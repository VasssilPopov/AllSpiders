{"url": "https://www.monitor.bg:443/bg/a/view/vjatyr-butna-dyrvo-vyrhu-kola-tejko-ranena-e-jena-163945", "text": "Временно е затворен пътят между плажа \"Топлата вода\" до Малко Белово и \"Орешака\" на пътя Пазарджик - Белово, съобщи говорителят на полицията в Пазарджик Мирослав Стоянов. Причината е инцидент в резултат на бурен вятър. Паднало е крайпътно дърво върху преминаващ лек автомобил. В него са пътували семейство от Костенец. Тежко е пострадала возещата се до шофьора негова съпруга. Тя е транспортирана в МБАЛ Пазарджик. Обходният път е през селата Семчиново и Симеоновец.", "date": "2019.04.30", "title": "Вятър бутна дърво върху кола, тежко  ранена е жена"}
{"url": "https://www.monitor.bg:443/bg/a/view/3-5-po-rihter-udari-provadija-163947", "text": "Земетресение 3,5 по Рихтер удари Провадия тази вечер. Трусът е усетен в 21 часа и 22 минути. Няма пострадали. Земетресението е усетено по високите етажи във Варна.", "date": "2019.04.30", "title": "3,5 по Рихтер удари Провадия"}
{"url": "https://www.monitor.bg:443/bg/a/view/zashto-iztochna-evropa-moje-da-byde-sledvashtoto-goljamo-bezkeshovo-obshtestvo-163912", "text": "Ако погледнем назад във времето, Източна Европа винаги е била синоним на невероятна история, богата култура и турбулентна икономика. Може би, когато си мислите за този регион, умът ви ви изпраща към мистерията на Трансилвания или към гледката, която се открива пред погледа ви, когато пътувате с влак през хълмовете на Словения. Малко вероятно е точно тук да има разрастваща се технологична сцена. Според Forbes обаче това е на път да се промени. И докато голяма част от вниманието винаги е насочено към европейските лидери, то някои страни правят малки, но сигурни крачки в дигиталната иновация и преобразяване. Нека вземем например Румъния. БВП на страната е близо 547 млрд. долара през 2019 г., а икономиката й е една от най-бързо развиващите се в Европейския съюз (ЕС). В момента северната ни съседка върви уверено напред, а заедно с това технологичният сектор продължава да се развива като За последните години все повече гиганти в сферата изграждат връзки в Румъния. През 2014 г. Facebook закупи компания за реклами, притежавана от двама румънци. Две години по-рано Twitter купи базирана във Ванкувър компания, стартирана от румънски предприемачи. Естония е друг пример за тихия успех в региона заради желанието на правителството да увеличи контакта с гражданите си чрез електронни решения. Само преди 3 години държавата стана първата, която вкара в действие електронната система за статут на пребиваване – цяла една нова дигитална нация за глобални граждани. Подобно е и мисленето на бизнеса, показва проучване на платформата за мобилни разплащания Auka в 28 000 компании в Централна и Източна Европа. Според него бизнес лидерите в региона демонстрирали изключително добър начин на мислене за развитие. Това означава, че те имат профил в социална мрежа, свой уебсайт, както и възможности за електронна търговия. Разликата между 3-те страни е малка – в Румъния 87% от бизнеса имат онлайн присъствие, в България са 89%, а най-много са в Хърватия – 92%. „Числата са високи и демонстрират, че тези пазари може да са по-развити дигитално, отколкото сме си мислели“, пишат от Forbes. По-изненадващото е процентът на източноевропейските бизнеси, които приемат безкешови плащания. В Румъния този процент е с близо 10% над средноевропейския или 78%. По отношение на това кой тип плащане ще има най-голяма тяга в следващите 10 години, масата от респондентите посочили мобилните разплащания. независимо дали е с NFC технология, ApplePay, GooglePay или QR кодове. Резултатите са насърчителни и е ясно, че Източна Европа е на път да бъде дом на едно безкешово общество, както при много други страни. Това са страните от Скандинавския полуостров, САЩ, Китай и дори Индия, където 70% от населението използва телефона, за да плаща. От Forbes обаче предупреждават, че това не означава, че работата ни е свършена. Според проучването физическите пари все още са за предпочитане, а е налице нуждата в образованието да се откроят предимствата на мобилните плащания. Желание за промяна обаче има и кой знае? С това темпо, Източна Европа може да се превърне в следващото голямо общество без банкноти в джоба.", "date": "2019.04.30", "title": "Защо Източна Европа може да бъде следващото голямо безкешово общество?"}
{"url": "https://www.monitor.bg:443/bg/a/view/alchni-chengeta-izpylzjaha-na-pripek-za-da-chernjat-peevski-163943", "text": "„Алчни старци изпълзяха на припек“. С това скандално заглавие излиза през 1992 г. партийния вестник „Демокрация“, съобщавайки за митинг на пенсионери пред Министерски съвет. Годините са тежки – медията трябва да обслужи партията майка. Днес – 27 години по-късно, същата тъга е налегнала друго издание, което служи не на обществото, а на своя финансов донор. Сайтът „Фрогнюз“ на ченгето от комунистическата Държавна сигурност Огнян Стефанов от години заработва като пресцентър на укриващия се в Сърбия подсъдим банкер Цветан Василев. За „услугите си“ към беглеца от закона Стефанов многократно е получавал огромни суми, източени от КТБ, стана ясно от разпити на свидетели по делото за грабежа на банката. и до ден днешен агент Академик не се свени да изпълнява всякакви гнусни поръчки срещу враговете на своя бос – в случая депутата от опозиционната ДПС и издател на „Телеграф медиа“ Делян Пеевски. За да очерни народния представител Стефанов извади от килера „скелета“ на политическия покойник Осман Октай, с когото освен по ченгеджийска линия (Октай е познат и с агентурното си име от ДС агент Огнян), явно са свързани и по финикийски интерес. За да заработят хонорара си двамата няма нужда на полагат особено тежки движения. Нужно е просто да се прегърнат и като подпийнал банкер да изпеят дуетно „Балада на лъжата“ срещу Пеевски. След като бе изхвърлен от политиката заради съмнения, че е бъркал в партийната каса на ДПС, Октай се явява само в специални случаи като този, за да приглася на агент Академик във фейковете му срещу депутата. говори за задкулисни касиери и по чисто мафиотски начин предава послания, че определени неудобни за менторите му фигури трябва да бъдат разчистени. Скандалната политическа мумия преповтаря упорито и многократно опровергания фейк, че евролибералите не искали Пеевски в Брюксел. Явно да описват мечтите си като действителност. Явно от суеверие, че само така ще се сбъднат. Важно е да се отбележи, че както собственикът на сайта Огнян Стефанов, известен с ДС псевдонима си агент Академик, така и Октай е отроче на бившите мракобесни служби. В периода 1975-1983 г. той е бил сътрудник на Държавна сигурност под псевдоним Огнян. Нищо чудно, че именно тези герои са използвани от олигархичния син на задкулисието Цветан Василев да разпръскват лъжи срещу вечния им враг – Делян Пеевски. От години депутатът е превърнат в мишена за фалшиви новини на наследниците на ДС - олигарсите у нас и техния ментор Иван Костов, заради журналистическите разследвания на медиите от нашата издателска група, както и заради законодателните инициативи на Пеевски, които целят осветляването на задкулисието у нас и възпиране на опитите на тези престъпни босове да ограбват страната и гражданите й. Лъжите на Октай в песнопението, което той изпълнява пред „Фрогнюз“ са толкова много, че няма смисъл да бъдат опровергавани една по една. С дуетното си изпълнение обаче двамата доносници обаче придадоха нов смисъл на скандалното заглавие на в. „Демокрация“ от преди 27 години, което днес, за да звучи актуално би могло да се перифразира така: „Алчни ченгета изпълзяха на припек... за да чернят Пеевски“.", "date": "2019.04.30", "title": "Алчни ченгета изпълзяха на припек... за да чернят Пеевски"}
{"url": "https://www.monitor.bg:443/bg/a/view/britanci-pomagat-v-razsledvaneto-na-kilyra-ot-kipyr-163941", "text": "Говорител на кипърската полиция заяви, че британски експерти са пристигнали в страната, за да помогнат в разследването на случай със сериен убиец на източносредиземноморския остров, предаде Асошиейтед прес. Говорителят Андреас Ангелидис заяви, че експертите, които кипърските власти са поканили, за да помогнат в разследването на убийството на седем чуждестранни жени и момичета, са се срещнали днес с началника на полицията и водещите следователи. Ангелидис заяви, че властите се опитват да открият две тела в токсично езеро, където заподозреният - 35-годишен кипърски армейски капитан, е казал на следователите, че ги е хвърлил, след като ги сложил в куфари. Говорителят отклони критики, че полицията не е реагирала адекватно на първоначалните съобщения за изчезнали хора, като заяви, че в момента се води вътрешно разследване.", "date": "2019.04.30", "title": "Британци помагат в разследването на килъра от Кипър "}
{"url": "https://www.monitor.bg:443/bg/a/view/poiskaha-ostavkata-na-zam-direktora-na-df-zemedelie-163942", "text": "По разпореждане на премиера Бойко Борисов министърът на земеделието, храните и горите Румен Порожанов поиска оставката на зам.-изпълнителния директор на Държавен фонд „Земеделие“ Иванка Багдатова-Мизова. Причината е информация, че телефонът й е обявен в сайт за резервации (www.hoteliinfo.com) на къща за гости „Тара“ в с. Юндола.   Предстои да бъде извършена проверка. Иванка Багдатова-Мизова подаде своята оставка и тя ще бъде приета. Днес след заседание на кабинета министърът на земеделието Румен Порожанов и министърът на вътрешните работи Младен Маринов съобщиха, че държавата започва проверка на всички т. н. къщи за гости. По предходния програмен период на ЕС (2007 - 2013 г.) по Програмата за развитие на селските райони (ПРСР) са построени 746 къщи за гости. Те са финансирани с до 200 хил. евро. По наши данни средната сума за финансиране на един обект е около 135 хил. евро, каза Порожанов.", "date": "2019.04.30", "title": "Оставка заради къща за гости на зам.-директора на ДФ „Земеделие“ "}
{"url": "https://www.monitor.bg:443/bg/a/view/pokazvat-pyrvata-teatralna-zavesa-v-bylgarija-163940", "text": "Проектът на уникална театрална завеса, спусната за пръв път от сцената на Старозагорския театър преди век, ще могат да видят почитателите на Мелпомена в Града на липите на 2 май, когато ще отвори врати в зала „Байер“ изложба с работи на 17 художници, творили в различни периоди и като сценографи. Проектът е на един от най-известните родни стенописци, старозагореца проф. Никола Кожухаров, който печели конкурс през 1914 г. с председател на журито Антон Митов. На завесата са били изобразени музите на фона на Аязмото. Авторът пътува до Франция, за да донесе най-подходящ плат и бои, с които да изпълни невероятното по размерите си платно, припомня директорът на старозагорската художествена галерия проф. д-р Марин Добрев. Завесата е унищожена по време на пожар, избухнал през нощта на 4 срещу 5 октомври 1990 г. в сградата на операта, където е била съхранявана в очакване да бъде цялостно реставрирана и върната към нов живот. На практика това е била първата рисувана специално за театрални нужди завеса в България.  В галерията се съхранява и втората наградена някога от същото жури творба, тя е на Васил Костакев (1885-1933). Първият художник, който прави сценография и костюми за старозагорските артисти е големият Атанас Гюдженов (1847-1936), който рисува декорите за „Иванко“, поставена от някогашното „Ученолюбиво дружество“ през 1882 г. Постановчик на първата пиеса, играна на професионална сцена в града, е бащата на Стоянка Мутафова – Константин Мутафов, той избрал заглавието „Пленникът от Трикери“, което зрителите аплодират на 29 ноември 1919 г.", "date": "2019.04.30", "title": "Показват първата театрална завеса в България"}
{"url": "https://www.monitor.bg:443/bg/a/view/tornado-obyrna-avtobus-v-rumynija-163946", "text": "Мощно торнадо се изви на около 50 км северно от Силистра, край село Драгалина в Румъния. Кадри от стихията бяха публикувани в социалните мрежи. Местните медии съобщават за обърнат автобус, в който са пътували 39 души. 7 от тях са ранени и вече са получили първа помощ.", "date": "2019.04.30", "title": "Торнадо обърна автобус в Румъния (ВИДЕО)"}
{"url": "https://www.monitor.bg:443/bg/a/view/mikobus-napravi-salto-mortale-na-pytja-7-postradaha-163923", "text": "Микробус „Мерцедес” от обществения транспорт направи салто мортале на пътя,и като като по чудо 7 от пострадалите пътници оцеляха и са без опасност за живота им. Инцидентът станал около 10,45 часа в района на варненското село Припек, община Аксаково. Според информацията от ОД на МВР-Варна, тогава е постъпил сигналът за възникналото пътно-транспортно произшествие. По първоначална информация, поради неизяснени към момента причини, 70-годишният водач на микробуса загубил контрол над превозното средство, преминал през разделителна мантинела и се преобърнал през покрив и спрял на гумите си. Вследствие на произшествието в болнично заведение са отведени седем души с различни травми. От тях четири жени на възраст 44, 50, 52 и на 73 години са настанени за наблюдение в МБАЛ „Света Анна“ с различни травми - фрактури на прешлени, травми на главите и други. Няма опасност за живота им. Останалите трима - мъж и две жени са получили само контузни наранявания и са освободени от болницата за домашно лечение. По случая има образувано досъдебно производство. Работата по изясняване на детайлите около инцидента продължават.  ", "date": "2019.04.30", "title": "Микробус направи салто мортале на пътя, седем пострадаха "}
{"url": "https://www.monitor.bg:443/bg/a/view/pijan-nabi-shofior-na-uchilishten-avtobus-163921", "text": "Пиян нападна и наби шофьор на училищен автобус в Павликени. Без никаква видима причина пияният засякъл на пътя автобуса и го принудил да спре. След това нападнал водача и започнал да му нанася удари. Накрая след като се наситил и утолил гнева си, непознатият се качил обратно в колата си и отпрашил в неизвестна посока. След подадената жалба, полицията бързо успяла да открие побойника, 32-годишен мъж от Луковит. При направената проба дрегерът отчел малко над 1 промила алкохол. Срещу мъжа е започнато бързо произодство за хулиганство и той ще бъде даден на съд. Друг пияница пък нападна охранител във Велико Търново в района на стадиона. Между двамата възникнало спречкване, при което единият от мъжете, на 49 години, първо извадил газов пистолет и произвел изстрел с него. След това докопал метална тръба и опитал да удари охранителя с нея. Накрая извадил от джоба си метален бокс, но и с него не успял да нанесе удар върху съперника си. След намесата на полицията, нападателят е задържан. Причината за агресията му била, че охранителят се опитал да го изведе от заведение,където той създавал проблеми. Полицаи пък си имаха проблеми с агресивен младеж в Свищов. След подаден сигнал за нарушаване на нощната тишина патрул отива на пособения адрес. Там е установен 19-годишен младеж, който отказва да изпълни полицейските разпореждания и нанесъл два удара на униформените по крайниците. Накрая той е задържан и е откаран в полицията.", "date": "2019.04.30", "title": "Пиян наби шофьор  на училищен автобус"}
{"url": "https://www.monitor.bg:443/bg/a/view/uchiteli-ot-51-vo-su-na-protest-bashta-na-uchenik-gi-tormozi-163927", "text": "Педагогическият колектив на столичното 51 СУ „Елисавета Багряна” излезе на протест заради отправени към тях заплашителни бележки и плакати от баща на техен възпитаник. Родителят настоявал за уволнението на учителката от занималнята на сина си и обвинявал школото в тормоз над детето, обясни пред „Монитор“ директорът Асен Александров. Той обясни, че в училището са постъпили повече от 20 писма с оплаквания и заплахи от бащата, а проблемите с него започват още преди детето да бъде прието в училище. Миналата година в писмо родителят заплашва с палатков лагер, ако синът му не бъде приет в първи клас. Той обяснил, че е от квартала (б.а. - от миналата година уседналостта е водещ критерий за прием в първи клас), но тогава за класиране важен бил адресът на майката, която се водела на друго място. „За да няма проблеми и да може детето да учи в кварталното училище, поисках допълнително място за него от Регионалния инспекторат на образованието“, обясни директорът на 51 СУ. През ноември бащата се оплакал от преподавателката в занималнята. Изпратил писма с настояване детето му да бъде преместено, а педагожката уволнена. Александров обясни, че тогава била извършена проверка от образователния инспекторат и била отправена препоръка за работа на момчето с психолог, която била отказана от родителите. От два месеца пък първолакът бил в друга група от занималнята, а бащата обещал да спре. Миналата седмица обаче той отново изпратил писма със заплахи, с които настоявал за уволнението на учителката, пред входната врата на училището имало запалени свещи, а по дърветата некролози“.", "date": "2019.04.30", "title": "Учители от 51-во СУ на протест, баща на ученик ги тормози"}
{"url": "https://www.monitor.bg:443/bg/a/view/za-pyrvi-pyt-danychnite-deklaracii-onlajn-poveche-ot-hartienite-163930", "text": "Повече от половината данъчни декларации за доходите на физическите лица са подадени по интернет с персонален идентификационен код (ПИК) на Националната приходна агенция (НАП) или електронен подпис, като 2019 е първата година, в която електронните формуляри са повече от хартиените, съобщиха от приходното ведомство. Данъчната кампания е приключила успешно, констатират данъчните. Над половин милион данъчни декларации от граждани са подадени към края на работния ден на 30 април, сочат данните на НАП. Електронната система за деклариране на доходите ще продължи да функционира до полунощ. От началото на годината до момента чрез електронната система за плащане (т.нар. виртуален POS) и чрез физическите POS терминали в офисите на агенцията са платени над 70 млн. лв. без такси. От НАП съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда. „Отчитаме успешна данъчна кампания 2019 г. Благодаря на колегите в НАП за професионализма и очаквано добрия резултат. Виждаме ясна тенденция на ръст на електронното деклариране и плащане, ще продължим да работим за усъвършенстване на електронните услуги“, каза в края на кампанията директорът на „Обслужване“ в НАП Боряна Георгиева.", "date": "2019.04.30", "title": "За първи път: Данъчните декларации онлайн повече от хартиените"}
{"url": "https://www.monitor.bg:443/bg/a/view/prof-gabrovski-pregleda-pavel-vasev-v-rusija-163929", "text": "Началникът на клиниката по неврохирургия в УМБАЛСМ „Н. И. Пирогов“ проф. д-р Николай Габровски прегледа състоянието на шефа на Българския културен институт в Москва Павел Васев, който преди четири месеца прекара инсулт, и е одобрил транспортирането му в България. Основният двигател по неговото прибиране Вежди Рашидов коментира пред „Монитор“, че Габровски е бил понеделник вечер при Васев. Той обяснил, че няма промяна и че режисьорът все още в кома, но състоянието му е стабилно и ще може да бъде транспортиран в страната ни. В момента Васев е на командно дишане, но лекуващите са одобрили връщането му в страната. Между 8-и и 10-и май той трябва да бъде транспортиран в България с правителствен самолет. Той ще бъде придружен от анестезиолог и медицинска сестра от „Пирогов“, „Състоянието му е тежко, но стабилно. Това ще позволи да го качим на високо. Със самолет винаги има опасност заради налягането. Вярваме, че всичко ще бъде наред, ще си го приберем и ще оздравее“, коментира Рашидов, след като стана ясно, че Васев може да пътува. Той и негови приятели събраха 12 000 евро, необходими за заплащане на транспортирането.", "date": "2019.04.30", "title": "Проф. Габровски прегледа Павел Васев в Русия"}
{"url": "https://www.monitor.bg:443/bg/a/view/izpratiha-violeta-gindeva-s-aplodismenti-163934", "text": "Виолета Гиндева след седмица е трябвало да започне репетиции в една от главните роли в новата пиеса на Недялко Йорданов, която самият поет и драматург ще поставя на сцената на Народния театър. Това научи „Монитор“ от директора на трупата Мариус Донкин в тъжния ден на изпращането на голямата актриса в последния й път. Близките, десетки колеги и почитатели се събраха днес, за да се сбогуват с незабравимата Маги от „Котка върху горещ ламаринен покрив“ на Тенеси Уилямс – един от множеството паметни образи, които Гиндева изгради на първата ни сцена през годините. „Светъл човек, на светъл ден си отиде“, натъжен припомни Донкин, че сърцето на актрисата спря точно на именния й ден Цветница, 21 април. Край белия ковчег във фоайето на Народния театър глави сведоха пристигналата от САЩ дъщеря на актрисата – Яна-Мария, пълно копие на красивата си майка, синът Данаил, трите внучки, братът на Виолета. Недялко Йорданов бе сред първите, изказали съболезнования на семейството. „Тя е едно от знаковите лица на българското кино и българския театър – не само на Народния, но днес я изпращаме тъкмо от Народния театър, където и ще я помним. Казах това и на нейните близки: ще я помним като красота и вълнения“, сподели драматургът на трупата, поетесата Мирела Иванова. Тя коментира, че и за нея, и за останалите случилото се е крайно неочаквано: съвсем наскоро двете с актрисата се срещнали и извън театъра – на премиерата на книга. „Под моя режисура тя изигра тук Нона от „Чифликът край границата“ на Йовков. Свързва ни и педагогическата работа в Пловдив, във Варна, в колежа „Любен Гройс“ . Заедно възпитавахме студентите и винаги сме се разбирали. По-истински човек от нея може би не съм срещала – с цялото й величие на актриса и звезда тя беше много непосредствена и мила“, разказа доайенът на режисьорската гилдия, 88-годишната проф. Надежда Сейкова. „Когато преди години от Народния театър я уволниха по политически причини, „Арт театър“ й подаде ръка. Поканихме я да изиграе Снежната кралица в едноименната пиеса на Евгений Шварц и Валя беше великолепна. Игра с огромно удоволствие – разкри актрисата Милена Червенкова, директор на независимата формация. – Две години по-късно отново беше прекрасна под режисурата на Димитър Стоянов в „Скъпа Елена Сергеевна“. И досега има нейни реплики, които са останали в съзнанието ми и си представям как ги произнася: „Когато говориш с учител, стани!“. И всички в публиката изтръпваха...“. Червенкова не скри гордостта си, че Гиндева е приела поканата да стане член на обществения съвет на тяхната Открита арт сцена на „Шипка“ под патронажа на Сейкова и отбеляза, че 80% от актьорите, които се изявяват там, са ученици на проф. Сейкова и на доц. Виолета Гиндева. „Мила Валя, благодаря ти за любовта, тя беше взаимна“, написа в паметната книга пред Народния композиторът Андрей Дреников. Той си спомни, че в някогашния Клуб на актьора (бившия бар „Астория“) е работил с Виолета Гиндева в холандска музикална пиеса. похвалила го тогава актрисата, която нямала самочувствие на добра певица. „Тя беше сладуранка, голяма веселячка и си остана такава. Знаете ли, опитвам се да разказвам по-весели неща, защото вярвам, че ние сме на крачка от хората, които си отиват, и един ден ще бъдем пак заедно“, категоричен бе Дреников. Легендата Мария Стефанова описа Гиндева като вдъхновен и щастлив човек. Двете големи актриси имат в биографиите си много постановки, в които са участвали заедно. Последна почит пред Виолета Гиндева дойдоха да изкажат още носителят на тазгодишната награда „Аскеер“ за цялостно творчество Иван Налбантов, Васил Стойчев, Емилия Радева, Жоржета Чакърова, Параскева Джукелова, Ники Сотиров, Елена Петрова и много други. Присъстващите изпратиха с аплодисменти белия ковчег на актрисата, а в сградата Стефан Данаилов, Аня Пенчева и техни колеги спряха с минута мълчание в знак на уважение към Гиндева репетицията на спектакъла „Актрисата“...  ", "date": "2019.04.30", "title": " Изпратиха Виолета Гиндева с аплодисменти"}
{"url": "https://www.monitor.bg:443/bg/a/view/vyrhovnijat-syd-na-es-othvyrli-isk-na-frenski-hoteli-sreshtu-airbnb-163938", "text": "Върховният съд на ЕС отхвърли дело, заведено от хотели, според които Airbnb трябва да подлежи на по- стриктни правила, които се прилагат за френски агенти на недвижими имоти, предаде АП. Делото е предадено от френски съд, след като основната асоциация на хотелите, включваща вериги като Best Western, подаде жалба. Хотелиерската индустрия във Франция, както и в много други страни по света, обвинява онлайн платформата за даване на жилища под наем в нелоялна конкуренция. Собствениците на хотели искат Airbnb да спазва застрахователни и други финансови правила, така както го правят другите агенти на недвижими имоти. Онлайн платформата обаче отрича, че действа като агент по недвижими имоти. Съдът на ЕС излезе днес със становище, което не е задължително. Според него страна членка не може да ограничи свободното движение на услуги, предоставени от онлайн компанията като Airbnb.", "date": "2019.04.30", "title": "Върховният съд на ЕС отхвърли иск на френски хотели срещу Airbnb"}
{"url": "https://www.monitor.bg:443/bg/a/view/39-ekipaja-sys-zajavki-za-50-oto-rali-bylgarija-163924", "text": "39 екипажа, от които 9 чуждестранни, са подали заявки за 50-ото юбилейно издание на рали \"България\". Това обяви директорът на състезанието Камен Михайлов, който е и председател на Автомобилната федерация на България, организатор на надпреварата. То е валидно за европейския и балканския рали трофеи. За разлика от миналата година, когато имаше само български състезатели, сега се очакват 4 румънски, 3 сръбски и по един турски и унгарски екипажа. Церемониалният старт е на 10 май от 20,30 ч. на площада пред катедралата „Свето Успение Богородично” във Варна. Вторият център ще е Шумен. По традиция отсечки като „Валери Великов”, „Лозево”, „Новосел” и „Шумен” се очаква да съберат най-многобройна. Те са в последната група отсечки за събота, в комбинация с „Манастира” – от Манастир към Девня. В неделя на 12 май се кара два пъти легендарната „Аладжа манастир” сутринта, а „Синдел” – два пъти следобед. Това е версията на „Бялата вода” в обратната посока. „Това състезание е съществено събитие за автомобилния спорт, заяви Камен Михайлов. - Има наистина голям интерес. Сигурен съм, че и тази година ралито ще остави незабравими спомени за всички участници и зрители.“ Калоян Станчев, който се занимава с подготовката на състезанието заяви, че всичко върви в график и то ще се превърне в празник на спорта. Специални гости на ралито ще са първият българин, който го е печелил през 1971 г. - сега 84-годишният Илия Чубриков и Енрико Бертоне, победител 1995, 1996 и 1999 г. Те ще се пуснат със специален автомобил в градския етап във Варна. Почетен гост ще е и Георги Петров, който има най-много участия в състезанието. Легендарният плувец със специален еднократен лиценз. За първи път от 2008 г. насам се връща и Илия Царски, до когото в колата \"Мицубиши Лансър Ево\" ще седи навигаторът Лазар Тевекелов. „Вече имам нов лиценз и реших веднага да се възползвам от това, коментира той. - Не съм карал рали над 10 години и съм забравил какво е да съм с навигатор. За мен ще е чест отново да усетя тръпката.\" Наблюдател на ФИА за рали „България“ ще бъде Габи Крейкър, а председател на спортните комисари Джон Анагностопулос. Всички лицензи – индивидуални и клубни, издадени до 19 април, са валидни и не се изисква допълнително заплащане и препотвърждаване за участие в рали \"България\", обяви Камен Михайлов. „Решихме да дадем срок до края на месец май на всички желаещи да се присъединят към АФБ, каза той. - Ако имат издадени лицензи или визи за провеждане на състезания от календара – те ще бъдат уважени, независимо че средствата по издаването им са влезли в касата на БФАС.” Междувременно обявеното чрез Държавен вестник Общо събрание на Българската федерация по автомобилен спорт (БФАС), която оспорва решението за отнетия си лиценз, започна с 1 час закъснение в сградата на БЧК на бул. \"Джеймс Баучер\". Причината е, че от регистрираните 61 клуба до 31 март само 17 имаха представители на форума. Това принуди председателят Владимир Илиев да обяви едночасовото закъснение, след което по закон форумът може да се проведе само с присъстващите.", "date": "2019.04.30", "title": "39 екипажа със заявки за 50-ото рали \"България\""}
{"url": "https://www.monitor.bg:443/bg/a/view/i-mehmed-dikme-zapja-v-hora-sreshtu-peevski-163931", "text": "Бившият земеделски министър Мехмед Дикме се включи в хора на Фабриката за фалшиви новини срещу депутата и издател на „Телеграф медиа“ Делян Пеевски, като този път намеси и ДПС. Той се появи в студиото на bTV да коментира актуални теми, сред които и скандала с къщите за гости. В разговора обаче, не пропусна да спомене и ДПС и Пеевски като заяви, че „ДПС трябва да участва във властта, но това трябва да е едно реформирано ДПС без Ахмед Доган, без Делян Пеевски, без Данчо Ментата, без Мустафа Карадайъ, без Рамадан Аталай“. Само няколко минути по-късно обаче Дикме се самоопроверга като заяви, че премиерът Бойко Борисов в момента си партнира с ДПС. Шизофренното поведение на изпадналия от политиката обаче си има обяснение. От известно време олигархичните кръгове у нас се опитват да прокарат в обществото тезата, че ДПС е част от властта, в това число и Пеевски, който е народен представител, избран от листите на движението. Тази теза издиша не просто защото е невярна, но и защото е нелогична - ДПС е опозиционна партия и няма участие в управлението на страната. Разбираемо е желанието на сенчестите кръгове да внушат, че ДПС и Пеевски имат влияние над всичко и всички, защото само така могат да лансират и опорната си точка, че депутатът е най-голямото зло у нас. Просто защото ако няма власт един човек, как точно кара всички да му се подчиняват, както пишат от Фабриката за фалшиви новини на задкулисието. Изявата на Дикме шък бе подета като топъл хляб от медиите на олигархията. Те от своя страна само това и чакаха – някой, някъде да спомене Пеевски, за да тиражират думите му и да продължи да прави внушенията си, изкарвайки депутата виновен за всичко без причина. Така малко след участието му по bTV размислите по темата за къщите за гости на Дикме бяха оставена на заден план и „Фрогнюз“ на агент Академик Огнян Стефанов изтипоса материал започващ от думите му срещу ДПС. Целта разбира се е името на Пеевски да се върти в пространството, а у читателите да се създава внушението, че всичко в държавата зависи от него. Иначе Дикме напусна ДПС преди повече от 10 години. Още тогава самият той обясняваше, как нямало да се чуе нито една лоша дума за партията от него. Сега обаче явно е преосмислил тези си думи и обърна плочата като заговори за смяна в ръководството на партията и влиянието на Доган.", "date": "2019.04.30", "title": "И Мехмед Дикме запя в хора срещу Пеевски "}
{"url": "https://www.monitor.bg:443/bg/a/view/naomi-kembyl-predizvikatelstvo-e-da-rabotja-s-mladi-modeli-163932", "text": "Супермоделът Наоми Кембъл вече е на 48 години, поради което понякога среща трудности да работи с младите момичета в индустрията. Красавицата е в бранша от цели три десетилетия и признава, че вече не й е толкова лесно да дефилира редом до толкова млади изгряващи звезди. „Вече съм на 48 години и заяви самата тя в интервю за сп. Grazia. За да поддържа перфектната си фигура Наоми набляга на фитнес тренировки и бокс. Междувременно иконата се занимава и с подготовката на Arise Fashion Week - тридневен моден фестивал в Нигерия, който самата тя прави в чест на Нелсън Мандела, с когото бяха в близки приятелски отношения. „Когато той почина се чувствах изгубена, но думите му останаха с мен. Помня всички неща, които ми е казвал.“, коментира по адрес на Мандела моделът.", "date": "2019.04.30", "title": "Наоми Кембъл: Предизвикателство е да работя с млади модели"}
{"url": "https://www.monitor.bg:443/bg/a/view/hero-otkaza-na-levski-163920", "text": "Димитър Димитров отпадна от плановете на „Левски“ за заместник на уволнения Георги Дерменджиев. Наставникът е отказал офертата на „сините“ и е решил да остане начело на „Иртиш“. Новината бе потвърдена пред sports.kz и от агента му Мирчо Димитров. „Специалистът има договор за още две години с павлодарския клуб и смята да го изпълни“, лаконичен бе агентът. Другият вариант за наставник на „сините“ е широко афишираният в медийното пространство национален селекционер в оставка Петър Хубчев, а от вчера сред възможните кандидатури изкочи и последният шампион с „Левски“ - Емил Велев. Кокала след като в началото на април ръководството на „Добруджа“ прие оставката му. Според информация на „Монитор“ „сините“ правят последни сондажи и за възможността на „Герена“ да дойде чуждестранен специалист. Ръководството избира между няколко имена, към които да отправи оферта и да поиска отговор в рамките на следващата седмица, тъй като краят на сезона наближава и в клуба искат възможно най-бързо да осигурят наставник за предстоящата лятна подготовка. Изпълнителният директор на „Левски“ Павел Колев пък призна, че назначаването на Георги Дерменджиев е било грешка. „По-добре да я коригираме навреме, отколкото да продължим да затъваме. Ако Петър Хубчев напусне националния отбор, може да бъде опция“, сподели Колев, като допълни, че няма съмнение в класирането на „сините“ в евротурнирите. „Друга тема е какво ще прави там при нивото, което се изисква за успешно представяне в този турнир. Селекцията се прави и в момента, тя върви. Имаме нещата се движат добре. Идеята е голяма част от новите попълнения да са вече собственост на „Левски“ за началото на подготовката на 8 юни“, коментира „синият“ шеф. Вчера стана ясно, че поредният футболист от румънското първенство, към когото „Левски“ има интерес е Стелиано Филип. Той играе като ляв бек и в момента се подвизава в отбора на „Дунарея“ (Калъраш). Договорът му с борещия се за спасение в местния елит тим е до края на сезона, така че бранителят може да дойде на „Герена“ като свободен агент. Филип бе сочен за един от големите таланти на румънския футбол, когато играеше за „Динамо“ (Букурещ). През 2018 г. е продаден на „Хайдук“ (Сплит) за 500 хил. евро, а година по-късно е освободен, след като не успя да се наложи в хърватския гранд.", "date": "2019.04.30", "title": "Херо отказа на „Левски“"}
{"url": "https://www.monitor.bg:443/bg/a/view/24-chasova-stachka-blokira-gyrcija-utre-163915", "text": "По информация на посолството на България в Атина за 1 май 2019 г. в Гърция е обявена 24-часова транспортна стачка, която ще засегне автобусния, тролейбусния, градския електрически железопътен транспорт, както и движението на метрото, на корабите и на фериботите. Това съобщиха от пресцентъра на МВнР. Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9.00 ч. до края на работното време, а на кораби и фериботи - от 00.00 ч. до 24.00 часа. Трамваите, такситата и междуградските автобуси, както и другият масов транспорт, ще се движат съгласно разписанията. За допълнителна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.", "date": "2019.04.30", "title": "24-часова стачка блокира Гърция утре "}
{"url": "https://www.monitor.bg:443/bg/a/view/ot-nachaloto-na-2019-ta-ns-prielo-43-zakona-avramova-naj-pitana-163914", "text": "43 закона, 60 решения и едно обръщение към българския народ е приело Народното събрание от началото на 2019 г, съобщиха от парламента. От 11 януари до 25 април 2019 г. в НС са внесени общо 60 законопроекта, като 31 от тях са на народни представители, както и 58 проекта за решения. Обръщението към народа пък бе прието на тържествена сесия във Велико Търново повод 140-ата годишнина от Учредителното събрание и приемането на Търновската конституция. Сред приетите закони са тези за социалните услуги, за преброяването, за защита на търговската тайна, както и поправките в НК, КСО, Избирателния кодекс и други. От началото на годината парламентът е имал 45 редовни и едно извънредно заседание.  Парламентарният контрол се е провеждал в 15 заседания и за препитването на министрите е отишло 52 часа и 9 минути. Постъпилите въпроси са били 454, а питанията – 19. Министрите от кабинета обаче са успели да отговорят само на 428 въпроса и 1 6 питания. Проведени са и 16 изслушвания на министри и две разисквания. Най – питаният министър е регионалият, Петя Аврамова,която е успяля да отговори на 134 въпроса. Втори след нея се нарежда финансовият министър Владислав Горанов с 87 Трети пък е здравният министър Кирил Ананиев, който е отговорил на 34 въпроса и питания. В топ 10 попадат още земеделският министър Румен Порожанов, на екологията Нено Димов, просветният Красимир Вълчев, на културата Боил Банов, МВР-шефът Младен Маринов, вицепремиерът и външен министър Екатерина Захариева. Най-много въпроси са задали четирима социалисти. Иначе БСП има 310 въпроса и 11 питания, а ГЕРБ 96 въпроса и 8 питания. От Воля са с 19, патриотите със 17, а ДПС – 9.", "date": "2019.04.30", "title": "От началото на 2019-та: НС приело 43 закона, Аврамова най-питана"}
{"url": "https://www.monitor.bg:443/bg/a/view/katastrofa-s-uchilishten-avtobus-kraj-burgas-163913", "text": "Училищен автобус е катастрофирал между Айтос и Карнобат, на разклона за село Чукарка. Няма тежо пострадали при инцидента. По непотвърдена  информация рейсът  се е ударил с лек автомобил и се е преобърнал. В автобуса е имало три деца от село Чукарка, но те не са ранени сериозно. Едното е отведено в болница за изследвания. По неофициални данни децата са от 8 и 9 клас. \"Детето не е пострадало, по-скоро е уплашено. Най-важното е, че няма ранени  - нито от автобуса, нито от другата кола\", каза пред \"24 часа\" кметът на Айтос Васил Едрев. Той допълни, че трите деца учат в средищно училище \"Н. Вапцаров\" в Айтос и се извозват до домовете си с училищен автобус.  ", "date": "2019.04.30", "title": "Катастрофа с училищен автобус край Бургас"}
{"url": "https://www.monitor.bg:443/bg/a/view/gyrci-dyljat-nad-104-mlrd-evro-na-haznata-163918", "text": "Над 4 милиона са длъжниците на гръцката държава, като просрочените им задължения възлизат на 104,365 млрд. евро, съобщава агенция АНА-МПА. Те ще имат възможност да погасят задълженията си към фиска на до 120 вноски по силата на регламента, който се очаква гръцкото министерство на финансите да внесе в парламента в близко бъдеще. Както е видно от данните на Независимата служба за публични приходи 54,6% от длъжниците имат борчове под 500 евро. Суми от 501 до 5000 евро дължат 32,9%, от 5001 до 50 хил. евро - 10,7%, от 50 хил. до 1 млн. - 1,7%, а над един милион - 0,2 процента. На 79 от длъжниците със суми над 100 млн. евро се падат 34,152 милиарда от висящите борчове към хазната или една трета от общата му сума. На друга група от 4810 длъжници имащи висящи дългове от 1,5 до 10 млн. евро се падат 17,866 милиарда.", "date": "2019.04.30", "title": "Гърци дължат над 104 млрд. евро на хазната"}
{"url": "https://www.monitor.bg:443/bg/a/view/nasa-se-gotvi-za-armagedon-163867", "text": "Представете си следния сценарий: Телескоп е открил астероид с диаметър между 100 и 300 метра, който се носи със скорост от 14 километра в секунда на 57 милиона километра от Земята. Астрономите изчисляват, че вероятността небесното тяло да удари планетата на 29 април 2027 г. е един процент. Какво трябва да направи човечеството при подобен случай? Отговор на въпроса търсят експерти от НАСА и международната общност, съобщават Франс прес и ДПА. Именно подобен потенциално катастрофален сценарий, макар и въображаем, ще тестват близо 300 астрономи, учени, инженери и експерти по безопасност в рамките на започналата в Колидж парк, Мериленд, шеста конференция на Международната академия по астронавтика. Сред страните, които участват в нея, са Италия, Германия, Франция, Русия, Израел, Китай. \"Хората трябва да разберат, че това не е Холивуд\", заяви на откриването на конференцията директорът на НАСА Джим Брайдънстайн. Идеята, че Земята някой ден ще трябва да се защитава срещу астероид доскоро предизвикваше т.нар. от експертите \"фактор кикот\". Подигравките обаче секнаха на 15 февруари 2013 г., след като над Челябинск, Русия, се взриви метеорит и причини сериозни щети и наранявания на хиляди хора. \"Положителният ефект на Челябинск беше, че накара широката общественост и хората, от които зависят политическите решения, да си дадат сметка\", казва Детлеф Кошни от Европейската космическа агенция (ЕКА). Експертите отбелязват, че интерес представляват само астероиди, чиято орбита ги доближава на по-малко от 50 000 милиона километра от Земята. Астрономите откриват подобни обекти постоянно: само през тази година са засечени 700. Общият им брой надхвърля 20 000, казва Линдли Джонсън, експерт по планетарна защита от НАСА. Сред най-опасните учените открояват космическа скала, кръстена 2000SG344, с диаметър около 50 метра. Според ЕКА вероятността въпросното тяло да удари Земята в рамките на следващите сто години е едно към 2096. Повечето астероиди са малки, но 942 са с диаметър над един километър, отчита астрономът Алън Харис. Той предупреждава, че вероятно някъде там, \"паркирани зад Слънцето\", се \"спотайват\" няколко големи астероида. Въпросните тела се откриват основно от американски телескопи в Аризона и на Хаваите. ЕКА инсталира за целта телескоп в Испания и предвижда други в Чили и Сицилия. Много астрономи призовават за космически телескоп, тъй като наземните не са в състояние да откриват обекти, намиращи се от другата страна на Слънцето. Целта на тренировката, която ще бъде направена тази седмица, е да се симулира глобална реакция пред подобна катастрофална заплаха. Първата стъпка е насочването на телескопи към обекта, за да се изчислят с точност скоростта и траекторията му след първоначална \"груба преценка\". След това нещата се свеждат до два избора: опит да се отклони обектът или евакуация. Според Кошни е възможно две седмици преди сблъсъка да се предвиди коя страна ще бъде поразена. Ако диаметърът му е под 50 метра, международното споразумение е да се евакуира застрашеният регион. Колкото до по-големите обекти идеята не включва взривяването им с атомна бомба в стил холивудски филм като \"Армагедон\". В този случай могат да се откъснат по-малки парчета, които също да се окажат заплаха. Вместо това идеята е да се изстреля апарат към астероида, който да го отклони, подобно на космически блъскащи се колички. НАСА планира да тества тази идея с истински астероид с диаметър 150 метра през 2022 г. в рамките на мисията DART (Double Asteroid Redirection Test), припомня Франс прес.", "date": "2019.04.30", "title": "НАСА се готви за Армагедон "}
{"url": "https://www.monitor.bg:443/bg/a/view/fyrdinand-stava-sporten-direktor-na-unajted-163911", "text": "Бившият защитник на „Манчестър Юнайтед“ Рио Фърдинанд ще се завърне в клуба като спортен директор, твърди „Daily Mail“. Той вече е имал среща с изпълнителния вицепрезидент Ед Уудуърд, на която са обсъдили бъдещото му назначение. Изданието припомня, че още преди 4 години, когато прекрати кариерата си, Рио беше поканен от семейство Глейзър да заема пост в клуба. Тогава лични причини попречиха на дългогодишния бранител на „червените дяволи“ да приеме предложението, но изглежда моментът да се завърне на „Олд Трафорд“ е настъпил. Уудуърд вижда в лицето на Фърдинанд подходящ човек, който да движи трансферите на клуба. Шефовете останали впечатлени и от аналитичните умения на Рио, демонстрирани при гостуванията му в телевизионни студия за мачове на отбора. Юношата на „Уест Хем“ прекара 12 сезона на „Олд Трафорд“, като заслужи капитанската лента и спечели 6 титли от Висшата лига. Два пъти е вдигал Купата на Лигата и веднъж е триумфирал в Шампионската лига.", "date": "2019.04.30", "title": "Фърдинанд става спортен директор на „Юнайтед“"}
{"url": "https://www.monitor.bg:443/bg/a/view/sinite-nomer-1-po-sankcii-discipyt-popari-i-marselinio-163917", "text": "“Левски“ отнесе най-сериозната санкция след изиграването на мачовете от 31 кръг на Първа лига. Дисциплинарната комисия наложи на „сините“ общо глоби в размер на 3300 лева заради използване на пиротехника от феновете. За нецензурни скандирания пък ЦСКА, „Ботев“ (Пд) и „Черно море“ олекват с хилядарка. Интересното е, че наказание отнесе и лидерът на „Лудогорец“ Марселиньо. По време на двубоя във Варна той бе сменен и при напускането на терена изрита шише с минерална вода, което падна на терена. Съдията не го санкционира за провинението, но Комисията по етика и феърплей се самосезира. Така Марселиньо изгоря за гостуването на „Лудогорец“ на „Берое“ в петък и ще плати 500 лева глоба. Междувременно Съдийската комисия обяви и нарядите за предстоящите срещи в Първа лига. Мачът на „орлите“ срещу „Берое“ е поверен на Ивайло Стоянов-Сватбата, Георги Кабаков ще свири при визитата на „Левски“ в Пловдив, а недолюбваният от „червените“ фенове Владимир Вълков ще ръководи „Черно море“ - ЦСКА.", "date": "2019.04.30", "title": "“Сините“ номер 1 по санкции, Дисципът попари и Марселиньо"}
{"url": "https://www.monitor.bg:443/bg/a/view/nedelev-naj-nakraja-kazal-da-na-cska-zanev-syshto-siguren-163919", "text": "Трансферната сага около преминаването на Тодор Неделев в ЦСКА, която се точи вече над една година, е на път да приключи. Поне това упорито се говори както на „Армията“, така и в лагера на „канарчетата“. Самият играч също даде сигнал, че ще облече червената фланелка за следващия сезон. По време на мача с ЦСКА националът вкара гол, но не се зарадва, а даже напротив – вдигна ръка, за да се извини. Това веднага даде повод да се твърди, че Неделев е приел поредната оферта на ЦСКА и затова не се радва на попадението си. Халфът бе попитан за странния жест, като даде нелепо обяснение. „Не се зарадвах, защото бях изморен“, неуверено заяви Неделев, опитвайки се да неглижира информациите за трансфер, преди двете ръководства да обявят официално сделката. В ЦСКА очакват и още един национал през лятото. Става въпрос за левия защитник Петър Занев, който в момента е свободен агент. Бранителят призна, че на 99 процента ще облече червения екип, като вече е постигнал договорка с ръководството. Надеждите на феновете са, че ЦСКА най-накрая ще развърже кесията и ще направи сериозна селекция, с която да бутне „Лудогорец“ от върха и да направи солидно представяне в Европа.", "date": "2019.04.30", "title": "Неделев най-накрая казал „да“ на ЦСКА, Занев също сигурен"}
{"url": "https://www.monitor.bg:443/bg/a/view/borisov-vyv-varshava-za-1-maj-163916", "text": "Премиерът Бойко Борисов ще бъде във Варшава за 1 май. Той ще участва в честването на 15-годишнината от присъединяването на Полша към Европейския съюз по покана на полския министър-председател Матеуш Моравецки, съобщиха от пресслужбата на кабинета.  Честването в полската столица ще се отбележи със среща на високо равнище под надслов „Заедно за Европа“, в която ще участват лидерите на всички страни-членки, приети след 2004 г. в ЕС, както и представител на ръководството на Европейската комисия. След заседанието се очаква лидерите да излязат с обща декларация за обединението на Европа.", "date": "2019.04.30", "title": "Борисов във Варшава за 1 май"}
{"url": "https://www.monitor.bg:443/bg/a/view/sydjat-bivshija-shef-na-obshtinskata-bolnica-v-dupnica-za-dalaveri-163899", "text": "Изправят на подсъдимата скамейка бившия шеф на общинската болница в Дупница Росен Тимчев. Срещу него са повдигнати обвинения за безстопанственост и сключване на неизходна сделка, обявиха от прокуратурата. Няколко месеца, след като Тимчев е избран за временно изпълняващ длъжността управител на МБАЛ „Св. Иван Рилски“, той сключил договор за издаване и обслужване на фирмена дебитна карта с титуляр МБАЛ „Св. Иван Рилски“. Отговорникът за банковите преводи на болницата установил, че от сметката на дружеството липсват пари. В тази връзка било направено запитване до банката относно причините, довели до тези липси. В получения отговор било обяснено, че това движение на парични средства е от издадената дебитна карта на управителя – обвиняемият Росен Тимчев. Отделно от това е установено, че вече бившият управител е вземал пари от касата на болницата, с разходни ордери и от регистратурата, с разписки под формата на служебни аванси. Сумите, взети по този начин, не били заведени в касовата книга на болницата, липсвали разходно-оправдателни документи – фактури, вносни бележки или фискални бонове. Общият размер на получените от обвиняемия служебни аванси за периода от м. март 2016 г. до м. ноември 2016 г. възлиза на 18 042.97 лева. Сред далаверите, които лъснаха по време на разследването е сключен от Тимчев договор с мобилен оператор за предоставяне на комуникационни услуги и устройства, въпреки че болницата имала действащ такъв. Като бонус обвиняемият получил девет броя мобилни телефони от различни марки, които по-късно били продадени на трети лица. Същевременно МБАЛ в гр. Троян се нуждаела от подмяна на апарати за хемодиализа и поради информацията за „предстоящо закриване на отделението в МБАЛ - гр. Дупница“, ръководството му отправило запитване към Тимчев за закупуването на апаратите. Обвиняемият определил цена от по 5 000 лева за всеки от тях, която била изгодна за болницата в гр. Троян, предвид че рециклиран такъв струва около 15 000 лева. „От тези действия на Росен Тимчев са последвали значителни щети за болницата в размер на 25 079.83 лева, което е довело до намаляване на финансовото й имущество. Предстои наказателното производство срещу бившия управител да продължи в съда“, обявиха още от Окръжната прокуратура в Кюстендил.  ", "date": "2019.04.30", "title": "Съдят бившия шеф на общинската болница в Дупница за далавери"}
{"url": "https://www.monitor.bg:443/bg/a/view/2450-minaha-prez-pirogov-za-chetiri-dni-163900", "text": "2450 човека са потърсиха помощ в Спешното отделение на „Пирогов“ за последните четири дни - от 26-ти до сутринта на 30-ти, съобщи изпълнителният директор на спешната болница проф. Асен Балтов. 280 от тях се е наложило да бъдат хоспитализирани за лечение, уточни той. 720 пък са децата, които са преминали през детското спешно, от тях 64 остават за лечение. От Спешна помощ са транспортирали 132 пострадали до Спешното отделние на „Пирогов“. 64 от тях се е наложило да останат за лечение. Най-честите причини за търсене на помощ са травматизъм, кардиологични проблеми, инсулти и проблеми с гастроинтестиналния тракт. 867 души пък са получили медицинска помощ от спешните екипи във Варненска областта по време на великденските празници, съобщиха от центъра за спешна медицинска помощ във Варна. Сравнително спокойно са протекли дежурствата на спешните екипи по време на тези дълги празници. От центъра, заедно с всичките му филиали на територията на областта, са изпълнени 575 адреса“, каза директорът на центъра д-р Магдалена Рашева и уточни, че извън Варна са обслужени 292 пациенти. Тя допълни, че едва 113 души са били насочени за хоспитализация. Най-честитите причини за търсене на медицинска помощ са били инсулти, инфаркти и хипертонични кризи. Д-р Велин Денев, директор на Центъра за спешна медицинска помощ в Смолян заяви, че през четирите почивни дни за Великден в центровете за спешната помощ в областта не е имало завишен брой на повикванията. Той посочи, че най-честите повиквания през почивните дни са били хора със сърдечни проблеми и високо кръвно. Имало е и няколко битови инцидента и травми на шийни прешлени и череп, като пострадалите са транспортирани до Университетската болница „Св. Георги“ в Пловдив. Д-р Денев уточни, че през празничните дни в спешните центрове в областта няма случаи на хранителни и алкохолни натравяния.", "date": "2019.04.30", "title": "2450 минаха през „Пирогов“ за четири дни"}
{"url": "https://www.monitor.bg:443/bg/a/view/vmro-obsydi-s-borisov-bitovata-prestypnost-163905", "text": "Представители на ВМРО се срещнаха с премиера Бойко Борисов в МС за проблемите с битовата престъпност и агресията срещу служителите на реда, съобщиха от патриотичната формация. Повод са последните случаи на агресия над полицаи и военни от роми, а пример е казуса от преди дни в Куклен , когато бе счупена и патрулната кола. От ВМРО припомнят, че преди дни са поискали спешното приемане на Концепцията срещу циганизацията, предложена от вицепремиера и военен министър Красимир Каракачанов. Отново поискали служителите на реда да получат неприкосновеност и настояли внесените в НС законопроекти за неизбежната отбрана, а именно отпадането на бързото производство за тежки престъпления, отпадането на „споразуменията“ с прокуратурата и повишаване на наказанията за маловажни кражби да бъдат придвижени и гласувани в спешен порядък. Бяха обсъдени проектите за модернизация на армията. „Всички тези теми бяха подробно представени и обсъдени с министър–председателя Бойко Борисов“, пишат от ВМРО. На срещата са присъствали Ангел Джамбазки, Александър Сиди, доц. д-р Милен Михов, Юлиан Ангелов, Красимир Богданов, Атанас Стоянов, както и заместник-министърът на правосъдието от квотата на ВМРО проф. Николай Проданов.", "date": "2019.04.30", "title": "ВМРО обсъди с Борисов битовата престъпност"}
{"url": "https://www.monitor.bg:443/bg/a/view/upraviteljat-na-bnb-vnese-v-ns-otcheta-za-2018-ta-163910", "text": "Управителят на Българската народна банка внесе днес в Народното събрание отчета на Централната банка за 2018 година, съобщиха от БНБ. Отчетът е публикуван на интернет страницата на банката. Общият размер на депозитите на неправителствения сектор в банковата система към декември 2018 г. е с ръст на годишна база от 7.3 на сто, сочи БНБ. Отчита се и ръст при кредитите за нефинансови предприятия (до 5.4 на сто в края на 2018 г. спрямо 1.6 на сто в края на 2017 г.), така и при кредитите за домакинства (до 11.2 на сто в края на 2018 г. спрямо 6.0 на сто в края на 2017 г.). През годината е имало тенденция към засилване на годишния темп на растеж на потребителските кредити и на жилищните кредити, като за значително ускорение при потребителските кредити (до 17.7 на сто през декември 2018 г.). Лихвените проценти по срочните депозити са останали на достигнатите ниски в ретроспективен план равнища, за което влияние са оказали запазващият се висок приток на привлечени средства от резиденти и високата ликвидност в банковата система. В условията на благоприятна макроикономическа среда, повишена оценка на банките за платежоспособността на кредитополучателите и силна конкуренция в банковия сектор при лихвените проценти по новоотпуснати кредити за предприятия и по новите жилищни кредити се е запазила тенденцията към понижение, пише в отчета. В края на 2018 г. излишъкът по консолидираната фискална програма (КФП) възлиза на 135 млн. лв. (0.1 на сто от БВП), а общият размер на фискалния резерв с включени вземания от фондове на Европейския съюз (ЕС) за сертифицирани разходи, аванси и други възлиза на 9365 млн. лв. Пазарната стойност на брутните международни валутни резерви към края на 2018 г. възлиза на 25 072.2 млн. евро, което спрямо края на 2017 г. представлява повишение общо в размер на 1410.1 млн. евро. В края на 2018 г. приблизително 68 на сто от валутните резерви са били инвестирани в активи с най-високо кредитно качество и дългосрочен кредитен рейтинг ААА. Нетният доход от управлението на международните валутни резерви през отчетния период е положителен и е бил в размер на 4.35 млн. евро, което представлява обща годишна доходност от 0.01 на сто. В края на 2018 г. в обращение са били 476.6 млн. броя банкноти (увеличение с 5.25 на сто спрямо 2017 г.) на стойност 16 901.6 млн. лв. (увеличение с 10.23 на сто спрямо 2017 г.) и 2439.5 млн. броя разменни монети (увеличение с 6.55 процента спрямо 2017 г.) на стойност 416.1 млн. лв. (увеличение с 14.81 на сто спрямо 2017 г.). Ликвидната позиция на банковия сектор остана стабилна, пише в отчета. Нивата на капиталовите съотношения на банковата система в края на 2018 г. намаляха спрямо края на 2017 г., но останаха значително над минималните изисквания. Кредитните институции спазваха изискванията за капиталови буфери. В края на 2018 г. регулаторният капитал възлезе на 11.6 млрд. лв., което представляваше увеличение със 142 млн. лв. (1.2 на сто) спрямо края на 2017 г. Общата капиталова адекватност на банковата система остана висока на ниво от 20.38 на сто към декември 2018 г. (22.08 на сто в края на 2017 г.). През 2018 г. е продължила тенденцията към подобряване на качеството на активите на банките, които са нараснали през периода с 8.0 на сто (7.8 млрд. лв.) до 105.6 млрд. лв. Делът на брутните необслужвани кредити и аванси в съвкупния брутен размер на кредитите и авансите намалява до 7.6 на сто (при 10.2 на сто в края на декември 2017 г.). В края на 2018 г. банковата система отчете печалба от 1.7 млрд. лв., като съотношенията за възвръщаемост на активите (ROA) и на капитала (ROE) се повишиха спрямо 2017 г. до съответно 1.58 на сто и 11.97 на сто. Въз основа на наблюдаваните благоприятни тенденции в икономическата среда и засилената кредитна активност през 2018 г., както и на извършения анализ на показатели за цикличния системен риск в банковата система, бе направена оценка, че страната се намира във възходящата фаза на икономическия и на финансовия цикъл, посочва БНБ. При отчитане на тези фактори на 25 септември 2018 г. УС на БНБ увеличи нивото на антицикличния капиталов буфер, приложим към кредитни рискови експозиции в Република България, от 0 процента до 0.5 процента, в сила от 1 октомври 2019 г. През 2018 г. в БНБ започна подготовка за изменение на законодателната рамка във връзка с отправено на 18 юли 2018 г. искане на България за установяване на тясно сътрудничество между ЕЦБ и БНБ и присъединяване към Единния надзорен механизъм (ЕНМ) при присъединяване на българския лев към Валутен механизъм II. През 2018 г. представители на БНБ участваха в създадената на национално ниво организация за подготовката и провеждането на Българското председателство на Съвета на ЕС. Разходите за издръжка на БНБ през 2018 г. възлизат на 88 169 хил. лв. (85.7 на сто от утвърдения по съответния раздел бюджет за годината), включително 24 825 хил. лв. за издръжка на паричното обращение, 28 386 хил. лв. за материали, услуги и амортизация и 29 303 хил. лв. общи разходи за персонала.", "date": "2019.04.30", "title": "Управителят на БНБ внесе в НС отчета за 2018-та"}
{"url": "https://www.monitor.bg:443/bg/a/view/grisho-s-nov-turnir-v-programata-163906", "text": "Григор Димитров потвърди участие на турнира на трева в Росмален (Хол), където не е играл от 2008 г. насам. Надпреварата е от категория АТР 250 и ще се проведе в периода 6-10 юни, в седмицата преди Куинс Клъб. В Холандия сред съперниците на Гришо ще са Стефанос Циципас, Давид Гофен, Франсис Тиафо, шампионът от миналата година Ришар Гаске и др. Българинът поздрави своя ментор Андре Агаси от Монте Карло, където се прибра преди старта на турнира в Мадрид следващата седмица. На 29 април легендата навърши 49 г., а Григор написа за него „Щастлив съм, че те имам в моя ъгъл“, на което Агаси отговори с 3 усмивки. В същото време втората ни ракета Димитър Кузманов отпадна във втория кръг на турнира на червени кортове от веригата \"Чалънджър\" в Острава (Чех) с награден фонд 46 600 евро. Кузманов загуби от поставения номер 5 Денис Новак (Ав) с 6:2, 4:6, 4:6 след малко повече от два часа игра. Така 25-годишният пловдивчанин напусна надпреварата с 450 евро и 3 точки за световната ранглиста, в която заема 333-о място.", "date": "2019.04.30", "title": "Гришо с нов турнир в програмата"}
{"url": "https://www.monitor.bg:443/bg/a/view/kandidastvame-za-centralata-na-evropejskija-organ-po-truda-163901", "text": "Правителството одобри кандидатурата на България за седалище на Европейския орган по труда, съобщиха от пресцентъра на МС. Обсъждането на предложението за регламент на Европейския парламент и на Съвета за създаване на новата структура започна през месец март 2018 година в рамките на Българското председателство на Съвета на Европейския съюз. Основната цел на Европейския орган по труда е да улесни прилагането на законодателството в областта на свободното движение и предоставянето на услуги, посредством подобряване на достъпа до информация за лицата и работодателите и подпомагане на сътрудничеството между компетентните органи на държавите членки. В тази връзка се предвижда той да съдейства за организирането на съвместни инспекции при трансгранични нарушения и да провежда процедура по медиация при спорове между компетентните институции на държавите членки относно прилагането на посоченото законодателство. Предвидено е новият Орган по труда да обедини техническите и оперативните задачи на няколко съществуващи органа на ЕС - Европейското бюро за координация на EURES, Техническия комитет за свободното движение на работници, Комитета от експерти по въпросите на командироването на работници и Европейската платформа за противодействие на недекларирания труд, допълват от правителствената пресслужба.", "date": "2019.04.30", "title": "Кандидатстваме за централата на европейския орган по труда "}
{"url": "https://www.monitor.bg:443/bg/a/view/shtityt-na-kapitan-amerika-beljaza-masachuzetskija-tehnologichen-institut-video-163885", "text": "Щитът на Капитан Америка се появи върху купола на престижния Масачузетски технологичен институт броени дни, след като . Изрисуването му е дело на студенти на учебното заведение, които остават анонимни, но обясняват пред The Boston Globe, че подготовката им отнема няколко месеца. „Много готино!“ - такъв пък бе коментарът на Крис Еванс, който в продължение на 8 години се брани с прочутия щит на Патриота във филмовата вселена на \"Марвел\". Това не е първият път, в който куполът е „разкрасяван“ заради голямо киносъбитие. Така, преди години „хакери“, както се наричат организаторите на тези прояви, изрисуваха купола специално за премиерата на „Властелинът на пръстените“. Нещо повече, институтът има стриктни правила за подобни действия. По този начин „хакерите“ следва да не рушат имущество на учебното заведение, да сигнализират, ако забележат нещо счупено, да не оставят следи, водещи до тяхната самоличност, да не украсяват под въздействието на алкохол и/или наркотични вещества и на първо време да следят за сигурността на всички.", "date": "2019.04.30", "title": "Щитът на Капитан Америка беляза Масачузетския технологичен институт (ВИДЕО)"}
{"url": "https://www.monitor.bg:443/bg/a/view/porojanov-se-razbra-s-biozemedelcite-ovoshtarite-i-gradinarite-163903", "text": "Министърът на земеделието, храните и горите Румен Порожанов и представители на организации от секторите плодове, зеленчуци, картофи и биопроизводство, подписаха споразумение за изпълнение на исканията на бранша, съобщиха от ресорното ведомство. Ще бъде назначен заместник-министър с ресор „Плодове, зеленчуци, картофи и биоземеделие“, който ще бъде предложен от тях. Предстои и изготвянето на Стратегия и План за действие за възстановяване и развитие на секторите. Ще бъде приет и пакет от мерки в краткосрочен и дългосрочен план, с цел осигуряване на съответния бюджет за 2019-2022 г. и в рамките на новия програмен период. С цел изработване на политики и стратегии, съвместно с браншовите организации, ще бъде създаден и Консултативен съвет по биоземеделие. В документа, разписан от двете страни, е заложено и създаването на дирекции „Плодове и зеленчуци“ и „Биологично производство“, във функциите, на които да бъде включено и развитието на планинското и полупланинското земеделие.", "date": "2019.04.30", "title": "Порожанов се разбра с биоземеделците, овощарите и градинарите"}
{"url": "https://www.monitor.bg:443/bg/a/view/gospyl-hor-na-mominskoto-parti-na-katrin-shvarceneger-163904", "text": "Няколко изпълнения на госпъл хор в дома на майка й – това бе сред акцентите в моминското парти на най-голямата дъщеря на Арнолд Шварценегер и Мария Шрайвър – Катрин. Наследницата на Терминатора ще се венчае за популярния актьор Крис Прат съвсем скоро, а сред звездните гости на предсватбеното й тържество бе и Опра Уинфри. „Катрин сияеше от щастие по време на празника с най-добрите си приятели и роднините си“, обяснява източник, близък до бъдещата булка пред сп. People. По думите му, към края на партито се появил и младоженецът, който не пропуснал да просълзи присъстващите с трогателен тост. Подробности около сватбата обаче се пазят в пълна тайна към настоящия момент. Причина за това несъмнено е желанието на Прат и Шварценегер да не превръщат събитието в „цирк“, като според различни източници сватбата ще се състои в тесен семеен кръг.", "date": "2019.04.30", "title": "Госпъл хор на моминското парти на Катрин Шварценегер"}
{"url": "https://www.monitor.bg:443/bg/a/view/guajdo-prizova-kym-voenen-prevrat-163908", "text": "Венецуелският опозиционен лидер Хуан Гуайдо обяви началото на последния етап от плана за сваляне на президента Николас Мадуро, предадоха световните медии. Гуайдо заяви това в публикуван в Туитър видеозапис, на който е с опозиционния политик Леополдо Лопес и членове на въоръжените сили. \"Народът на Венецуела постави началото на края на узурпацията. В този момент съм на среща с основните военни подразделения на въоръжените ни сили, започвайки заключителния етап на операция \"Свобода\", написа Гуайдо в Туитър. Лопес, който беше под домашен арест от юли 2017 г., съобщи в Туитър, че е бил освободен от военните и призова венецуелците да излязат по улиците на мирни протести. Гуайдо каза, че е във военновъздушна база \"Ла Карлота\" в Каракас и прикани поддръжниците си да се съберат там. Малко след като лидерът на опозицията заяви, че е подкрепен от група \"смели войници\", правителството осъди извършващия се \"опит за държавен преврат\". Междувременно министърът на информацията на подчиненото на Мадуро правителство Хорхе Родригес обяви в \"Туитър\", че подчинените на Мадуро власти предприемат стъпки за блокиране на опита за военен преврат. Появиха се информации за използването на сълзотворен газ след публикацията на видеоклипа на Гуайдо. Говорителят на Мадуро потвърди, че във Венецуела е в ход преврат. Бронирани автомобили на националната гвардия са заснети да се движат по улиците на Каракас. Верният на президента Мадуро председател на Конституционното събрание на Венецуела Диосдадо Кабельо призова поддръжниците на правителството да се съберат пред президентския дворец в Каракас. Министърът на отбраната генерал Владимир Падрино Лопес каза, че въоръжените сили остават \"твърдо в защита на законното\" управление на президента Николас Мадуро.  ", "date": "2019.04.30", "title": "Гуайдо разчита на военните"}
{"url": "https://www.monitor.bg:443/bg/a/view/polufinalyt-totnym-ajaks-prjako-po-max-sport-3-i-na-live-a1-bg-163898", "text": "Битките в Шампионската лига навлизат в кулминационния си етап и MAX Sport отново ще направи феновете на футбола съпричастни с развръзката на борбата в най-престижния европейски клубен турнир. Първият сблъсък от полуфиналите на надпреварата е тази вечер от 22:00 часа на новия лондонски стадион Tottenham Hotspur Stadium, където едноименният домакин „Тотнъм“ ще се изправи срещу „Аякс“. Двубоят ще се излъчи пряко по MAX Sport 3, както и като pay-per-view на платформата live.a1.bg. Достигането до Топ 4 в Лигата и на двата отбора до голяма степен може да се възприеме за сензация. Амстердамци впечатлиха футболна Европа, след като направиха два запомнящи се обрата в мачовете реванши, за да изхвърлят считаните за фаворити тимове на „Реал“ (Мадрид) и „Ювентус“. Лондончани, от своя страна, изиграха страхотен мач срещу „Манчестър Сити“ в реванша от ¼-финалите и въпреки драматичната загуба с 3:4 продължиха напред след общ резултат 4:4 и повече вкарани голове на чужд терен.", "date": "2019.04.30", "title": "Полуфиналът „Тотнъм“ – „Аякс“ пряко по MAX Sport 3 и на live.a1.bg"}
{"url": "https://www.monitor.bg:443/bg/a/view/jeremy-shte-svirjat-v-kvartala-na-ejmi-uajnhaus-163890", "text": "Jeremy? могат да се похвалят с поредния си пробив на международна сцена. Инди-рок групата ни е единствената българска банда, която ще озвучи любимия квартал на Ейми Уайнхаус в Лондон – Камдън. Те са поканени да станат част от един от най-големите музикални фестивали за независими артисти Camden Rocks Festival и ще се изявят в рок сърцето на британската столица на 1 юни. Предстои да бъде уточнено мястото, на което ще се изявят българските музиканти, но вече е финксиран началния час – 20,15 ч местно време. По време на музикалния маратон ще свирят 400 от най-популярните, съвсем нови, изгряващи, ярки и интересни съвременни групи ще се представят в рамките на два дни. Всички те ще бъдат разпределени и ще свирят на 20 различни локации – клубове и открити сцени, пред хиляди фенове и туристи. Определено Camden Rock Festival е едно от най-шарените, интересни и любопитни градски събития, което по традиция се разпростира из целия квартал Камдън. Това е мястото, където е бил домът на Ейми Уайнхаус. Самата тя е влюбена в него, в сцените, клубовете и уличките му. Но там е била и началната спирка за някои от най-популярните групи като The Cult, Coldplay, R.E.M. Jeremy? всъщност се разписват не само като единствената родна група, която ще свири тази година на фестивала, а и като единствената бг банда в историята му. Това обаче съвсем не е първи пробив на Jeremy? в Обединеното кралство. През последните години бандата има няколко концерта в култовия Club 100 в Лондон, както и в клубове в Ливърпул, Брайтън, Глазгоу. През 2015-а момчетата свириха на друг популярен фестивал за нова музика – The Great Escape с цели два концерта в програмата му. В социалните мрежи групата споделиха емоционално, че това е сбъдната мечта за тях и винаги са искали да свирят точно там – в Камдън.", "date": "2019.04.30", "title": "Jeremy? ще свирят в квартала на Ейми Уайнхаус"}
{"url": "https://www.monitor.bg:443/bg/a/view/bmv-plamna-pred-mol-v-burgas-163894", "text": "Лек автомобил БМВ пламна като факла пред бургаския мол \"Галерия\". Инцидентът е станал на паркинга пред търговския обект. Пожарът лумнал в движение, секунди след като водача се качил на возилото и потеглил. Той веднага спрял,извадил пожарогасител и сам започнал да гаси пламъците. На помощ му се притекли и случайни минувачи. Свидетели на инцидента подали сигнал на спешния телефон 112, но докато пристигне пожарната, огънят вече бил потушен.  Шофьорът на пламналото возило, който сам изгасил пламъците, е пострадал. Той е получил изгаряния по ръцете. Пристигналите на място полицаи са повикали Бърза помощ и човекът е бил транспортиран в болница. От здравното заведение съобщиха, че състоянието на пострадалия е стабилно. По случая се води разследване, като водещата версия е, че техническа неизправност в елинсталацията на автомобила е предизвикала пожара. ", "date": "2019.04.30", "title": "БМВ пламна пред мол в Бургас "}
{"url": "https://www.monitor.bg:443/bg/a/view/svinja-otkradna-18-kencheta-bira-napi-se-i-se-sbi-s-krava-163889", "text": "В Австралия свиня се оказа истински алкохолик - животното обикаляла туристите на къмпинг и крадяло най-вече бира. Собствениците на къмпинга твърдят, че е успяла да открадне 18 кенчета с бира. Някои туристи разказали, че унищожава и запасите им от храни. Освен това свинята събаряла кофите с боклук и разкъсвала торбите със смет. След едно от последните си безчинства свинята се напила и се сбила с крава в едно от местните стопанства.", "date": "2019.04.30", "title": "Свиня открадна 18 кенчета бира, напи се и се сби с крава "}
{"url": "https://www.monitor.bg:443/bg/a/view/toto-pechalbi-163896", "text": " Числа - (7, 13, 14, 30, 33, 46); 6 - няма, 5 - 16 по 3006,60 лв., 4 - по 67,30 лв., 3 - по 5,30 лв.; ДЖАКПОТ: 3 077 075,79 лв.  Числа - (8, 12, 23, 30, 35, 36); 6 - няма, 5 - 7 по 1577,40 лв., 4 - по 54,10 лв., 3 - по 4,10 лв.; ДЖАКПОТ: 435 377,65 лв.  I теглене - (15, 16, 19, 21, 24); 5 - 1 от 24 720,20 лв., 4 - по 107,60 лв., 3 - по 5,70 лв.; II теглене - (9, 15, 19, 23, 32); 5 - 3 по 8240,10 лв., 4 - по 83,40 лв., 3 - по 4,90 лв.  Позиции - (2, 3, 8); Цифри – (7, 0, 8); 3 - 1 от 32 120,60 лв., 2 - 860 по 37,40 лв.; ДЖАКПОТ: 0,00 лв.  Числа - (5, 26, 32, 38, 47); Зодия 3 - Близнаци; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 - 16 по 100,00 лв., 3 - 201 по 10,00 лв.; 2+1 - по 1,90 лв., 1+1 - по 1,50 лв., 2 - по 0,80 лв., 0+1 по 1,00 лв.; ДЖАКПОТ: 3 000 000,00 лв.  Година 17, месец 05, дата 01, ден 1; I група - няма, II - 1 от 458,00 лв., III - няма, IV - 3 по 76,30 лв., V - 8 по 28,60 лв., VI - 8 по 22,90 лв., VII - 14 по 16,40 лв., VIII - 22 по 8,30 лв., IX - по 5,50 лв., X - по 4,20 лв., XI - по 2,20 лв., XII - по 2,00 лв., XIII - по 2,00 лв., XIV - по 1,10 лв., XV - по 1,30 лв.; ДЖАКПОТ: 5509,07 лв.                      \"5 от 35\"                     519234822                     София                      \"5 от 35\"                     237563588                    Божурище                      \"5 от 35\"                     184245040                    Добрич                      \"5 от 35\"                     294138936                   В. Търново                      \"5 от 35\"                     557556749                   София                  \"6 от 49\"                    118537982                   Сандански", "date": "2019.04.30", "title": "Тото печалби, тираж №34"}
{"url": "https://www.monitor.bg:443/bg/a/view/proshtavame-se-s-violeta-gindeva-163888", "text": "Голямата българска актриса Виолета Гиндева си отиде на 72 години точно на имения си ден - Цветница, след кратко боледуване.   В деня, в който се прощаваме с нея, беше насрочена репетиция на пиесата \"Актрисата\", в която Стефан Данаилов си партнира с Аня Пенчева. Точно в 11:00 часа, когато започна поклонението, репетицията спря и актьорите наведоха глави, за да почетат паметта й. Репетицията не започна отново до края на поколонението, което беше до 12:30 часа. Съболезнования приемаха близките на Виолета Гиндева - дъщеря й, синът й, брат й и внучките й. \"Красивото момиче на бългаското кино си отиде \", с тъга каза директорът на театъра Мариус Донкин. С нея се прости и Георги Мамалев, на когото тя е кумувала. Изпратиха я още професор Надежда Сейкова, актрисите Жоржета Чакърова, Емилия Радева, актьорът Иван Налбантов. Получени бяха съболезнователни адреси от президентството от много театри и от Пазарджик, чийто почетен гражданин Виолета Гиндева бе. С нея се сбогува и колежката й голямата актриса Мария Стефанова, която подчерта, че благодарение на директора на театъра хората от по-възрастното поколение са имали щастието отново да се върнат на сцената. \"Тя бе всеотдайна и предана на театъра. Влязохме в театъра млади, силни, здрави, прави. Театърът я изпрати. Отлетя\", каза още Мария Стефанова. ", "date": "2019.04.30", "title": "Прощаваме се с Виолета Гиндева"}
{"url": "https://www.monitor.bg:443/bg/a/view/botev-i-loko-obedineni-iskame-stadion-plovdiv-163892", "text": "Футболната общественост в Пловдив отправи послание към правителството, с което даде ясно да се разбере, че стадион „Пловдив“ е нужен на града. Повод за общата позиция е изявление на спортния министър Красен Кралев, който заяви, че държавата няма да построи стадион в града, за да се играе едно дерби на него. „Държавата ще не ще, но ние трябва да почнем да правим стадион. Големите дербита могат да се играят на „Пловдив“. Този вариант ни облекчава и би бил идеален. Как ще преборим държавата? Трябва да сме единни. София не е България, в края на краищата. Искам държавата и тези, които се борят за власт, да си поемат ангажимента и тази идея да се осъществи”, коментира президентът на „Локомотив“ (Пд) Христо Крушарски. Позиция по темата представиха и шефа на „Ботев“ Иван Йотков, както и представители на „Спартак“ и „Марица“. „България сега може да чуе единния глас на Пловдив. Нашият клуб също приветства идеята. Стадион „Пловдив” трябва да го има и категорично ще бъде използван“, сподели Иван Йотков . По думите на кмета Иван Тотев, ако се стартира изграждането на чисто футболен стадион, ще бъде възможно изграждането и на лекоатлетически такъв.", "date": "2019.04.30", "title": "\"Ботев\" и \"Локо\" обединени: Искаме стадион \"Пловдив\""}
{"url": "https://www.monitor.bg:443/bg/a/view/francija-sys-strategija-za-zapadnite-balkani-163891", "text": "Стратегията на Франция за Западните Балкани има за цел да подкрепи и допълни действията на Европейския съюз в подкрепа на сближаването на региона с Европа.  Френското посолство в Скопие обяви стратегията на Франция за бъдещето на Западните Балкани, публикувана от Плусинфо. Според изявлението тя е била представена на лидерите от Западните Балкани на срещата в Берлин, проведена по инициатива на френския президент Еманюел Макрон и германския канцлер Ангела Меркел. На нея е присъствала и върховната представителка на Европейския съюз Федерика Могерини. „Тази среща беше възможност да се обсъдят предизвикателствата на европейската перспектива пред региона и да се подчертае значението на помирението, добросъседските отношения и регионалното сътрудничество“, се казва в изявление на френското посолство. “От началото на 2000-та година и краят на въоръжените конфликти, свързани с разпадането на Югославия, страните от Западните Балкани (Словения, Хърватия, Албания, Босна и Херцеговина, Косово, Северна Македония, Черна гора, Сърбия) постигнаха значителен напредък в своето икономическо, социално и демократично развитие. Словения стана член на Европейския съюз през 2004 г., а Хърватия през 2013 г., се казва в стратегията. Въпреки това са необходими редица реформи, за да се даде възможност на региона да се стабилизира трайно и да отговори на предизвикателствата. Изброяват се политическите спорове, които трябва да се решат, икономическите и социални въпроси, които предстоят, въпроси по сигурността. Въз основа на тази забележка президентът на Република Франция поиска приемането на конкретна стратегия за Западните Балкани, така че Франция да има по-голям дял в стабилизирането на шестте страни от Западните Балкани, които не са членки на Европейския съюз, за тяхното икономическо и социално развитие и за укрепване на върховенството на закона. Германският канцлер Ангела Меркел лично подчерта заслугите на България и на премиера Бойко Борисов за стабилността на Балканите и по специално за договора между България и Македония, който бе подписан на 1 август 2017 между двете страни. Междувременно американският президент Доналд Тръмп е изпратил на сенаторите протокола, подписан през февруари в Брюксел. То е придружено от негово писмо, в което се излагат накратко фактите около подписването на документа и очакванията сенаторите да дадат одобрението си.", "date": "2019.04.30", "title": "Франция със стратегия за Западните Балкани"}
{"url": "https://www.monitor.bg:443/bg/a/view/6-deca-s-prejajdane-po-velikden-lekuvani-v-plovdiv-163895", "text": "Едва 6 хлапета, които са потърсили лекарска помощ от дежурните педиатри в Детския спешен център на УМБАЛ „Св. Георги” по Великден, са били с болки в коремчетата след преяждане. Нито едно от тях не е било хоспитализирано, тъй като състоянието им не е било тежко, съобщиха от здравното заведение. Общо 593 деца са преминали прегледи през спешната педиатрия на болницата, като статистиката обхваща периода от късния следобед на 25 април до сутрешните часове на 30 април т.г. Шестте преяли малчугани са едва 1 % от общата бройка, което никак не е много, коментираха медици. Повечето от останалите болни деца са били с респираторни или стомашно-чревни проблеми. Според дежурните лекари причината да има толкова много болни деца пред спешните кабинети е фактът, че личните лекари почиват по време на празничните дни. От болницата отчитат, че през Вътрешно отделение са преминали 226 възрастни пациенти от Пловдив и региона. В дежурните хирургични кабинети са били прегледани 372-ма, а през ортопедичния спешен кабинет са преминали 203-ма души. Статистиката на Спешното приемно отделение обхваща четирите почивни дни – от 26-ти април до 29-ти април т.г.", "date": "2019.04.30", "title": "6 деца с преяждане по Великден лекувани в Пловдив"}
{"url": "https://www.monitor.bg:443/bg/a/view/sprja-tokyt-na-mks-163866", "text": "Възникна проблем в системата за електрозахранване на Международната космическа станция (МКС), но няма заплаха за екипажа. Това оповести НАСА в Туитър. \"Появи се проблем в електрозахранването на МКС - съобщи американското космическо ведомство. - Екипи се заеха с установяване на причината за проблема и с възстановяване на електрозахранването. Засега няма причини за безпокойство за екипажа.\" Понастоящем в екипажа на МКС са руските космонавти Олег Кононенко и Алексей Овчинин, американските астронавти Ан Макклейн, Кристина Кох и Ник Хейг и Давид Сен-Жак от Канадската космическа агенция.", "date": "2019.04.30", "title": "Спря токът на МКС "}
{"url": "https://www.monitor.bg:443/bg/a/view/naselenieto-v-kustendilsko-se-topi-163878", "text": "Населението в област Кюстендил се топи с всяка изминала година, като по последни данни то е 119 041 души, съобщават от Териториалното статистическо бюро в областния град. В сравнение с предходния отчетен период населението в областта намалява с 2058 души, или с 1.7%. Кюстендилско е сред регионите в страната с най-голямо намаление на населението, като преди нея са областите Видин (с 2.4%), Монтана (с 2.0%), Враца (с 1.9%) и Смолян (с 1.7%). Мъжете в областта са 57 944 (48.7%), а жените - 61 097 (51.3%), или на 1000 мъже се падат 1054 жени. Продължава процесът на остаряване на населението в региона. В края на м. г. лицата на 65 и повече навършени години са 32 482 или 27.3% от населението на областта. Процесът на застаряване е по-силно изразен сред жените отколкото сред мъжете, което се дължи на по-високата смъртност сред представителите на силния пол. Община Трекляно е най-малка по брой население в цялата страна, като в нея живеят 758 души, или 0.6% от населението на областта, съобщават още статистиците. Най-голяма е община Кюстендил с 53 273 души, следвана от община Дупница с население от 39 414 души.  ", "date": "2019.04.30", "title": "Населението в Кюстендилско се топи"}
{"url": "https://www.monitor.bg:443/bg/a/view/petimata-alo-izmamnici-ot-gorna-orjahovica-i-sofija-ostavat-v-aresta-163880", "text": "Апелативният специализиран наказателен съд потвърди определението на първоинстанционния съд от 21 април 2019 г., с което бяха наложени мерки за неотклонение „Задържане под стража“ на петима от участниците в организирана престъпна група за телефонни измами, задържани в Горна Оряховица и София, съобщиха от спецпрокуратурата. Съдът отхвърли исканията на защитниците за изменение на мерките им в по-леки, като прие, че са налице достатъчно доказателства за обосновано предположение обвинените да са извършили престъплението, за което са обвинени, както и че има реална опасност да извършат друго престъпление. Съдебният състав прие тезата на Апелативна специализирана прокуратура, че е налице и опасност обвиняемите да се укрият. Изтъкна факта, че един от другите шестима участници в групата, задържани в Румъния, е имал наложена забрана да напуска страната по друго производство, но се е оказал в северната ни съседка. Предстои румънските власти да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи. Определението на Апелативния специализиран наказателен съд не подлежи на обжалване.  ", "date": "2019.04.30", "title": "Петимата ало измамници от Горна Оряховица и София остават в ареста"}
{"url": "https://www.monitor.bg:443/bg/a/view/blizo-9-ot-chujdestrannite-gosti-v-turcija-sa-bylgari-163881", "text": "Близо 9% или 8.87% от чуждестранните туристи в Турция за първото тримесечие са българи. Общо 482 712 са сънародниците, избрали дестинацията за своята почивка. Това показват данни на турското министерство на културата и туризма, цитирани от агенция „Анадолу“. За периода януари-март цели 5.44 млн. туристи са посетили южната ни съседка като е налице ръст от 6.12% в сравнение с миналата година. На първо място от общия брой туристи е България, а на второ Иран с 447 103 туристи, следван от Германия (427 424 туристи), Грузия (371 111 туристи) и Русия (318 714 туристи). Най-търсени остават а най-предпочитаният начин на транспорт е въздушният. Там чуждестранните гости са 3.8 млн. Около 1.5 млн. използват влакове или коли, а близо 100 хил. се движат по морето. Все по-голяма част от жителите на Острова бягат към Турция в търсене на спокойствие. Това показва проучване на голяма турагенция, цитирана от изданието „Daily Sabah“. Броят на продадените на британци туристически пакети е отчел ръст от 27% в сравнение с 2018 г. Гърция и Испания обаче продължават да са в топ дестинациите за английски летовници. „Политическите размирици се отразяват по друг начин, а именно в ясна смяна на дестинации от Европейския съюз към такива, които не са в него“, коментира шефът по туроперации в агенцията Уил Уагът. Налице е и ръст от 48% на резервациите за лятото в страни извън Еврозоната. Причина за това е, че страни като Турция и Тунис предлагат добри оферти на изгодни цени, при които човек може да си отдъхне от натовареното ежедневие в 5-звезден хотел.", "date": "2019.04.30", "title": "Близо 9% от чуждестранните гости в Турция са българи"}
{"url": "https://www.monitor.bg:443/bg/a/view/razkriha-oborudvana-narkooranjerija-v-motel-nad-jazovir-iskyr-snimki-163875", "text": "Оборудвана наркооранжерия е разкрита при съвместна операция на служители на ОДМВР-София и Агенция „Митници“, съобщиха от пресцентъра на МВР. Криминалисти на ОДМВР-София и полицията в Самоков, заедно със служители на Агенция „Митници“, предприели претърсване на комплекс-мотел над язовир „Искър“, стопанисван от криминално проявен 62-годишен самоковец. В хода на действията те установили специално обособени помещения за отглеждане на канабис. В стая, в задната част на ресторанта, имало 16 саксии, засадени с канабисови растения, които се отглеждали с помощта на вентилационна, отоплителна и напоителна системи. Две от бунгалата на комплекса също били прецизно оборудвани за оранжерии. В тях проверяващите открили общо 505 саксии, пълни с перлит. В повечето от саксиите имало канабисови растения, достигнали различен стадий на растеж, а в други - прерязани и окастрени корени на аналогични растения. Оттам са иззети и около 3 кг суха зелена тревиста маса, реагираща на канабис. Установен е и наемателят на бунгалата - 50-годишен криминално проявен и осъждан столичанин. По случая е образувано досъдебно производство. Двамата мъже били задържани в полицейския арест за срок до 24 часа, а след доклад на събраните материали в Софийска окръжна прокуратура, наемателят е привлечен в качеството на обвиняем и му е наложена мярка за неотклонение „домашен арест“.", "date": "2019.04.30", "title": "Разкриха оборудвана наркооранжерия в мотел над язовир \"Искър\" (СНИМКИ)"}
{"url": "https://www.monitor.bg:443/bg/a/view/nikol-shercinger-iska-da-vecherja-s-majka-tereza-163877", "text": "Покойната Майка Тереза оглавява списъка със събеседници за мечтаната вечеря на Никол Шерцингер. В онлайн интервю за #Legend Magazine певицата трябваше да избере „три влиятелни жени, живи или мъртви“, които би поканила на гощавка. След Света Тереза от Калкута се нареждат Уитни Хюстин и тенесистката Серена Уилямс, която всъщност е много добра приятелка на Шерцингер. „Определено бих избрала Майка Тереза, обичам я. Трябва да поканя и моето момиче Серена Уилям“, гласят точните думи на 40-годишната красавица. Никол е католичка и семейството й е силно религиозно, поради което смята, че перфектният ден започва с молитва. „Мисля, че денят ми трябва да започне с медитация, молитва и да се поизпотя, независимо дали с джогинг, йога или друга интензивна тренировка“, допълни бившето попълнение на групата The Pussycat Dolls.", "date": "2019.04.30", "title": "Никол Шерцингер иска да вечеря с Майка Тереза"}
{"url": "https://www.monitor.bg:443/bg/a/view/operiraha-lari-king-sled-bolki-v-gyrdite-163879", "text": "Прочутият телевизионен и радиоводеш Лари Кинг бе опериран, след като в края на миналата седмица бе хоспитализиран заради оплаквания, свързани с болки в гърдите. Журналистът, чието предаване Larry King Live влезе в рекордите на „Гинес“ с дълголетието си, не е претърпял инфаркт, уточниха негови говорители, с което отрекоха ширещите се спекулации отвъд Океана. Нещо повече, хирургическата интервенция е била планирана още преди появата на болките, добавят те. „След извършената ангиопластика, Кинг се чувства добре и благодари на всички за подкрепата“, казват още говорителите му. Според дадената от тях информация, операцията се е състояла през почивните дни и водещият ще бъде изписан „съвсем скоро“.", "date": "2019.04.30", "title": "Оперираха Лари Кинг след болки в гърдите"}
{"url": "https://www.monitor.bg:443/bg/a/view/bydeshta-bulka-opita-da-preseche-nezakonno-granicata-ni-163886", "text": "Бъдеща сирийска булка и приятелката й са задържани заради опит за незаконно преминаване на границата ни, съобщава Апелативна прокуратура – Варна. В ареста е и техният водач, румънски гражданин. На 26 април 2019 г. около 18, 10 ч., в землището на село Кардам между 150 и 151 гранична пирамида българските гранични власти установили присъствието на сирийките Ягмор А. и Тара М., които са 18-годишни, и на техния водач през границата – 21-годишния румънски гражданин Вишиноае Д. Тримата слезли от автомобил с немска регистрация и се отправили пеша към държавната граница на Република България. Така двете момичета осъществили  престъпление по член 279, ал. 1 от НК, останало във фазата на опита, а техният водач – деяние по член 280, ал. 2 от НК, което също останало недовършено. Двете млади жени трябвало да бъдат отведени в Германия от румънския гражданин, където едната щяла да се омъжва за иракчанин. Младоженецът работел в Германия заедно с румънски гражданин, когото помолил за съдействие да преведе през българо-румънската граница бъдещата му жена. Той обаче отказал. С незаконната задача се заел неговият 21-годишен брат, който е арестуван заедно с двете сирийки. Районният съд в Генерал Тошево постанови за тримата чужди граждани мярка за неотклонение „Задържане под стража“. Определенията на съда подлежат на обжалване пред Окръжния съд в Добрич.", "date": "2019.04.30", "title": "Бъдеща булка опита да пресече незаконно границата ни"}
{"url": "https://www.monitor.bg:443/bg/a/view/osem-meseca-zatvor-za-jylta-jiletka-prizovavala-kym-samoubijstva-163882", "text": "Мъж, който на демонстрация на френските \"жълти жилетки\" преди десетина дни отправи призиви към полицаите да се самоубиват, беше осъден днес на осем месеца затвор условно, предаде Франс прес. Безработният 49-годишен готвач ще трябва да положи също 180 часа общественополезен труд, като е длъжен да си намери работа и да изплати по 500 евро на всеки от двамата полицаи, подали срещу него жалба за нанесени морални вреди. На 20 април заедно с други участници в парижкото шествие на \"жълтите жилетки\" той крещял \"Самоубийте се, самоубийте се!\" срещу силите на реда. По този повод Франс прес припомня, че от началото на годината френската полиция е засегната от безпрецедентна вълна от самоубийства. Всичко започна, след като бременна жена беше блъскана от силите на реда, оправда се подсъдимият, облечен в черна тениска с лика на бившия колумбийски наркобарон Пабло Ескобар. Мъжът, участвал във всички демонстрации с искане за социална и данъчна справедливост, организирани в съботите от пет месеца насам, заяви, че \"не е престъпник\". Просто ми се изплъзна. Не го мислех наистина. Беше миг на безразсъдство, обясни той и уточни, че не е подстрекавал никого да вика подобни фрази. Призивите бяха остро осъдени от френската политическа класа и полицейските профсъюзи. От началото на годината във Франция са се самоубили 28 полицаи. Вчера вътрешният министър Кристоф Кастанер обяви създаването на звено за предотвратяване на самоубийства.", "date": "2019.04.30", "title": "Осем месеца затвор за жълта жилетка, призовавала към самоубийства "}
{"url": "https://www.monitor.bg:443/bg/a/view/prokuraturata-pogna-megz-za-poboj-163884", "text": "Дизайнерката Миглена Каканашева – Мегз отново попадна в полезрението на прокуратурата, като този път я проверяват за побой. Мегз е блъскала и скубала жена в Пловдив преди няколко месеца, според информация на trafficnews.bg. А причината е ревност. Другата страна на триъгълника се допълва от настоящата изгора на дизайнерката Румен Рончев. След неприятната ситуация, жертвата подава жалба в Криминална полиция. Започната е била предварителна проверка, която преди дни е приключила, а материалите са предадени в Районна прокуратура. Очаква се държавното обвинение до един месец да излезе със заключение по казуса. Жители на Раковски, както и бивши служители във фирмата на Румен Рончев, твърдят, че пловдивчанката не е единствената жертва на Каканашева. Още от дизайнерката. В началото на месеца Мегз се забърка в друг скандал - в квартал „Парчевич” в Раковски блъсна друга кола. По информация от свидетели на случилото се тя се е движела с мощния си джип към кръстовище, на което за нея има знак „Стоп”, но не спряла, а директно излязла на пътя с предимство. Там в този момент се е движела лека кола „Хонда”, шофирана от 74-годишен мъж. С него е пътувала жена на 71 години, вероятно негова съпруга. Шофьорът на блъснатата кола не пострада, но на УМБАЛ „Св. Георги” за преглед. Когато полицаите от Районното в Раковски отишли на мястото на катастрофата преценили, че трябва да отработят произшествието по административен ред, защото нямало тежко пострадали хора. Те решили да не сезират прокуратурата за случилото се и затова катастрофата няма да се разследва в рамките на досъдебно производство. Полицаите от Раковски установили също, че 2 8-годишната модна дизайнерка е шофирала без книжка. Тя й била отнета по административен ред за други нарушения на Закона за движение по пътищата. От ОД на МВР в Пловдив отказаха да съобщят защо е била отнета книжката на Каканашева, кога и за какъв период, като се позоваха на Закона за личните данни. Мегз се размина само с акт, който по данни на пресцентъра на ОД на МВР в Пловдив е на стойност до 200 лева.", "date": "2019.04.30", "title": "Разследване за хулиганство: Мегз набила пловдивчанка от ревност"}
{"url": "https://www.monitor.bg:443/bg/a/view/syzdadoha-novo-selo-sveti-konstantin-do-peshtera-163883", "text": "Областният управител на област Пазарджик е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на общинския съвет на община Пещера. Предложено е новото населено място да се наименува „Свети Константин“' с указ на президента на Република България. Със създаването му общият брой на селата в страната ще стане 5000. Административно-териториалната промяна се извършва съгласно условията и реда за създаване на ново населено място, предвидени в Закона за административно-териториалното устройство на Република България. Установено е трайно заселване на население в съществуващото селищно образувание, чиято територия е определена с устройствен план, наличие на постоянно живеещо население и социална и инженерна инфраструктура.", "date": "2019.04.30", "title": "Създадоха ново село: Свети Константин до Пещера"}
{"url": "https://www.monitor.bg:443/bg/a/view/varna-shte-ima-vtori-asparuhov-most-163868", "text": "Варна ще има втори Аспарухов мост, заяви кметът на града Иван Портних. „Изграждането на втори Аспарухов мост е заложено в Общия устройствен план. За съжаление в годините назад много се е говорило, но нищо не е направено. Не са направени първите основни стъпки, като например, геоложките проучвания. И при посещението на заместник-министъра на регионалното развитие Николай Нанков, и при посещението на премиера Бойко Борисов, темата бе поставена на дневен ред и стартираме с необходимите стъпки да се прецизира мястото на второто съоръжение и начините на финансиране, като идеята е да се търси възможност за публично-частно партньорство. Трябва да отбележим, че това е дълъг процес, тъй като и геоложките проучвания и предпроектните проучвания ще отнемат време, т.е. ние сме длъжни да стартираме, за да имаме готовност при намиране на правилната формула между държава и бизнес, реално да пристъпим към изграждането на втори мост“, каза Портних. Той отбеляза и интереса на различни международни компании към изграждането на втори Аспарухов мост. „Различни компании са проявявали интерес, не бих искал да цитирам имена, но сред тях има и китайски. Публично-частното партньорство обаче няма логиката преминаването през втория мост да е платено“, уточни още кметът. Според експерти, при различни изчисления, според височината, цената ще варира. При височина 43 метра тя е около 350-360 млн. евро. При височина 58 м., която е необходима за достъп на големи контейнеровози, стойността нараства до 560-680 млн. евро. Междувременно стана ясно, че ремонтът на Аспарухов мост се отлага за есента. Строителните дейности по част от съоръжението бяха планирани да започнат през месец май. Тя бяха анонсирани от зам.-министърът на регионалното развитие и благоустройството Николай Нанков при визитата му в морската столица преди няколко седмици. „Преценихме, че след приключване на ремонтите на трите основните булеварди в „Аспарухово”, не е уместно преди сезона да стартираме и ремонт на моста, за да не натоварваме излишно трафика”, обясни кметът Портних.", "date": "2019.04.30", "title": "Варна ще има втори Аспарухов мост"}
{"url": "https://www.monitor.bg:443/bg/a/view/bezraboticata-v-celija-es-se-e-ponijila-prez-mart-163871", "text": "Равнището на безработица в ЕС, еврозоната и България отчита леко понижение през март спрямо предходния месец, сочат публикуваните днес данни на европейската статистическа служба Евростат, публикувани на сайта й. В ЕС показателят е бил на равнище 6,4 на сто през март спрямо 6,5 на сто през февруари и 7% през март 2018 г. Безработицата в еврозоната е била 7,7% през март спрямо 7,8 на сто през февруари и 8,5 на сто през март миналата година. В България безработицата през март е била на равнище 4,6% спрямо 4,7 на сто през февруари и 5,3 на сто през март 2018 г. Броят на безработните в еврозоната е бил 12,6 милиона, в ЕС - 15,9 милиона, а в България 154 000. Безработните младежи на възраст под 25 години в ЕС през март са били 3,282 милиона, от които в еврозоната - 2,325 милиона. Равнището на безработица сред младежите е било 16% в еврозоната и 14,5% в ЕС. В България безработните младежи са се увеличили от 19 000 през февруари до 20 000 през март, сочат данните на Евростат. Равнището на младежката безработица е било 13,4%. Най-ниско равнище на безработица в ЕС е отчетено в Чехия (1,9%), Германия (3,2 процента) и Холандия (3,3%). Най-висок е бил показателят в Гърция (18,5 процента за януари), Испания (14 процента) и Италия (10,2%).", "date": "2019.04.30", "title": "Безработицата в целия ЕС се е понижила през март"}
{"url": "https://www.monitor.bg:443/bg/a/view/nad-1000-potyrsiha-medicinska-pomosht-po-velikdenskite-praznici-163873", "text": "„Над 1000 души потърсиха медицинска помощ само в благоевградския Спешен център по време на Веикденските празнични дни, каза д-р Красимир Михайлов, ръководещ центъра. Те са приети в Спешно отделение и насочени предимно към отделенията по ортопедия и хирургия“, допълни д-р Михайлов. Спешните отделения в цялата благоевградска област също не са скучали в празничните дни. Пострадалите са били предимно след пиянски скандали, автомобилни катастрофи или колабирали след препиване.", "date": "2019.04.30", "title": "Над 1000 потърсиха медицинска помощ по Великденските празници"}
{"url": "https://www.monitor.bg:443/bg/a/view/poseshtenijata-na-chujdenci-v-bylgarija-sa-s-6-na-sto-poveche-prez-mart-163865", "text": "Пътуванията на българи в чужбина през март 2019 г. са 478.3 хил., или с 3.5 на сто над регистрираните през март 2018 г., съобщи Националният статистически институт. Посещенията на чужденци в България са 555.6 хил., или с 6 на сто повече в сравнение с март 2018 г. В сравнение с март 2018 г. e регистрирано увеличение по всички наблюдавани цели на пътуванията на българи. Най-голям относителен дял от общия брой пътувания на българи в чужбина през март 2019 г. формират пътуванията с други цели (гостуване, обучение, посещение на културни и спортни мероприятия) - 44.2 на сто. През март 2019 г. най-голям брой пътувания на български граждани са осъществени към: Турция - 129 хил., Гърция - 72.1 хил., Сърбия - 43.2 хил., Румъния - 35.7 хил., Република Северна Македония - 27.3 хил., Германия - 24.5 хил., Франция - 16.1 хил., Австрия - 14.4 хил., Обединеното кралство - 14 хил., Италия - 13 хиляди. Регистрирано е увеличение по всички наблюдавани цели на пътуванията на чужденци в България. Транзитните преминавания през страната са 26.4 на сто (146.9 хил.) от всички посещения на чужденци в България. От общия брой чужденци, посетили България през март 2019 г., делът на гражданите от Европейския съюз е 48.3 на сто, или с 5 на сто повече в сравнение със същия месец на предходната година. Увеличават се посещенията на граждани от Обединеното кралство - с 51.2 на сто, Унгария - със 17.9 на сто, Румъния - с 8 на сто, Гърция - със 7 на сто, и други. Същевременно намаляват посещенията на граждани от Германия - с 15.5 на сто, Нидерландия - със 7.4 на сто, Франция - с 2.9 на сто, Полша - с 2.7 на сто, и други. Посещенията на граждани от групата \"Други европейски страни\" се увеличават със 7.1 на сто, като най-голямо е увеличението на посещенията на граждани от Сърбия - с 18.1 на сто. Най-много посещения в България през март 2019 г. са направили гражданите от Турция - 93.6 хил., Румъния - 83.3 хил., Гърция - 77.7 хил., Сърбия - 50.2 хил., Република Северна Македония - 49.2 хил., Обединеното кралство - 28 хил., Украйна - 16.5 хил., Германия - 16 хил., Израел - 14.5 хил., Руската федерация - 10.7 хиляди.", "date": "2019.04.30", "title": "Посещенията на чужденци в България са с 6 на сто повече през март"}
{"url": "https://www.monitor.bg:443/bg/a/view/pusnaha-majkata-na-zarjazanija-mohamed-ot-aresta-grozi-ja-zatvor-do-3g-163869", "text": "Майката на зарязания 5-месечен Мехмед – Галя Атанасова, е била освободена от ареста в Пловдив. Това се е случило на 28 април т.г. с решение на наблюдаващия делото прокурор от Районната прокуратура в Пловдив, съобщиха оттам. Галя изоставила бебето си на 22 април около обяд на паркинг зад бившето кино „Гео Милев”. Оставила пеленачето върху асфалта, между паркираните автомобили. Мехмед бил добре облечен за сезона, а до него имало и шише с мляко. Бебето било забелязано случайно от минувач, който го спасил от гумите на канещ се да паркира на мястото автомобил. Хората се обадили на 112 и в района се изсипали патрулки, социални и бърза помощ. Бебето било откарано в добро общо състояние в педиатрията в Пловдив, след което от полицията започнаха да издирват родителите на момченцето. На 24 април в 4-то районно се появил познат на Григор и Галя, който дал имената им на полицията. Таткото бил задържан в Кричим късно вечерта, а майката – на следващия ден в родното си старозагорско село Обручище. Галя Атанасова живеела заедно с бащата на Мехмед – Григор, при родата му в Кричим. Имала и едно по-голямо дете на 5-6 години, което го гледала майка й в старозагорското село Обручище. С Григор били заедно от 3 години, като първо били под наем в Аджисан махалата в Пловдив, а след това се преместили в Кричим. Григор не бил припознал сина си официално, а майката се прехранвала, като ходела да проси в района на Централна гара в Пловдив. Решила да зареже сина си, защото, както твърдяла по-късно пред полицията, нямала пари да си го гледа. Таткото Григор не бил на това мнение, но тъй като по документи не се води да е баща на бебето, нямал право да си го вземе обратно от социалните. „По делото са назначени експертизи, разпитват се и свидетели. Майката ще отговаря пред съда по обвинение, че е изоставила малолетното си дете без надзор и достатъчно грижа и с това е създала опасност за неговото физическо и душевно развитие”, уточниха от районната прокуратура в Пловдив. По повдигнатите й обвинения Галя Атанасова я грози затвор до 3 години и обществено порицание.", "date": "2019.04.30", "title": "Пуснаха майката на зарязания Мехмед от ареста, грози я затвор до 3 г."}
{"url": "https://www.monitor.bg:443/bg/a/view/867-dushi-poluchiha-medicinska-pomosht-po-praznicite-163876", "text": "867 души са получили медицинска помощ от спешните екипи на ЦСМП-Варна по време на празничните почивни дни. Това съобщи директорът на Центъра, д-р Мая Рашева. „Сравнително спокойно протекоха дежурствата на спешните екипи по време на тези дълги празници и като цяло за този период. От центъра, заедно с всичките му филиали на територията на областта, са посетени 575 адреса. Във филиалите на спешния център, извън Варна, са обслужени 292 пациенти“, обясни д-р Рашева. Тя допълни, че едва 113 души са били насочени за хоспитализация, но сред тях няма голям брой преяли и препили. „Нямаме такава подробна статистика, защото иска време да се обобщи този резултат от медицинската документация, но е имало такива случаи по данни на дежурните екипи“, каза още тя. Най-честитите причини за търсене на медицинска помощ по време на Великденските празнични дни са били преди всичко сърдечно-съдови, мозъчно-съдови инциденти.", "date": "2019.04.30", "title": "867 души получиха медицинска помощ по празниците "}
{"url": "https://www.monitor.bg:443/bg/a/view/avtoryt-na-favoritkata-vliza-v-jurito-na-festa-v-kan-163863", "text": "Режсьорът на един от основните претенденти за „Оскар“ тази година „Фаворитката“ - Йоргос Лантимос, ще влезе в журито на основната конкурсна програма на кинофестивала в Кан. Гъркът, който е и продуцент на заглавието с участието на Оливия Колман, Ема Стоун и Рейчъл Вайс, влиза в осемчленното жури, чийто състав олицетворява половото равноправие. Причината – в него влизат по равен брой мъже и жени. Освен Лантимос и Алехандро Иняриту, който ще оглави панела на оценяващите, връчващи „Златна палма“, в журито влизат още младата кинонадежда Ел Фанинг, полският режисьор Павел Павликовски, италианската режисьорка Аличе Рорвахер, американската режисьорка Кели Райхарт, френският кинодеец Робен Кампийо, актрисата и режисьорка Маимуна НДиайе и авторът на комикси Енки Билал. 72-ото издание на кинофестивала в Кан ще бъде открито на 14 май с филма \"Мъртвите не умират\" на режисьора Джим Джармуш. Форумът ще продължи до 25 май.", "date": "2019.04.30", "title": "Авторът на „Фаворитката“ влиза в журито на феста в Кан"}
{"url": "https://www.monitor.bg:443/bg/a/view/adel-si-nameri-nov-myj-163864", "text": "Британската суперзвезда Адел вече е в обятията на нов мъж. Певицата бе уловена от папараците да целува страстно непознат в Ню Йорк. Това се случи само няколко дни след като стана ясно, че се е разделила със съпруга си Саймън Конаки. Тя има слабост към американците, откакто живее в Лос Анджелис\", заяви пред в. The Sun човек от обкръжението й. Изпълнителката на Skyfall съобщи за раздялата чрез свои представители. В изявление на звездата се посочва, че въпреки краха на любовния й живот с Конъки, „двамата ще си поделят грижите за сина им и ще останат любящи родители“. Двамата възпитават 6-годишен син – Анджело. Заговори се още, че  . То се оценява на 173 милиона евро, а след развода й може голяма част от него да се озове в банковата сметка на бившия й.", "date": "2019.04.30", "title": "Адел си намери нов мъж"}
{"url": "https://www.monitor.bg:443/bg/a/view/berluskoni-po-speshnost-v-bolnica-ot-forca-italija-oprovergaha-163870", "text": "Представители на партията \"Форца Италия\" (Напред, Италия) на бившия премиер на страната Силвио Берлускони опровергаха съобщенията, че той е настанен по спешност в миланска болница, съобщи агенция АНСА. Силвио Берлускони замина за болницата \"Сан Рафаеле\", за да получи медицинска помощ заради остра болка в областта на кръста (бъбречна колика). Веднага щом приключат всички процедури, той смята да участва в представянето на кандидатите за Европарламента, излъчени от \"Форца Италия\", заяви източник от обкръжението на италианския политик. По-рано днес в. \"Кориере дела сера\" съобщи на сайта си, че 82-годишният Берлускони е откаран по спешност с линейка в миланска болница. През лятото на 2016 г. политикът, оглавявал неколкократно кабинета в Рим, претърпя сериозна операция на сърцето и последва продължителна рехабилитация. Преди време той заяви, че смята да се кандидатира на изборите за Европарламент в края на май т. г.", "date": "2019.04.30", "title": "Берлускони по спешност в болница, от \"Форца Италия\" опровергаха"}
{"url": "https://www.monitor.bg:443/bg/a/view/objaviha-premiernata-data-na-fantastichni-jivotni-3-163872", "text": "Малко над две години – още толкова ще трябва да изчакаме, преди да се завърнем отново в магичния свят, изграден от Дж. К. Роулинг, пред големия екран. Това обявиха от Warner Bros. Pictures, като позиционираха премиерната дата на „Фантастични животни 3“ за 12 ноември 2021 г. Очаква се клапата за заглавието да щракне през пролетта на следващата година. коментират от продуцентската компания. Конкретното заглавие на лентата все още не е обявено, като сред основните въпроси, на които тепърва ще очакваме отговори е свързан с участието на Джони Деп. Припомняме, че още с „Фантастични животни и къде да ги намерим“ (2016) стана ясно, че екранният карибски пират играе един от култовите злодеи във вселената на Хари Потър – Гринделвалд. Феновете успяха да видят образа в по-голяма дълбочина с второто включване на франчайза в киносалоните от миналата година. Участието му обаче предизвика всеобхватно негодувание предвид цялата драма около развода му с актрисата Амбър Хърд и досега все още остава мистерия ще видим ли зловещия Глинделвалд в същия вид (изигран от Деп) и в третия филм. Източници, близки до звездата, коментираха пред The Blast, че актьорът все още не е потърсен от Warner Bros. Pictures за уточняване на подробностите около следващото заглавие. Те допълват, че по дефиниция Деп има договор за всички пет филма, от които ще бъде съставена поредицата, но за всеки от тях поотделно следва да се изяснят конкретни детайли – нещо, което все още не се е случило за Джак Спароу.", "date": "2019.04.30", "title": "Обявиха премиерната дата на „Фантастични животни 3“"}
{"url": "https://www.monitor.bg:443/bg/a/view/bojna-tehnika-po-am-struma-163856", "text": "Десетина колесни бойни машини потеглиха тази сутрин по АМ „Струма“ от Благоевград към София. Подготовката за военния парад по случай Денят на Храбростта, 6 май е в разгара си и към военното летище Доброславци край София пътува военна техника още от Асеновград, Карлово, Стара Загора и Ямбол. За военния парад се предислоцират лек автомобил с повишена проходимост, брониран „Мерцедес” G 270FB-6, бронираната машина „Хамър”, бойна бронирана колесна машина „Comando select”, бойна бронирана колесна машина „Guardian”, бронетранспортьор БТР-60 ПБ МД-1, 152 мм оръдие гаубица Д-20, реактивна система за залпов огън БМ-21 „ГРАД”, 120 мм самоходна минохвъргачка Б1 – 10 „Тунджа”, 122 мм самоходна гаубица 2С-1 „Гвоздика“, бойна машина на пехотата БМП-23, бойна машина на пехотата БМП-1, танк Т-72, тактически ракетен комплекс ТРК „Точка” и зенитно-ракетен комплекс „ОСА-АКМ”.    За транспортирането на техниката се използва и железопътен транспорт. МО умолява гражданите да спазват мерките за безопасност на органите на Служба „Военна полиция“, които ескортират колоните.", "date": "2019.04.30", "title": "Бойна техника по АМ „Струма“"}
{"url": "https://www.monitor.bg:443/bg/a/view/porojanov-110-kyshti-za-gosti-sa-provereni-vryshtat-10-mln-lv-163855", "text": "Собственици на къщи за гости, построени с евросредства в периода 2007-2013г., ще трябва да върнат 10 млн. лв. За санкциите съобщи земеделският министър Румен Порожанов на съвместен брифинг с шефа на МВР Младен Маринов в МС. Седмица по-рано главния прокурор Сотир Цацаров и премиера Бойко Борисов също поискаха яснота около начина на използване на обектите финансирани по Програма за развитие на селските района. Поражанов уточни, че за въпросния период са построени 746 къщи за гости и вече са проверени 110. От собствениците на 32 вили ще се иска пълно връщане на парите, а за останалите частично. Земеделският министър обясни, че европейското финансиране за една постройка може да бъде до 200 хил. евро. Средно за строителството на къща са взимани по 135 хил. евро. Порожанов припомни също, че през 2016г. всички къщи за гости са били качени на страницата на Фонд „Земеделие“, с ясното съзнание, първо да могат да се ползват от гражданите и второ, тези, които, не се използват по предназначение да могат да се подават сигнали и да бъдат проверявани. Вътрешният министър Младен Маринов пък уточни, че в проверката се включват екипи на МВР и НАП. Ще се засича информация от общините дали е платена туристическа такса и от районните полицейски управления дали са били регистрирани туристи. По-късно от стенограма на правителственото заседание стана ясно, че премиерът Борисов настоял, ако има виновни да се уволнят и да се дадат веднага на прокурор. Премиерът изтъкнал, че целта на програмата е била да подпомага туризма и много от къщите се използвали по предназначение. „За съжаление винаги се намира някой, който да опорочи програмата и затова към днешната дата ние новата програма не я отваряме. Проверяват се всички къщи. Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не. Има ли виновни - да се уволняват и да се дават на прокурор веднага. Безкомпромисно“, заръчал Борисов пред министрите. Той отбелязал, че в апартаменти и къщи за гости не е ходил. „Аз нито съм ходил в апартаменти, нито в къщи за гости, нито има как да знам. Плащаме, и то добри заплати на контролни органи, които всичко това е трябвало да установят или вече да са приключили конфискацията“, коментирал министър-председателят. Именно заради строеж на къща за гости зам.-министъра на икономиката Александър Манолев хвърли оставка. По-късно прокуратурата го привлече като обвиняем заради вила край Сандански. Според обвинението Манолев и собственикът на фирмата, получила финансирането, са представили неверни данни, за да си осигурят пари по европроект в размер на близо 400 хил. лв.", "date": "2019.04.30", "title": "Порожанов: 110 къщи за гости са проверени, връщат 10 млн. лв. (ОБНОВЕНА)"}
{"url": "https://www.monitor.bg:443/bg/a/view/bfb-objavi-den-bez-taksi-za-tyrguvane-na-akcii-163862", "text": "На 12 юни ще се проведе инициативата „Ден за акции“, съобщават от Българска фондова борса - София. Инициативата се организира от БФБ и Централен депозитар като това ще е нейното пето издание. На този ден всички индивидуални инвеститори, директни клиенти на български инвестиционни посредници, ще могат да закупят или продадат акции от основен пазар на БФБ без такси и комисиони към Борсата, Централен депозитар и участващ в инициативата инвестиционен посредник. Очакванията са и тази година в „Деня за акции“ да бъдат реализирани 3-4 пъти повече сделки на БФБ спрямо останалите дни. Специалната възможност ще важи при до 15 изпълнени поръчки на физическо лице с не повече от 2,000 лв. на единична изпълнена поръчка. „Инициативата се утвърди за пет години и се очаква с нетърпение от индивидуалните инвеститори в страната. „Денят за акции“ е силен инструмент за насърчаване на тяхната активност и роля на финансовите пазари. Очакванията ни и през юбилейното й издание са отново да бъдат реализирани 3-4 пъти по-голям брой сделки спрямо останалите дни.“, каза Иван Такев, изпълнителен директор на БФБ. „Близо 20 000 души провериха собствеността си върху акции от началото на годината досега чрез електронните услуги на Централен депозитар. На 12 юни индивидуалните инвеститори, които пожелаят да се разпоредят с акциите си, ще могат да го направят напълно безплатно.“, допълни Васил Големански, изпълнителен директор на Централен депозитар .", "date": "2019.04.30", "title": "БФБ обяви ден без такси за търгуване на акции"}
{"url": "https://www.monitor.bg:443/bg/a/view/a1-uskorjava-rysta-na-pechalbata-si-prez-pyrvata-chetvyrt-na-2019-g-163857", "text": "А1 отбелязва сериозен ръст на печалбата си и всички основни финансови показатели през първото тримесечие на 2019 г. спрямо същия период на 2018 г. Печалбата преди данъци, такси, лихви и амортизация (EBITDA) на компанията се повишава със 17,7% до 42,8 млн. евро, а приходите се увеличават с 3,9% до 111,1 млн. евро. По този начин позитивната тенденция от последните три години не само се запазва, но и ускорява темпото си на ръст. Ръстът на приходите на компанията се дължи основно на повишеното търсене на цялостни корпоративни ICT и cloud базирани решения, успешните усилия по предлагане на допълнителни услуги на настоящи мобилни и фиксирани клиенти, както и стабилния ръст на приходите на собствените спортни телевизионни канали MAX Sport. Освен това А1 продължава да разширява портфолиото си от услуги с предлагането на електронни винетки чрез сайта и приложението на телекома, старта на приложението за гледане на реклами с кауза А1 SmartAD, което допълнително допринася за ръста на приходите от услуги на компанията. Средният приход от абонат (ARPU) нараства със 7% до 5,4 евро заради постоянните усилия на компанията да предложи качествени и релевантни оферти на своите клиенти. Средният приход от фиксирана линия (ARPL) също се повишава с 6,5% до 12,9 евро поради повишеното качество и по-доброто съдържание, което предлага телекомът. Броят на клиентите на фиксирани услуги отбелязва ръст от 2,3% до близо 1,029 милиона, като позитивният тренд при ТВ и интернет услугите компенсира спада от намаляващата популярност на фиксираните гласови услуги. Общият брой клиенти на договор за мобилни услуги намалява с 3,1%.", "date": "2019.04.30", "title": "А1 ускорява ръста на печалбата си през първата четвърт на 2019 г."}
{"url": "https://www.monitor.bg:443/bg/a/view/po-krojkata-na-djej-lo-snimki-163860", "text": "Дженифър Лопес извървя дълъг път от това да е просто Джени от блока (б. а. - Jenny from the Block) до заковаването на статуса суперзвезда. Съвсем скоро певицата ще получи поредното признание в живота си – отличието модна икона на годината. Съветът на модните дизайнери на САЩ провъзгласи за такава изпълнителката на Ain't Your Mama. Тя ще получи наградата си на 3 юни по време на церемония в Бруклинския музей в Ню Йорк. Президентът на журито на съвета Стивън Колб подчерта, че никак не е лесно да се реши на кого да бъде връчена тази престижна титла, защото винаги има много потенциални кандидати. „Решаващо Лопес да спечели титлата беше но и смелостта й да носи всичко“, намигна той. Сред предишните лауреати на титлата са Риана, Бионсе, Лейди Гага и Наоми Кембъл. „Монитор“ подбра няколко тоалета, носени от Джей Ло през изминалата година, на които може да заложите за различни поводи.", "date": "2019.04.30", "title": "По кройката на Джей Ло (СНИМКИ)"}
{"url": "https://www.monitor.bg:443/bg/a/view/nasha-uchenichka-nadraska-kolizeja-163854", "text": "17-годишна българска ученичка беше хваната от охраната на Колизеума да изписва буквата „М“ върху стена на монумента, съобщи информационната агенция „Анса“, цитирана от „24 часа“. Това станало на 28 април следобед, по време на визита в най-известния италиански археологически комплекс. Българката, чието име не се съобщава, била на екскурзия в Рим заедно с други свои съученици и учители. Те били заедно и при визитата в Амфитеатъра на Флавиите, както е известен Колизеят. Момичето искало да напише цялото си име, или най-малко инициалите на името и фамилията си, но успяло да изпише само буквата „М“. Точно в този момент се намесили хора от вътрешната охрана на паметника. Българката била отведена в полицесйксия участък на Пиаца Венеция, където била идентифицирана и срещу нея бил написан рапорт, но без да бъде арестувана. Той било препратен на Прокуратурата, както е процедурата в тези случаи. Само преди дни в Колизеума се опита да се разпише и израелско семейство. 39-годишна жена изписа инициалите „ЕIAAP“ на мъжа си, своите и на децата си, преди да бъде хваната в крачка. „Това е демонстрация на широко разпространенo невежество и на липсата на култура и познаване на посещаваните места и паметници. Това, което прави впечатление е, че става въпрос все за туристи, които идват от чужбина, за да опознаят сърцето на Западната цивилизация”, коментира директорката на Колизеума Алфонсина Русо. По идентичен начин се прочу и българският футболист Благой Георгиев, чието име се припомня редовно от италианските хроники, но не заради спортни, а заради вандалски изяви. Това е така, защото през 2015 г. българинът беше хванат в крачка да изписва името на тогавашната си годеница Есмер върху партера на стена от Колизея. Георгиев беше отведен в близкия участък на карабинерите, където беше написан рапорт по случая. И друг българин изчегърта през 2017 г. с монета името на любимата си върху древноримска стена – на Палатинския хълм на ул. „Сан Бонавентура”. Жестът му обаче беше докладван на полицията от будни минувачи. Италианският закон предвижда в тези случаи глоба от 100 до 8000 евро, както и затвор от 6 месеца до 3 г.", "date": "2019.04.30", "title": "Наша ученичка надраска Колизеума"}
{"url": "https://www.monitor.bg:443/bg/a/view/dyrjavata-proverjava-vsichki-kyshti-za-gosti-163859", "text": "Държавата проверява всички т. н. къщи за гости, съобщиха пред журналисти в МС министърът на земеделието Румен Порожанов и министърът на вътрешните работи Младен Маринов. По предходния програмен период на ЕС (2007 - 2013 г.) по Програмата за развитие на селските райони (ПРСР) са построени 746 къщи за гости. Те са финансирани с до 200 хил. евро. По наши данни средната сума за финансиране на един обект е около 135 хил. евро, каза Порожанов. Основен проблем при къщите за гости е ползването им по предназначение като туристически обекти. До момента фонд \"Земеделие\" е проверил около 18% от тези обекти или около 110 къщи като са направени актове за 10 млн.лв. За 32 \"къщи за гости\" има пълно възстановяване на субсидията, а за останалите искането е за частична корекция на отпуснатите пари, каза министърът. Още през 2016 г. всички \"къщи за гости\" за качени на страницата на земеделското министерство за ползване от гражданите и за подаване на сигнали за нарушения. Тези обекти са изграждани на места, определени в Програмата за развитие на селските райони - това не са големите туристически центрове и курорти, уточни Порожанов. По разпореждане на премиера Борисов и на главния прокурор Цацаров от миналата седмица по тези проверки работят екипи с участието на служители на МВР, на НАП и на ДФ \"Земеделие\". Проверява се дали за тези обекти са плащани данъците в общините и дали гостите са вписвани в районните полицейски управления. След анализ, на места ще бъдат проверявани и строителите на самите \"къщи за гости\", допълни той.", "date": "2019.04.30", "title": "Държавата проверява всички къщи за гости"}
{"url": "https://www.monitor.bg:443/bg/a/view/proizvodstvoto-na-tvyrdi-goriva-namaljava-s-24-6-prez-fevruari-163874", "text": "През февруари спрямо януари намалява производството на: твърди горива - с 24,6 на сто до 2685 хил. т; безоловен бензин - с 10,1 на сто до 143 хил. т; дизелово гориво - с 15,4 на сто до 241 хил. т; природен газ - с 33,3 на сто до 2 млн. куб. м, електроенергия - с 9,1 на сто до 4150 Гвтч, съобщи Националният статистически институт (НСИ). Производството на пропан-бутанови смеси остава без изменение. През февруари 2019 г. спрямо същия месец на предходната година нараства производството на: твърди горива - с 18.8 на сто; безоловен бензин - с 10.9 на сто; дизелово гориво - с 42.6 на сто; електроенергия - с 6.9 на сто. Намалява производството на пропан-бутанови смеси - с 10 на сто. През февруари спрямо януари намаляват доставките на: твърди горива - с 23.8 на сто до 2 792 хил. т; пропан-бутанови смеси - с 2.6 на сто до 37 хил. т; безоловен бензин - с 12.2 на сто до 36 хил. т; дизелово гориво - с 2.6 на сто до 152 хил. т; природен газ - с 20.2 на сто до 324 млн. м3; електроенергия - с 16.8 на сто до 3 150 ГВтч. През февруари 2019 г. спрямо същия месец на предходната година нарастват доставките на: твърди горива - с 16.9 на сто; пропан-бутанови смеси - с 5.7 на сто. Намаляват доставките на: природен газ - с 8.5 на сто; електроенергия - с 0.8 на сто. Доставките на безоловен бензин и дизелово гориво остават без изменение.", "date": "2019.04.30", "title": "Производството на твърди горива намалява с 24,6% през февруари"}
{"url": "https://www.monitor.bg:443/bg/a/view/osuetiha-teror-v-los-andjelis-163861", "text": "26-годишен бивш военнослужещ, служил в Афганистан, е обвинен в подготовка за извършване на терористични атаки в района на американския мегаполис Лос Анджелис. Информацията разкри правосъдното министерство на САЩ, цитирано от Си Ен Ен. Марк Стивън Доминго планирал да детонира самоделни бомби миналия уикенд на събитие на Лонг бийч, организирано от бяла националистическа група. Той е арестуван в петък вечерта след получаване на самоделни бомби - тенджери под налягане с пирони и експлозиви. Доминго искал да отмъсти за атаките срещу мюсюлмани. Той също така подготвял атаки срещу евреи и църкви. Правосъдното министерство уточни, че на 2 март заподозряният публикувал видео в интернет. Той заявява, че \"САЩ се нуждаят от още един Вегас\". Има предвид масовата стрелба в Лас Вегас през октомври 2017 г., когато бяха убити 50 души.", "date": "2019.04.30", "title": "Осуетиха терор в Лос Анджелис"}
{"url": "https://www.monitor.bg:443/bg/a/view/pojar-v-aec-v-ukrajna-163858", "text": "В Украйна е възникнал пожар в Ровенската АЕЦ, което е довело до спиране на третия енергиен блок на централата. За това съобщава \"Украинска правда\", цитирайки ръководителя на отдела за информация и връзки с обществеността на предприятието Петър Кратик. Инцидентът е станал снощи в 21:04 часа местно време (съвпада с българското). Причината е повреда на трансформатор, като е избухнал пожар. Пожарът е бил потушен в рамките на един час. \"По международната скала на събитията в ядрени съоръжения INES това събитие се класифицира на ниво \"нула\", увери Кратик, отбелязвайки, че радиационният фон оставал в нормите. Сега експертите изясняват какво се е случило в трансформатора. Първият и четвъртият енергоблок остават в експлоатация. Предишният инцидент в Ровенската АЕЦ стана на 16 април. Тогава отказ в работата на главната циркулационна помпа доведе до разтоварване на мощността на реактора на третия енергоблок. Ровенската атомна електроцентрала е разположена в северозападната част на едноименната област. Тя разполага с четири енергоблока с обща общност 2 834 мегавата. Инцидентът припомни за случая с изтичане на радиация в Чернобил.", "date": "2019.04.30", "title": "Пожар в АЕЦ в Украйна припомни за Чернобил"}
{"url": "https://www.monitor.bg:443/bg/a/view/zimata-se-vyrna-v-rusija-163846", "text": "В първите дни от Светлата седмица в много региони на Русия зимата неочаквано се върна. Със заснежени улици осъмнаха редица градове в Урал, Сибир, Приволжския федерален окръг, в Свредловска и Челябинска области, както и в Красноярския край. А в южната и централната част на страната се изляха поройни дъждове. Само за денонощие и половина в Екатеринбург падна 90% от месечната норма сняг. За справяне с природното явление бяха мобилизирани 173 единици техника, по улиците бяха изсипани повече от 212 тона материали против обледеняване, а машините събраха близо 750 тона сняг. Много от автолюбителите вече успяха да сменят зимните си гуми с летни, което доведе до десетки пътни произшествия в Челябинска област. В Красноярск натрупа 15 см сняг, в Башкирия пък бушува силна буря, при която поривите на вятъра достигнаха до 21 метра в секунда - пострадали са покривите на редица домове. Във Воронеж проливният дъжд наводни няколко улици.", "date": "2019.04.30", "title": "Зимата се върна в Русия "}
{"url": "https://www.monitor.bg:443/bg/a/view/ms-glasuva-7-5-mln-lv-za-unss-i-2-mln-lv-za-nacionalnata-biblioteka-163850", "text": "Министерският съвет ще отпусне на УНСС 7,5 млн. лв. за строителството на нов корпус. Правителството ще даде и на Министерството на културата 2 млн. лв. за ремонт на Националната библиотека. Това обяви премиерът Бойко Борисов в началото на правителственото заседание днес. Той припомни, че миналата седмица е бил в университета и всичко е изговорено относно отпускането на парите. Срещата беше по повод отворено писмо на УНСС, в което се посочваше, че сметките на висшето училище могат да бъдат запорирани заради обещано, но не получено финансиране от държавата за строителството на нов учебен корпус. За библиотеката обясни, че не е ремонтирана откакто е построена. “Знаете, че падат камъни и парчета. Затова 2 млн. - идва 24 май. Така че да действат\", заръча Борисов Борисов. Премиерът съобщи още, че другата сряда образователното министерство ще вложи 20 млн. лв. в училищни автобуси. Борисов коментира, че ще бъде одобрена и кандидатурата на страната ни за седалище на Европейския орган по труда. Той изтъкна, че социалното министерство начело с Бисер Петков е направило всичко необходимо за кандидатурата ни.", "date": "2019.04.30", "title": "МС гласува 7,5 млн. лв. за УНСС и 2 млн. лв. за Националната библиотека"}
{"url": "https://www.monitor.bg:443/bg/a/view/pochina-rejisioryt-na-byrzi-i-jarostni-2-163851", "text": "Режисьорът Джон Сингълтън почина на 51 години в Лос Анджелис след неотдавна прекаран инсулт, съобщиха световните информационни агенции. \"Джон издъхна спокойно, заобиколен от роднини и приятели\", съобщи семейството му. Джон Сингълтън беше в болница от 17 април. Вчера семейството му съобщи, че е взело трудното решение да изключи животоподдържащите му системи. Джон Сингълтън беше първият афроамериканец и най-младият номиниран за награда \"Оскар\" за най-добър режисьор за филма \"Момчета от квартала\" през 1992 г. Тогава той беше на 24 години. След това той режисира филми като \"Бързи и яростни 2\", \"Роузууд\", продуцира сериала \"Снеговалеж\". Семейството му заяви, че той е \"плодовит режисьор новатор, променил правилата и отворил врати в Холивуд - свят само на няколко мили от квартала, в който е израснал, и въпреки това отдалечен на светове\".", "date": "2019.04.30", "title": "Почина режисьорът на „Бързи и яростни 2“"}
{"url": "https://www.monitor.bg:443/bg/a/view/celuvkata-na-kobrata-moje-da-mu-struva-nad-polovin-milion-dolara-163845", "text": "Репортерката Джени Суши, която предяви иск към Кубрат Пулев за сексуален тормоз, може да получи 600 000 обезщетение, ако българският боксьор бъде признат за виновен по случая “Целувкагейт”. Тази сума надхвърля значително спечеленото от него от първия му мач в САЩ. Кубрат Пулев заработи 250 000 долара от битката с румънеца Богдан Дину, след която даде и злополучното интервю, в края на което, повлиян от положителните емоции, награби и целуна по устата американската репортерка от филипински произход. Джени Суши, която твърдо настоява, че целувката на Кубрат Пулев е нанесла сериозни травми върху психиката й, иска да спечели 300 хиляди долара,  а другата половина са за адвокатски хонорари. Както е известно, тя нае изключително скъп специалист, който да я защитава – известната защитничка на правата на жените Глория Олред. Изслушването на двете страни пред Калифорнийската атлетическа комисия е на 14 май и ще определи дали Кубрат Пулев ще получи лиценз за следващ мач в щата. Кобрата и неговият щаб твърдят, че има сериозна доза провокация от страна на репортерката, както и че Пулев е загубил сериозно количество кръв по време на мача с Богдан Дину. Това съчетано с факта, че е получил и удари в главата дава основание да се предположи, че травмите може да са оказало влияние при интервюто. В опит да бъде защитен Кубрат от Pulev Sport разпространиха ексклузивни кадри от купона след мача. На тях се вижда фриволното поведение на Джени Суши, която танцува сластно в скута на един от приятелите на българския боксьор, чието лице остава замаскирано на кадрите.", "date": "2019.04.30", "title": "Целувката на Кобрата може да му струва над половин милион долара"}
{"url": "https://www.monitor.bg:443/bg/a/view/591-sela-v-bylgarija-ostanali-bez-naselenie-163849", "text": "Общо 591 села в страната са без население или с едноцифрен брой жители, показва справка на БТА, направена в Националния регистър на населените места на НСИ за броя на жителите по селища към 31 декември 2018 година. Към 31 декември 2018 година в страната има общо 5256 населени места, от които градовете са 257, селата - 4997, а два са манастирите със статут на населено място - Клисурски и Рилски. От всички 4997 села в България точно 591 са без население или с едноцифрен брой жители или с 20 повече в сравнение с предходната 2017 година, сочат данните. Общият брой на селата с едноцифрен брой жители е 427, а 164 са населените места, в които няма нито един постоянен обитател. Селата без население се увеличават с 2 в сравнение с 2017 година. С един жител в страната са точно 72 села. По двама души население има в 65 населени места, а по трима - в 48 села. 50 населени места в България са с по четирима жители. С по пет души постоянно население са 40 села, а с по шестима жители - 34 села. Общо 33 села имат по седем жители, други 48 са с по осем обитатели, а 37 села са с деветима души население. Селата без население са разположени в 12 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители (64 при 61 през 2017 г.) и най-много с едноцифрен брой на населението (112) има в Габровска област - общо 174. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите. След Габровска област се нарежда област Велико Търново (общо 336 населени места) с 55 села без постоянно население и 88 села с едноцифрен брой на обитателите. В двете области са разположени повече от половината от селата в разглежданата група - общо 317. В област Кърджали има 11 села без жители и 28 с едноцифрен брой население. В Смолянска област са разположени 8 села без население и 33 села с едноцифрен брой на населението. Седем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 27 населени места с едноцифрен брой на жителите си. По три села в Кюстендилска и Търговищка области нямат нито един жител и съответно 25 и 13 населени места са с под 10 обитатели. В Благоевградска и Бургаска области са разположени по две села без постоянно население и съответно 20 и 4 села с едноцифрен брой на обитателите. Последната област, на чиято територия има села без постоянно население и едноцифрен брой жители е Добрич - 1 населено място без обитатели и 13 с едноцифрен брой на населението. С различен брой на селата с едноцифрен брой на населението са областите Перник (17 села), Видин (6 села), Пловдив (4 села) и Варна (3 села). По две села с едноцифрен брой жители са разположени в областите Монтана, Пазарджик и Силистра. Във Врачанска, Сливенска и Шуменска област има по едно село с едноцифрен брой жители, показва справката. Справката показва още, че общо 1749 населени места, включително Клисурски и Рилски манастир, които имат статут на населено място, са с население под 100 души при 1734 през 2017 година. Ако към тях се прибавят и селата с нулево население - 164, общият брой на населените места под 100 жители става 1913 или повече от една трета от всички населени места в страната, включително и градовете. Проверката показва още, че към края на миналата година 293 села имат население между 10 и 20 души включително, като 43 села имат точно по 10 жители. В тази група попада и Клисурският манастир с 10 постоянни обитатели. От 21 до 30 жители имат 179 села, а от 31 до 40 жители - 163 населени места, включително и Рилският манастир със своите 33 обитатели. В 146 села населението към края на миналата година е между 41 и 50 души. В други 125 села живеят постоянно между 51 и 60 обитатели. В 118 села населението е между 61 и 70 души, а в 108 - между 71 и 80 души. В 111 населени места населението е между 81 и 90 жители, а в 80 - жителите са между 91 и 99 души. Към края на 2018 година 7 села имат по точно 100 души население. Справката в регистъра показва, че най-многобройна е групата на селата, в които живеят между 101 и 200 души включително - 713 села. Следва групата на селата с население между 201 и 300 души, в която попадат 509 населени места. Трета по големина група е на селата с обитатели между 301 и 400 души, в която попадат 406 села. В 266 села броят на обитателите е между 401 и 500 души, а в 211 - между 501 и 600. В 177 села населението е между 601 и 700 жители. Между 701 и 800 обитатели имат 132 села. В 113 села населението е между 801 и 900 жители, а в 77 живеят между 901 и 1000 души, като едно населено място - село Близнаци, общ. Аврен, обл. Варна има точно 1000 обитатели. В 374 населени места постоянните жители са между 1001 и 2000. Общо 75 села попадат в групата с население между 2001 и 3000 жители. В други 18 села живеят между 3001 и 4000 души. В 4 села населението е между 4001 и 5000 души. Две села попадат в групата между 5001 и 6000 жители и още едно в групата над 6000 жители. И към края на миналата година, независимо че намалява с 40 души, най-голямото българско село остава Лозен (обл. София-град) с население 6188 души. Справката показва, че Лозен е по-голям от 145 града или иначе казано от повече от половината градове в страната. Следващото по големина село е Айдемир (обл. Силистра) с население 5538 души. Топ 10 на най-големите села допълват Бистрица (обл. София-град) с 5118 души, Драгиново (обл. Пазарджик) с 4664 жители, Казичене (обл. София-град) със своите 4575 обитатели, Розино (обл. Пловдив) с 4240 жители, Градец (обл. Сливен) с 4191 жители, Труд (обл. Пловдив) - 3964, Мало Конаре (обл. Пазарджик) с 3908 души и Калипетрово (обл. Силистра) - 3802 жители. Любопитно е да се отбележи, че цели 2467 села или почти половината в страната са по-големи от най-малкия град в България - Мелник, който има 183 жители към края на миналата година. Точно десет села - Абрит и Долина (обл. Добрич), Горно Войводино (обл. Хасково), Коркина (обл. Кюстендил), Лобош (обл. Перник), Медово и Целина (обл. Стара Загора), Пайдушко (обл. Търговище), Присад (обл. Бургас) и Тамарино (обл. Ямбол) имат население колкото Мелник.", "date": "2019.04.30", "title": "591 села в България останали без население"}
{"url": "https://www.monitor.bg:443/bg/a/view/dikme-dyrjavata-moje-da-si-vyrne-kyshti-za-gosti-ako-ne-se-izpolzvat-po-prednaznachenie-163847", "text": "Държавата може да си върне имотите, построени като къщи за гости, ако се докаже, че те не са използвани по предназначение, а европейската субсидия може да стане изискуема. Това заяви бившият земеделски министър Мехмед Дикме в пред bTV тази сутрин. Само преди дни главният прокурор разпореди проверка на всички подобни проекти с евросредства, след като на подалия оставка заместник-министър на икономиката Александър Манолев бяха повдигнати обвинения именно заради такава къщата в Сандански. Според прокуратурата той и собственикът на фирмата, получила финансирането, са представили неверни данни, за да си осигурят пари по европроект в размер на близо 400 000 лева. По думите на Дикме основният виновник за злоупотребите е контролиращият орган в лицето на Държавен фонд \"Земеделие\". \"Фонд \"Земеделие\" допусна безогледно да се строят къщи, за които ако предварително бяха направени разчетите и анализите, щяха да разберат, че това са къщи за лично ползване, а не за обществено. Например можеш за 300 000 евро да си направиш къща и по програмата да ти върнат 200 000 евро. Tака си правиш една райсkа къща\", каза още той. Ексминистърът обясни, че се връщат до 70% от вложените средства. Той коментира специално и случая с къщата за гости на Александър Манолев. Според Дикме там става дума по-скоро за злоупотреба със служебно положение. КПКОНПИ и прокуратурата наистина трябва да го проверят, смята той. \"Проблемът е и в експлоатацията на тези къщи. Прокуратурата след проверката не може да повдигне обвинение на тези хора, които към настоящия момент не използват къщите (за обществено ползване), защото не са извършили някакво престъпление. Престъпление ще бъде ако не са спазили процедурата и за взели неправомерно субсидията\", каза още той.", "date": "2019.04.30", "title": "Дикме: Държавата може да си върне къщи за гости, ако не се използват по предназначение"}
{"url": "https://www.monitor.bg:443/bg/a/view/vsichki-medii-na-oligarsi-sreshtu-peevski-obzor-163853", "text": "По Възкресение едни преяждат с козунаци и агнешко. Други – с фалшиви новини. Алтернативното великденско меню поднесоха на малобройната си аудитория медиите на олигарсите-издатели Иво Прокопиев, Огнян Донев, Сашо Дончев и Цветан Василев. Последният официално не се води издател, но пък задкулисно издържа високоплатен пресцентър от журналисти на повикване с парите, които задигна от КТБ. А цялата тази групичка има един общ враг – депутата от опозиционната ДПС и издател на „Телеграф медиа“ Делян Пеевски, по когото медиите й по команда изливат буламачи от фейкове. При това, перодръжките на сенчестите босове дори не си направиха труда да бълват разнообразно творчество, а мързеливо изчакаха някой да даде тон за песен и започнаха да разпръскват измислицата на принципа copy/paste. Очаквано пък сигналът за атака дойде от БОЕЦ. НПО-то, което демонстрира своята привързаност към укриващия се в Белград банкер-беглец Цветан Василев, а от известно време се изживява и като машина за продуциране на доноси. По стар комунистически тертип, разбира се. Все пак колкото и да бягаш от миналото си, то винаги си личи в модела на поведение, особено ако дълго си бил трениран в школите на мракобесната Държавна сигурност да топиш неудобните на тоталитарния режим. Ченгеджийското мероприятие на БОЕЦ по нищо не се различава от тези похвати. (все пак никой не се изхранва от безвъзмезден труд като НПО, нали?) са се специализирали в подаването на измислени сигнали, които не почиват на никакви факти и доказателства. И всички те са срещу Пеевски. Последното творение на сдружението е истински шедьовър на доносничеството. То е подадено в ЦИК и представлява уникален тюрлюгювеч от измислици. Според сигнала Пеевски не отговарял на изискванията на закона за избор на евродепутати, защото видиш ли – не живеел в България. Пълна лъжа, която БОЕЦ буквално са изсмукали от пръстите си, за да зарадват Биг бос (в случая Цветан Василев), който явно много трепери пред възможността Пеевски да стане евродепутат. Още по-забавни са опитите на БОЕЦ да докажат твърдението си, че Пеевски не бил у нас. То почива на дедуктивното съждение, че депутата го нямало в страната, защото те не можели да го намерят. Нещо като принципа на щрауса, който смята, че като е забил глава в пясъка и задните му части са скрити на сигурно. Та, така и с логиката на БОЕЦ, която силно напомня за анекдота, че щом нямаш аквариум, значи не харесваш жени*. В сигнала им впрочем има и други виц - НПО-то било регистрирано в „обществена полза“. Така е – работят за част от обществото. Миниатюрна такава, но с паст като за цяла държава. – кой в България, кой в съседна Сърбия, че ще отговаря за кражбата си. Така, в момента, в който НПО-то на Василев пусна сигнала, медиите на другарчетата му олигарси, търкащи подсъдимата скамейка за сериозни финансови афери, мигновено разпръснаха нелепия сигнал на БОЕЦ, увековечавайки го със заглавия като „Сдружение оспори правото на Пеевски да се кандидатира за евродепутат“. Само че перодръжките на сенчестите босове явно са объркали аудиторията, решавайки, че могат да заблудят читателите като премълчават информацията кой точно стои зад БОЕЦ. А хората трудно могат да бъдат заблудени и това ясно се вижда във форума на Прокопиевия „Дневник“ например. В натрупалите се над 100 коментара под материала, венцеславещ БОЕЦ, читателите сами посочват на авторите, че БОЕЦ е олигархично НПО, което обслужва интересите на Цветан Василев и това е поредната атака срещу неудобните на задкулисието. Какво да правиш – веднъж ченге от ДС, доносник, платен журналист и НПО на издръжка при олигархията, винаги си оставаш такъв. И колкото и да криеш глава в пясъка, някои части на тялото си остават видими за всички.", "date": "2019.04.30", "title": "Всички (медии на олигарси) срещу Пеевски (ОБЗОР)"}
{"url": "https://www.monitor.bg:443/bg/a/view/katastrofiralijat-v-rumynija-bus-s-bylgari-e-na-firma-bez-licenz-163852", "text": "Фирмата-собственик на микробуса, превозващ българи, който вчера катастрофира на магистрала в Румъния, няма лиценз за пътнически превози, а само за товарни. Това е станало ясно от започналата проверка от Министерство на транспорта. Инцидентът стана вчера по обяд в района на Тимишоара. В буса са пътували 10 българи. Двама от тях са транспортирани в болница, а на 8 е оказана помощ на място. Настанените в лечебно заведение са без опасност за живота и сериозни контузии. Очаква се да бъдат изписани днес. Фирмата превозвач е от Търговище, съобщи bTV. Управителят обясни, че 8-те по-леко пострадали са върнати у нас още вчера. Той не даде подробности накъде са пътували, колко са били водачите, както и спазени ли са всички изисквания. Полицията е започнала разследване. Министерството на транспорта също започва проверка по случая, от която трябва да стане ясно, дали фирмата работи с изрядни документи или има данни за нерегламентирани превози. Това не е първият подобен инцидент с микробуси, превозващи българи от и към Европа. Преди две години два буса, превозващи българи, катастрофираха в Унгария. Те са пътували от Германия и Холандия за страната ни. Една жена почина, а други 13 наши сънародници пострадаха. През април 2015 микробус, превозващ българи, катастрофира в Бавария. 9 души бяха ранени, седем от тях са в тежко състояние.", "date": "2019.04.30", "title": "Катастрофиралият в Румъния бус с българи е на фирма без лиценз"}
{"url": "https://www.monitor.bg:443/bg/a/view/merkel-pohvali-bylgarija-za-stabilnostta-na-balkanite-163844", "text": "Германският канцлер Ангела Меркел лично подчерта заслугите на България и на премиера Бойко Борисов за стабилността на Балканите и по специално за договора между България и Македония, който бе подписан на 1 август 2017 между двете страни. Изявлението бе направено в началото на срещата в Берлин, инициирана от германския канцлер и френския президент Еманюел Макрон. Преди началото на неофициалната среща на високо равнище за Западните Балкани Ангела Меркел и Еманюел Макрон изразиха пред журналисти накратко насоките на дискусиите. Както германският канцлер, така и френският президент припомниха, че тази среща не е посветена на процеса на разширяване, а на регионалното сътрудничество и подкрепа за разрешаване на многобройните двустранни спорове в региона. „Фокусът не е върху разширяването, а върху политиката на стабилност в региона. Трябва да работим заедно, за да допринесем за стабилността, това за Франция означава стратегия за повторно ангажиране в региона“, каза френският президент. В контекста на преодоляването на споровете Макрон и Меркел посочиха македонско-гръцкия пример и споразумението от Преспа като доказателство, че е възможно с политическа воля да се преодоляват споровете. “Видяхме смели стъпки по спора за името на Северна Македония, това е доказателство, че е възможно да се намери решение на дългогодишните спорове”, каза Меркел и приветства както гръцките и македонските премиери, така и Бойко Борисов. Макрон, от своя страна, каза, че последните месеци са показали, че напредъкът е възможен двадесет години след войните в региона. “Видяхме със споразумението от Преспа, че може да се решават спорове, които изглеждат неразрешими, когато има ангажимент”, каза Макрон, който също приветства тримата премиери. Канцлерът и президентът обявиха, че отношенията между Сърбия и Косово ще бъдат една от основните точки на обсъждане. “Както можем да се присъединим към Косово и Сърбия в опита за намиране на решение и, което е по-важно, да попречим да да стане по-трудно да се намери решение или да се движим в погрешна посока”, заяви канцлерът Меркел преди началото на срещата. За нея тази неформална среща има за цел да насърчи региона да „се развива заедно“, но това не означава непременно, че от днешната неформална среща на високо равнище трябва да се очакват конкретни резултати. В рамките на форума се проведе двустранна стреща между Меркел и македонския премиер Зоран Заев. Северна Македония и Споразумението от Преспа са положителен пример на Балканите и този успех е насърчение за всички страни, участващи в Конференцията за Западните Балкани, констатираха Меркел и Заев . Според пресслужбата на македонското правителство ползите от Договора от Преспа за стабилност, сътрудничество и мир в региона са били основната тема на дискусията на работна среща, проведена непосредствено преди конференцията.", "date": "2019.04.30", "title": "Меркел похвали България за стабилността на Балканите"}
{"url": "https://www.monitor.bg:443/bg/a/view/ks-vs-istanbulskata-konvencija-s-nominacija-za-delo-na-godinata-163848", "text": "Повече от 120 номинации бяха подадени за Единадесетите награди \"Юрист на годината\" на сайта \"Правен свят\" и Международен правен център. В изминалите три седмици на сайта   всеки желаещ можеше да направи номинация в конкурса на авторитетния сайт за юридическа тематика в следните категории: \"Юрист на годината\", \"Кантора на годината\", \"Нотариус на годината\", \"Частен съдебен изпълнител на годината\", \"Млада кантора на годината\" и \"Дело на годината\". След обработка на подадените заявки, номинациите за носителите на приза \"Юрист на годината\" вече са известни. Във финалната фаза на конкурса участват общо 18 номинации. Всичките отговарят на условията и целта на конкурса, а именно: да се насърчават професионализмът и достойнството в упражняването на правните професии. Наградите на \"Правен свят\" и Международен правен център целят да отличат поведение, което способства за утвърждаването на върховенството на закона, правовата държава, да посочат изявени професионалисти във всички области на правото, които, по един или друг начин, са се превърнали в олицетворение на определени обществено значими морални ценности и успех при упражняване на професията. Желаещите да подкрепят номинираните могат да го направят на специалния сайт   до 7 май, включително. Победителите в престижния конкурс \"Юрист на годината\" ще бъдат обявени на тържествена церемония, в присъствието на множество магистрати, кадровици на съдебната власт, парламентаристи, представители на адвокатурата, академичната общност, другите правни професии, журналисти и общественици.", "date": "2019.04.30", "title": "КС Vs. Истанбулската конвенция с номинация за дело на годината"}
{"url": "https://www.monitor.bg:443/bg/a/view/raste-brojat-na-potyrsilite-pomosht-v-pirogov-po-praznicite-163843", "text": "Тежки дежурства в \"Пирогов\" по време на почивните и празнични дни по Великден. 2450 потърсиха помощ в Спешното отделение от 26 април до тази сутрин, съобщи изпълнителният директор на болницата проф. Асен Балтов. 280 от тях са били хоспитализирани за лечение. 720 пък са децата, които са преминали през детското спешно, от тях 64 остават за лечение. От Спешна помощ са транспортирали 132 пострадали до Спешното отделение на университетската болница. 64 от тях се е наложило да останат за лечение. Най-честите причини за търсене на помощ в \"Пирогов\" са травматизъм, кардиологични проблеми, инсулти, проблеми с гастроинтестиналния тракт.", "date": "2019.04.30", "title": "Расте броят на потърсилите помощ в „Пирогов“ по празниците"}
{"url": "https://www.monitor.bg:443/bg/a/view/stana-katich-snima-zabravena-v-sofija-na-fona-na-gajdi-163711", "text": "Изкачваш Витоша за да заснемеш сцена за сериала „Забравена“, където се подвизаваш със значка на агента от ФБР Емили Бърн. През цялото време „тормозиш“ екипа с мелодии на гайди, докато похапваш баница. Това не е история от някой роден талант, а на световната звезда Стана Катич. Това разказа самата тя пред „Монитор“ на сета на хитовия сериал на AXN, който се завръща с втори сезон на 15 май от 21 ч. Освен че получи шанса да види една сцена в аванс, „Монитор“ успя да разгледа и костюмите на героите за втори сезон. Те са по-тъмни в сравнение с тези за първи, но по всичко личи, че ни очакват по-бляскави епизоди. Всеки от главните попълнения в каста до някаква степен претърпява промяна. Така, например, Алис (Кара Тиоболд) вече не е домакиня и в гардероба й се забелязват работни тоалети. Що се отнася до сюжета - след като проследява и убива своя похитител, Емили се опитва отново да се върне към нормалния си живот. Това се оказва трудна задача, тъй като не може да се отърси от пропитото с физически и психически тормоз в продължение на шест години минало. Бърн привлича на своя страна в тайно разследване на загадъчната си история полицейския следовател Томи Гибс. Когато случаят отново заплашва да стане смъртоносен Всичко това отново е изцяло заснето в София и околностите, с изключение на две серии със сцени от Молдова. Докато ни разказват за работата си по „Забравена“, Катич и целият екип на терен правят пауза, за да се подсилят с баница. Оказа се, че традиционното ни ястие оглавява списъка с предпочитания на актьорския състав на драматичния трилър. „На снимачната площадка баницата е най-любимото ни нещо. Една вечер не успях да заспя и до 5: 30 ч. сутринта обикалях магазините, за да намеря откъде да си купя. Това е най-вкусното нещо“, категоричен е Патрик Хюсингер, който влиза в ролята на Ник – съпругът на Емили, който се жени повторно, след „смъртта й“. Той е която сравнява със сценария на „Игра на тронове“, като е силно впечатлен от епичната битка при село Ключ. Патрик разполага с още една българска връзка – сестра му е омъжена за мъж от Варна от десетилетие и след като опознава страната ни, актьорът съжалява, че не е идвал преди с тях на екскурзия. Катич, Хюсингер и компания работят с общо 130 българи за снимките на „Забравена“. Всички много се сближават и обикалянето по ресторанти и барове става неизбежна част от графика. Любимото им занимание обаче е посещаването на Escape Room (б. а. - стаи със загадки) . \"Българският екип е невероятен и се чувстваме много щастливи , че сме с толкова опитна група. Всички са страхотни. Тук имате и добри хотели, ресторанти… Като цяло е едно прекрасно място\", коментират те.    Стана се радва много и на природата ни. „Често ходя да се катеря и да опознавам разни места. Ходила съм до Белоградчик, на Мальовица, на други места около Рила, Витоша, на язовир  Искър… Често ходя на езда в околностите”, разказа ни още тя.", "date": "2019.04.30", "title": "Стана Катич снима „Забравена“ в София на фона на гайди "}
{"url": "https://www.monitor.bg:443/bg/a/view/pravitelstvoto-reshava-za-otpuskaneto-na-7-5-mln-lv-za-unss-163840", "text": "Отпускането на 7,5 милиона лева за изграждането на новия корпус на УНСС трябва да одобри правителството на днешното си заседание. До решението се стигна след посещение на премиера Бойко Борисов в университета миналата седмица. Визитата беше по повод отворено писмо на висшето училище, с което оттам обявиха, че сметките им могат да бъдат запорирани заради неразплатени суми с фирмата, изпълнител на проекта. УНСС има спечелено европейско финансиране за изграждането на новия корпус в размер на 4,5 милиона лева, а ангажиментът на Министерството на финансите е в размер на отпусканите 7.5 милиона лева. Според финансовия министър Владислав Горанов обаче има смущаващи обстоятелства при реализацията на проекта, а и европейските средства все още не са усвоени. Въпреки това, след намесата на премиера Борисов, държавната помощ трябва да бъде одобрена от министрите във вторник.", "date": "2019.04.30", "title": "Правителството решава за отпускането на 7,5 млн. лв. за УНСС"}
{"url": "https://www.monitor.bg:443/bg/a/view/novi-problemi-za-nejmar-zaporiraha-chast-ot-imushtestvoto-mu-163837", "text": "Бразилската звезда на „Пари Сен Жермен“ Неймар не се радва на успешен сезон. Той пропусна много мачове заради контузия, отборът му се провали в Шампионската лига, а предни два дни загуби и финала за Купата на Франция срещу „Рен“. По време на награждаването нападателят си позволи да удари фен, който го провокира, и сега е заплашен от сериозно наказание. Поредната неприятна вест за Неймар пристигна от родината му. Срещу него продължава да се води дело за укрити данъци при трансфера му от „Сантос“ в „Барселона“ през 2013 година. Като обезпечителни мерки във връзка с обвиненията, данъчната служба е запорирала част от имуществото на футболиста, включително самолет Cessna Citation 680 от 2008 година и вертолет Eurocopter. На семейството на Неймар е било предложено да заплати 69 млн. реала (15,7 млн. евро) плюс глоба в размер на 150%. Защитата на звездата настоява за глоба от 11,5 млн. реала (2,6 млн. евро). Бащата на нападателя се е срещнал с министъра на икономиката на Бразилия Пауло Гуедеш, за да решат въпроса, но на този етап няма споразумение. През 2015 година Неймар вече беше глобен със 188 млн. реала (42, 85 млн. евро) за това, че не е декларирал приходи от своите фирми в периода между 2011 и 2013 година в размер на 63 млн. реала (14,42 млн. евро).", "date": "2019.04.30", "title": "Нови проблеми за Неймар - запорираха част от имуществото му"}
{"url": "https://www.monitor.bg:443/bg/a/view/strelecyt-ot-ljaskovec-sydi-dyrjavata-za-1-mln-lv-163838", "text": "Петко, стрелецът от Лясковец, който уби един и рани трима полицай преди пет години, съди държавата в Страсбург. В депозираната жалба пред европейския съд, мъжът иска 1 млн. лв. за причинени в резултат на неправомерното му задържане неимуществени вреди. Освен това според написаното в жалбата през годините преди задържането му, той бил принуден да търпи незаконни проверки и е бил в положение на принудителна изолация в собствения си дом под залахата да бъде вкаран в лудницата. Всичко това било с една едничка цел, да му бъде взето жилището и той да бъде изхвърлен на пътя. През тези 4 години Петков бил написал над 200 жалби до държавните институции, но отникъде не получил съдействие. Вместо да му помогне държавата му пратила баретите твърди още той.стрелеца не се задоволява само с това. Той отправя към европейските магистрати и искания, едно от друго по-абсурдни. Така той настоява да му бъде дадена информация за кадровите досиета на прокурори, заедно с техните имуществени декларации, заплатите и премиите, които те са получили, както и размера на бюджета на Главна прокуратура. Петко Петков беше признат за виновен и осъден на доживотен затво без право на замяна по овинение в умишлено убийство на баретата Емил Шарков и раняване на трима негови колеги. Това се случи при спецакция на баретите в апартамента на Петков и майка му в центъра на Лясковец през април 2014 г. Причината за акцията беше жалба до полицията от директора на местното училище. В която жалба Петков бе описан като обществено опасен и се твърдеше, че държи в дома си голямо количество огнестрелно оръжие и боеприпаси. През цялото време на съдебния процес Петков твърдеше, че не е виновен и че процесът срещу него е скалъпен. Миналия месец пък стана ясно, че докато е зад решетките осъденият успял тихомълком да се отърве от имуществото си за да не плаща присъдената кръвнина, като продал апартамента си в Лясковец и семейни ниви на търновски пожарникар. Съдът обаче развали сделката и я обяви за нищожна.", "date": "2019.04.30", "title": "Стрелецът от Лясковец съди държавата за 1 млн. лв. (ОБНОВЕНА)"}
{"url": "https://www.monitor.bg:443/bg/a/view/dyjd-shte-sypytstva-kratkata-rabotna-sedmica-163839", "text": "Днес въздушната маса над страната ще е неустойчива. Ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили, сочи прогнозата на НИМХ. Преобладаващите максимални температури ще бъдат между 18 и 23 градуса, на места в Източна България до 25-26 градуса. Привечер от запад ще започне процес на разкъсване и намаление на облачността. По Черноморието ще духа до умерен югозападен вятър, който вечерта ще се ориентира от запад. Ще преобладава слънчево време, с временни увеличения на облачността, но без валежи. Максимални температури на въздуха: 18-24 градуса. Температурата на морската вода е 13-15 градуса. Вълнението на морето ще бъде 2-3 бала. Над планините ще се развива купеста и купесто-дъждовна облачност и на места ще превали и прегърми. Ще духа силен, по най-високите върхове бурен югозападен вятър, който след обяд в ниските части ще се ориентира от запад-северозапад. Максимална температура на височина 1200 метра около 14 градуса, на 2000 метра - около 6 градуса. В сряда и четвъртък облачността ще е променлива, през втория ден по-често значителна. Ще има и краткотрайни валежи, в сряда на отделни, в четвъртък - на повече места в страната. Вятърът ще е от запад-северозапад, предимно умерен, в сряда в Дунавската равнина и временно силен, повече западен. Преобладаващите минимални температури ще са между 5 и 10 градуса, максималните - предимно между 20 и 25, с градус-два по-ниски в четвъртък.", "date": "2019.04.30", "title": "Дъжд ще съпътства кратката работна седмица"}
{"url": "https://www.monitor.bg:443/bg/a/view/gepi-se-zavryshta-oshte-po-svej-i-s-vkus-na-morska-sol-163814", "text": "Къси панталони, голи пъпчета и много слънце, гарнирано с патлаци, едни 200 000 долара и западащ бар край морето. Ей, в такова настроение ще ни вкара втория сезон на сериала „Гепи“ още от премиерния си епизод на 3 май в 21 часа по AXN. След фиаското в Лондон, бандата на Хил, чиито премеждия и организация стъпват на класиката на Гай Ричи от 2000 г – пълнометражния „Гепи“, е решила да се пенсионира далеч от проблемите в измисленото крайбрежно градче Сан Толедо. Безоблачното им бъдеще като редови жители на селцето продължава цифром и словом първите 30 минути на епизода. Не че от първата секунда не проличава огънчето в очите на всеки и сърбежа в ръцете за нещо незаконно..., но Албърт Хил (чаровният Люк Паскулиано) е наложил Не иска повече проблеми, особено когато около него е баща му Вик (Дъгри Скот) – избягал от затвора и способен да се замеси във всякакви каши. Планът е прост – разработват бар „Бункера“ и печелят парите си честно. Но имат проблем – нямат разрешително, а не са и местни, затова няма как да се сдобият с ценния документ. Докато не се намесва пъкления план на любимеца от големия екран Рупърт Гринт (познат по цял свят като рижавия приятел на Хари Потър - Рон Уизли), който тук скача в обувките на бохема Чарли Кавендиш-Скот. Заедно със сексапилната Лоти Мот (Фийби Дайневър) замислят сложен план как да омилостивят един бюрократ. Само ще кажем, че Скот се прави на хомосексуалист и има набъркано щуро парти, алкохол и екстази. Но точно, когато нещата започват да се нареждат, старият Вик Хил се дъни жестоко и стига до районното, където се среща с най-лошото ченге на света. За секунди отново са нагазили в огромни и лудешки проблеми, от които само нехранимайковците на Хил са способни да се измъкнат живи. и Джулиет Обри като майката на Албърт и съпруга на Вик - Лили Хил. Не липсват и немалко нови попълнения. Към каста се присъединяват испанските актьори Урсула Корберо (“Money Heist”), Ховик Кеучкериян („Орденът на Асасините“, „Нощният мениджър“) и Тристан Улоа (“Farinia: Snow on the Atlantic”). Изпълнителен продуцент на сериала е Алекс Де Раков, който отново е и сценарист и шоурънър, заедно с Аарон Гинсбърг, Уилям Грийн и Рупърт Гринт. На режисьорското място обаче този път сяда Кевин Конъли, на който може да се поклоним до земя за „Антураж“, Том Дей („Фалстарт“, „Шанхайско слънце“) и Луис Прието (“The Oath,” “Kidnap”). още докато е мислил първия сезон на поредицата. Познава добре страната и в частност Коста дел Сол, където са протекли снимките. \"Като отидеш в друга страна и се отделиш от разказа на първи сезон, можем да започнем новите серии на чисто\", заявява той. „Опитваме се да бъдем верни на идеала на „Гепи“, който е да създадем нещо за британските гангстери и да го направим забавно и стилно, но в същото време да го поддържаме актуално и забавно в продължение на десет епизода“, коментира той. \"Начинът това да се постигне е чрез героите и взаимоотношенията им, пресъздадени брилянтно от нашите невероятни актьори.\" Интервю с Рупърт Гринт беше предоставено ексклузивно на „Монитор“. - Героите са много по-различни, динамиката е друга, а и Малага!!! Невероятно място, красиво и някак точното място за бандата на Хил, която се вписва прекрасно в обстановката. - Не за съжаление, никакво време не му остана на Чарли в този сезон да се научи да язди, а и не само - аз мечтая Чарли да си има собствен кон, който да язди... - Задължително! Ще настоявам! - Не знам. Никога не съм опитвал. (смях) - Голяма част от този сезон е свързана със семейството и чувството за принадлежност. Повечето от тази група неудачници са избягали от домовете си, защото не са се чувствали добре, не са получавали основното от това, което едно семейство следва да осигурява, а именно - чувството за сигурност. Тази сигурност и принадлежност те намират в бандата, която практически формира семейство, такова каквото би трябвало да бъде. Аз много харесвам Чарли! Той е странен тип, не спира да търси себе си, идва от съвсем различен свят, спонтанен е забавен, с чувство за хумор. Никак не харесвам как се облича, обаче, особено за Малага – костюм от три части, шалче, папионка! Но... това е положението. Младежът има свой собствен стил!  ", "date": "2019.04.30", "title": "„Гепи“ се завръща още по-свеж и с вкус на морска сол"}
{"url": "https://www.monitor.bg:443/bg/a/view/nova-zaplaha-v-krajstchyrch-163842", "text": "Полицията в източния град на Нова Зеландия, Крайстчърч, блокира улица „Филипстаун“, предупреждавайки местните жители да стоят настрана, съобщи „НЗ Хералд“, цитирайки местни жители. Според докладите полицията е оградила района на „Нюкасъл Стрийт“. Мъж е бил арестуван след сигнал за подозрителен артикул в имущество в Крайстчърч, съобщи полицията в изявление. Според съобщенията, отрядът за обезвреждане на бомби е пристигнал на място поради информация за взривно устройство. В района се намират и противопожарни автомобили и линейки. Някои жители са били евакуирани от близките домове и са настанени в близкия колеж. Инцидентът идва след смъртоносната стрелба през март. На 15 март Крайстчърч бе разтърсен от стрелби в две джамии, като 50 души бяха убити и десетки бяха ранени. 28-годишният стрелец, австралиецът Брентън Харисън Тарант, заяви, че неговата мотивация е антимюсюлманска и антимигрантска. След трагедията австралийският премиер Ардерн обяви забрана на полуавтоматични и автоматични огнестрелни оръжия.", "date": "2019.04.30", "title": "Нова заплаха в Крайстчърч"}
{"url": "https://www.monitor.bg:443/bg/a/view/izpratiha-i-poluchiha-lazeren-radio-signal-163831", "text": "Изследователи от Харвардската школа по инженерство и приложни науки Джон А. Полсън (John A. Paulson School of Engineering and Applied Sciences, SEAS) са използвали за първи път полупроводников лазери за изпращане и получаване на радиосигнали. Хибридното електронно-фотонно устройство използва лазер за извличане и предаване на микровълнови сигнали, осигурявайки скорост, която един ден може да доведе до свръх високоскоростна Wi-Fi връзка. В предходни изследвания на екипа от 2017 и 2018 г., лазерното радио работи с инфрачервен лазерен честотен гребен. Градинският тип лазер, генерира светлина с една единствена честота, подобно на пиано, което свири определена нота, за разлика от генератора на бял шум, който излъчва цялата гама на звука. При честотния гребен, лазерът създава множество лъчи на множество честоти, които са равномерно разположени една от друга, като зъбите на гребен, откъдето идва и терминът. Чрез модулиране на гребена, екипът успява да кодира данни в микровълново излъчване, което след това се предава от антената до мястото за приемане, където се улавя от антена, преди да се филтрира и декодира от компютър. Също така, лазерната технология може да приема радиосигнали и поведението на лазера може да се контролира дистанционно, посредством микровълни от второ устройство. Изследването е публикувано на  .  ", "date": "2019.04.30", "title": "Изпратиха и получиха лазерен радио сигнал"}
{"url": "https://www.monitor.bg:443/bg/a/view/boeing-s-dopylnitelni-probni-poleti-na-737-max-163841", "text": "Boeing са провели допълнителни пробни полети на 737 Max с новата програма за управление, съобщават от пресцентъра на самолетостроителната корпорация. Използването на този модел самолети бе спряна в цял свят, заради две поредни катастрофи в рамките на няколко месеца, отнели живота на стотици хора. Според отчетите на корпорацията допълнителните разходи за производството на 737 Max възлизат на 1 млрд. долара. 90% от превозвачите използващи този модел самолет вече са обновили компютърната програма за управление на мешините. В средата на април шефът на Boeing Денис Меленберг съобщи за проведени 120 пробни полета с новата електронна програма, като общата им продължителност е била 230 часа. По същото време Федералното управление за гражданска авиация на САЩ (FAA) заяви, че счита обновената програма на самолетите Boeing 737 Max подходяща за оперативна работа и препоръча пилотите на този модел самолети да преминат допълнително обучение на новата система за управление. От тогава досега летците изпитатели на Boeing за направили още 26 пробни полета и са били във въздуха с проблемния самолет още 16 часа. Последният трагичен инцидент с Boeing 737 Max стана на през март, когато самолет на Ethiopian Airlines изгуби управление, падна на земята и уби 157 души намиращи се на борда му. През ноември по същата причина в морето се разби машина на индонезийската Lion Air. По време на разследването на катастрофите бяха установени възможни грешки в работата на системите за корекция на маневрите на самолета (MCAS).", "date": "2019.04.30", "title": "Boeing с допълнителни пробни полети на 737 Max"}
{"url": "https://www.monitor.bg:443/bg/a/view/stroim-bulevard-za-20-mln-lv-do-novija-zavod-na-volkswagen-163820", "text": "От държавния бюджет ще бъдат осигурени парите за построяването на продължението на булевард „Царица Йоанна“ от столичния жилищен комплекс „Люлин“ до индустриалната зона с Божурище. Необходимата сума е около 19,7 млн. лева, но именно новата пътна връзка е част от инфраструктурни проекти, обещани на емисарите на Volkswagen, които са оглеждали зоната за евентуалния завод у нас, научи „Монитор“. Изграждането на новото шосе ще бъде предоставено на Столична община още тази година, като по план парите трябва да бъда осигурени от бюджет 2019. Отделно ще се използва и съществуващата гара, както и евентуално метро, но ако в зоната наетите достигнат 20 000. В момента връзката на подземната с надземната железница за Божурище се осъществява на метростанция „Обеля“, работещите в зоната използват и маршрутна линия от и до София. По примера на Пловдив все още се планира да се построи и интермодален терминал в индустриалната зона край София. Неофициално от седмици се говори, че възможните терени за новия завод за автомобили с марката Škoda са около София или Пловдив. Консултантите по сделката са били учудени от предложените им локации, защото такива терени до толкова големи градове не са им предлагани никъде другаде. Емисарите, които са били у нас, не са правили анализ на терените, а са останали по няколко дни в двата града, за да усетят начина на живот, коментираха запознати с преговорите пред „Монитор“. Очакваният оборот на бъдещото производство е между 6 и 7 млрд. евро годишно, а в държавата ни ще влизат след облагането с данък печалба до 700 млн. евро. В новия завод се очаква да бъдат наети между 4 и 5 хил. работници. По-рано през месеца немски медии съобщиха, че Сърбия отпада от състезанието за бъдещия завод на Vоlkѕwаgеn в Източна Европа. Двете държави, които продължават преговорите, са България и Турция. Информацията беше потвърдена от високите етажи на БГ властта пред „Монитор“. Въпреки това говорител на немския автомобилен гигант отрече съобщенията, заявявайки, че все още не е взето решение. Сърбия запази мълчание по темата, но стана ясно, че страната се е ангажирала да построи 40-километрова метролиния, която да свърже Белград с град Инджия, в опит да привлече инвестицията от 1,4 милиарда евро на Volkswagen, съобщиха местните медии миналата седмица. Сръбското правителството е посочило Инджия като потенциално място за новата фабрика, тъй като е разположен по средата между Белград и Нови Сад, което улеснява достъпа до квалифициран персонал. Алтернативно място за фабриката е град Ягодина, пише вестник \"Вечерне Новости\". Миналия ноември шефът на Vоlkѕwаgеn Хърбърт Дийс заяви, че компанията търси място за завод в Източна Европа, който се очаква да заработи след 2022 г. Компанията планира да премести производството на Škoda Karoq и Seat Ateca. По информация на „Монитор“ съвсем скоро, до края на април, ръководството на автомобилния гигант трябва да определи къде ще бъде новият завод. Сръбските медии твърдят, че това ще стане ясно до края на ноември.", "date": "2019.04.30", "title": "Строим булевард за 20 млн. лв. до новия завод на Volkswagen"}
{"url": "https://www.monitor.bg:443/bg/a/view/za-velikden-ni-lo-smeni-maldivite-sys-separeva-banja-163809", "text": "Малдивите, Занзибар – свикнали сме да свързваме името на горещата Николета Лозанова, все с екзотични дестинации, особено по празниците. Но за този Великден тя захвърли компаса и си остана изненадващо в България. Отново обаче се отдаде на луксозни глезотии, но в хотел в Сапарева баня, където цените за стая стартират от скромните 177 лв за нощувка, а апартаментите се котират по 260 лева за ден. Слънчеви бани и забавления в басейна – така прекараха светлите празници Ни Ло и любимият й – вратарят на ПФК „Левски“ Николай Михайлов. Сексапилната брюнетка не пропусна да се похвали и с няколко фотоса от почивката си в Инстаграм, като отново акцент беше бельото й, а на една от снимките се вижда татуираната ръка на футболната й изгора, която я прегръща на ръба на приличното. Припомняме, че а за зимните си празници – рождения и имения си ден, тя се отдаде на екзотика в Занзибар. Още доста родни красавици избраха този път да са близо до родното гнездо и да пропуснат кошмарния трафик. Така направи Светлана Гущерова, която все по-рядко пуска непрофесионална снимка в социалните мрежи. Великден беше изключение, за да се похвали с две дузини начервени яйца и прегръдка от любимия. Друга плеймейтка – Златка Димитрова, прекара празниците във фитнеса. От залата пусна снимки и Джулиана Гани, но тя предпочете да поддържа форма в съседна Гърция, където се наслаждава и на плажа в курорт близо до Солун. Две от най-красивите носителки на короната на Мис България – Габриела Василева и Нанси Карабойчева, пък Русокосата хубавица от село Юнаците, която се окичи с тиарата на най-хубавата българка през 2013 г, се препича на мексиканско слънце заедно със съпруга си – волейболния национал Добромир Димитров. Нейната предшественичка, Габриела пък е в романтична Флоренция заедно с годеника си – бизнесмена Георги Захариев. Чаровницата на родната поп сцена Михаела Филева е стегнала куфарите за Куба и предупреди феновете си през Инстаграм, че няма да е на линия известно време. Преди това обаче пусна кратко клипче как заедно с останалите треньори от „Гласът на България“ - Графа, Камелия и Иван Лечев, се борят с великденски яйца. Деян Донков пък избра да разпусне край Дунава, където заведе любимата си Радина Кърджилова и сина им Христо. Звездата на Народния театър се любува на хубавото време и не спира да споделя с феновете си какви разходки прави край граничната река в почивните дни.", "date": "2019.04.30", "title": "За Великден: Ни Ло смени Малдивите със Сапарева баня"}
{"url": "https://www.monitor.bg:443/bg/a/view/na-svetli-vtornik-pochitame-bogorodica-163834", "text": "След Великден започва Светлата седмица. Нарича се така, защото възкресението на Христос донася просветление за всички. Съгласно поверието на Светли Вторник се отдава почит на Света Богородица. В миналото, през Светлата седмица, следваща Възкресение Христово, жените повторно боядисвали яйца, които раздавали. Според древно поверие, раздаването на червени яйца предпазвало душите на мъртвите от превъплъщаване. По време на Светлата седмица не се извършват венчавки, тъй като това са празнични дни, посветени на Христовото възкресение и никакви други тържества не са редни. Не се пости. През Светлата седмица се благославят светиите: в понеделник апостолите, във вторник и сряда – Богородица, архидякон Стефан и св. Андрей. На Светъл четвъртък се благославят св. ап. Йоан и Яков, в Светъл петък – св. ап. Петър, а в Светла събота – св. Йоан Кръстител. Неделя се нарича Томина – чества се апостол Тома, който не повярвал във възкресението на Христос, докато не го видял сам и не пипнал раните му от гвоздеите на кръста. Когато му се явил, Иисус му казал: “Блажени са тези, които, без да видят, са повярвали”. Християните се поздравяват с “Христос воскресе” до Петдесетница, когато се е родила Христовата църква.", "date": "2019.04.30", "title": "На Светли Вторник почитаме Богородица"}
{"url": "https://www.monitor.bg:443/bg/a/view/otbeljazvame-143-godini-ot-aprilskoto-vystanie-163833", "text": "Започват честванията по повод 143 години от обявяването на Априлското въстание. Тази вечер в Копривщица ще има възпоменателна заря. Кулминацията на празненствата е на първи май. Ще има концерти и тържества, както и възстановка на моменти от Априлското въстание. В тържествена програма днес и утре в Клисура ще участва и президентът Румен Радев. Там ще има заря в памет на загиналите.", "date": "2019.04.30", "title": "Отбелязваме 143 години от Априлското въстание"}
{"url": "https://www.monitor.bg:443/bg/a/view/dezinformacija-pod-sjankata-na-falshivi-ruski-vryzki-163830", "text": "Кандидатурата на народния представител от опозиционната ДПС и издател на „Телеграф медиа“ Делян Пеевски за евродепутат отприщи през изминалата седмица истинска канонада от активни мероприятия срещу него. Тя започна с опроверганите вече фейкове, че АЛДЕ не го искали в Брюксел, за да се стигне до стария изтъркан (и също десетки пъти опровергаван) рефрен за руски връзки на депутата. за представител на страната ни в Европарламента, сенчести олигарси активираха всички свои пионки в общ фронт срещу депутата. В очернящата кампания бяха впрегнати всички възможни измислици, фалшиви новини и ченгеджийски доноси, които олигарсите и техните перодръжки са бълвали в последното десетилетие. Целта е една – зад граница да се внуши, че Пеевски е олицетворение на злото. Само така задкулисните икономико-политически кръгове ще се опитат да си гарантират своеобразен чадър срещу разкритията на депутата за техните далавери. Стар принцип, при който крадеца вика „дръжте крадеца“ и се надява, че така ще успее да отърве възмездието. Явно тази цел е жизненоважна за задкулисните кръгове у нас, защото за нейното изпълнение не се пестят нито средства, нито усилия. Търсят се всякакви възможни контакти в чужбина, през които да се пробутат измислиците на олигарсите. И така – къде с правилните връзки, къде по друг начин, успяват да се доберат дори до авторитетни издания като „Индипендънт“. В края на миналата седмица британското издание публикува статия със заглавие „Продължава ли Кремъл да е кукловодът на България?“. В обширния материал журналистът Борзу Дарагаи, който иначе три пъти е стигал до финал в надпреварата за „Пулицър“, рисува доста нелицеприятна картина за страната ни, според която едва ли не България е овладяна от кремълски интереси. И там някъде е намърдано и името и на Пеевски. Какво не е вярно в статията? Може би е трудно да се каже кое е вярното. Просто защото в нея реални събития и факти са така преплетени с измислици и пропагандни тези, че почти нищо истинско не е останало. Най-запомнящ се е, разбира се, примерът с Пеевски. В материала той присъства в едно изречение. В него дословно се казва: „Огромната телевизионна и издателска империя, собственост на депутата и олигарх Делян Славчев Пеевски, който е свързван с Кремъл, започна да публикува истории, в които се твърди, че е корумпиран“. Това изречение може да се изучава във всеки университет по света като пример за откровена лъжа. Първо – и това е доказвано стотици пъти. Авторът явно не умее да борави с информационни масиви, защото една елементарна проверка в търговския регистър на страната щеше да му покаже какъв е бизнесът на Пеевски. Депутатът е издател на „Телеграф медиа“, в която влизат шест печатни и две онлайн издания. Вярно, сред изданията е и вестник „Телеграф“, който се радва на най-големия интерес на читателите на печатни издания. И това е така, защото през годините, заедно с вестник „Монитор“, двете издания никога не са се страхували да разкриват престъпните афери на олигарсите у нас. С документи и доказателства. Именно заради тези разследвания, олигархичните кръгове в страната силно се тревожат от Пеевски и са си го набелязали за враг № 1. Втората лъжа, която веднага се откроява в изречението за Пеевски в статията на „Индипендънт“ е за имагинерните му връзки с Русия. Младият депутат е роден далеч след времената на Държавна сигурност и т.нар „Преход“, при който олигарсите, които днес се опитват да се изкарат евро-атлантически ориентирани бизнесмени натрупаха своите първи милиони. „Аз не съм олигарх, не съм приватизирал без пари \"Каолин\" или \"Софарма\", не притежавам соларни паркове за скъпа електроенергия, не притежавам газопреносни мрежи и не богатея от таксите, плащани от хората, не използвам пенсионните спестявания във фондовете за лично финансиране, не продавам прескъпи лекарства, не укривам данъци, не водя съдебни искове срещу своята Родина и не я клеветя в Брюксел или зад океана, аз, господа олигарси Прокопиев, Донев и Дончев (Иво Прокопиев, Сашо Дончев и Огнян Донев – б.р.), притежавам само медии, с които да разобличавам такива като вас. И ще продължа да го правя, защото вярвам в истината, в правото на всеки да изразява мнението си свободно, вярвам в бъдещето на България и не съм част от т.нар. \"Преход\", ограбил страната ни, към който вие всички принадлежите“, написа в отворено писмо преди година депутатът. Изброените от Пеевски олигарси, заедно с укриващия се в Сърбия подсъдим банкер Цветан Василев, са всъщност лицата на руското влияние у нас. Василев от години е оплетен в сериозни афери с представители на кремълското влияние по света като олигарха Константин Малофеев и заедно правят колаборации срещу Пеевски. Тази информация също е общодостъпна и авторът Борзу Дарагахи би могъл да установи, че след като с редица законопроекти се опитва да пресечи именно опитите на оплетените с Москва олигарси да грабят страната. В този ред на мисли Пеевски е по-скоро противник на тази политика и с действията си и като народен представител и като издател е подкрепял винаги евро-атлантическите ценности. Дарагаи не за пръв път има сериозен проблем с източниците си у нас. През 2013 г., като тогавашен кореспондент на „Файненшъл таймс“, той публикува свое предположение, че Израел вероятно е платил на България, за да обвини шиитската групировка „Хизбулла за атентата на летището в Сарафово. Само ден по-късно се извини за думите си. „Искрено се извинявам и съжалявам за публикуваното предположение вчера“, написа Дарагаи в Туитър. Така и не стана ясно кои са били източниците му тогава, довели до написаното и до извинението, но от статията в настоящия му работодател „Индипендънт“ ясно се вижда откъде авторът е почерпил „информацията“ за страната ни. И те, подобно и на случая от 2013 г., категорично не могат да се нарекат достоверни. В редичката са все известни със задкулисните си връзки лица като Радан Кънев, Татяна Дончева, Огнян Шентов (шеф на грантадийския „Център за изследване на демокрацията“ - б.р.). в опит да опазят менторите си, тъй като единият от години се преструва на демократ с либерални наклонности, а настоящата адвокатка бе дългогодишен кадър и политик от БСП. А след това създаде своя партия – отново със социалистически уклон и сериозно ориентирана към Русия. Явно обаче като трябва да се изяви зад граница, Дончева забравя за това си амплоа и с увереност заявява, че „когато погледнете състава на нашата политическа сцена и състава на нашата икономическа сцена, всички пътища водят към Москва”. Не е ясно и кой от тримата герои е подавал информацията за страната ни към автора Борзу Дарагаи, но е успял толкова да оплете фактите, че ДПС, която е отчетлив пример за либерална партия е посочена за про-руска, а неуспелия кандидат за президент и подсъдим за аферата „ЕВН“ Трайчо Трайков е изкаран борец срещу Москва. В материала има фактологически грешки като тази, че Трайков бил оправдан на три инстанции по воденото срещу него дело за продажбата на остатъчния пакет акции на ЕРП-то. Самата афера от километри ухае на корупция, а делото срещу Трайков (по което другите подсъдими – Иво Прокопиев и Симеон Дянков удобно са пропуснати, явно за да не лъсват връзките му с олигархията у нас – б.р.) тече на първа инстанция. Интересно би било за британското издание да прегледа протоколите от заседанията по този процес – там ясно могат да се видят показанията на свидетелите, които разкриват как Любопитна подробност, която също липсва в материала са и думите на премиера Бойко Борисов, че Прокопиев е успял да пробута свои хора в първия му кабинет. Сред тези пионки са именно Дянков и Трайков, които очевидно са работили само и единствено в полза на олигарха, а не както пише в „Индипендънт“ - „да привнесат технократски облик в суровия дясноцентристки имидж на партията на премиера“. Очевидното както в материала на „Индипендънт“, така и в други статии, които се появиха в последните няколко дни е едно – олигарсите са в истински ужас от кандидатурата на Пеевски и ще направят всичко възможно, за да я осуетят.", "date": "2019.04.30", "title": "Дезинформация под сянката на фалшиви руски връзки"}
{"url": "https://www.monitor.bg:443/bg/a/view/kraen-srok-posleden-den-za-podavane-na-danychni-deklaracii-pred-nap-163835", "text": "Последна възможност за подаването на данъчните декларации за физически лица и плащане на данъка върху доходите. От приходната агенция очакват в последния момент да получат около 50 хиляди формуляра. Според данните на НАП повече от половината физически лица подават документите си онлайн с ПИК или електронен подпис. Пет дни преди изтичането на крайния срок са получени над 450 хиляди формуляра. Все още документи може да се подават и по пощата, но от НАП отбелязват, че все по-малко хора я предпочитат.", "date": "2019.04.30", "title": "Краен срок: Последен ден за подаване на данъчни декларации пред НАП"}
{"url": "https://www.monitor.bg:443/bg/a/view/koj-e-novijat-prestolonaslednik-na-japonija-163772", "text": "Японският престолонаследник Нарухито, най-големият от синовете на император Акихито и императрица Мичико, ще се възкачи на Трона на хризантемата на 1 май. Нарухито, който е роден на 23 февруари 1960 г., стана наследник на престола през януари 1989 г. след смъртта на дядо си император Хирохито. Той официално бе провъзгласен за престолонаследник на церемония през февруари 1991 г. Нарухито се дипломира от катедрата по история в Университета \"Киокушин\" в Токио през 1982 г., а година по-късно се записва в Колежа \"Мъртън\" в Университета в Оксфорд, като учи там още три години. Той е завършил още първата част на докторантура в областта на хуманитарните науки в следдипломния институт на Университета \"Киокушин\" през 1988 г. През 1993 г. Нарухито влезе във водещите новини по света, когато императорският дворец оповести дългоочаквания му годеж с Масако Овада - дипломат от кариерата, завършила Харвардския университет, специалност икономика. Брачната церемония се състоя през юни същата година. Нарухито и принцеса Масако имат 17-годишна дъщеря - принцеса Аико, родена през 2001 г. - осем години след сватбата им. Тъй като Мичико страда от предизвикано от стрес психическо разстройство, причиняващо проблеми с адаптацията, и премина лечение, Нарухито, за разлика от мнозинството японски бащи, изигра активна роля в отглеждането на дъщеря си. През 2011 г. семпло облечени, Нарухито и Масако посетиха засегнатите райони след земетресението и катастрофалното цунами, причинили аварията в АЕЦ \"Фукушима\", и разговаряха с пострадали хора. \"Бих искал да изпълнявам задълженията си като символ на държавата, като винаги съм на разположение на японците, и бъда с тях в радост и скръб \", както са правили император Акихито и императрица Мичико, каза престолонаследникът на пресконференция през февруари. Нарухито е известен още с научната си дейност в областта на водните ресурси и е изнесъл множество речи на конференции по целия свят. Престолонаследникът е любител на тениса, джогинга и планинското катерене, а също така свири на виола и е изнасял концерти пред публика. За да помогне за насърчаването на двустранните отношения, Нарухито е пътувал също до няколко страни, включително до Малайзия през 2017 г. за отбелязване на 60-годишнината от установяването на дипломатически отношения между Токио и Куала Лумпур. \"Смятам, че добрата воля в международните отношения и свързаният с нея обмен на визити са важна част от официалните ни задължения. Това ми даде възможност да посетя повече от 30 държави и да се срещна с чуждестранни гости, представители на младежта и лауреати на международни награди, които идват в Япония\", каза принцът през февруари. \"Ще съм благодарен, ако подобни възможности допринесат за приятелството и добрата воля между Япония и други страни. Радвам се, че този опит ми помогна също да разширя виждането си за света и да задълбоча своите интереси\", допълни той. Докато премиерът Шиндзо Абе омаловажава военновременните жестокости и военни престъпления на Япония, което обтегна отношенията с други азиатски държави, по-конкретно с Китай и Южна Корея, престолонаследникът очевидно предложи алтернативен подход. \"Трябва да погледнем към миналото със смирение и по правилен начин да преодолеем трагичния опит от войната, чрез осъзнаване на хода на историята\", каза принцът на пресконференция през февруари 2015 г. Семейството Престолонаследник Нарухито На 59 години. Името му означава виртуозен човек. Той ще бъде 126-ият император. Историк, свири на виола. Ще бъде първият император, който е учил зад граница и който би могъл да разшири ролята на императора по глобалните въпроси. Нарухито е учил в Оксфорд. Автор е на труд за историята на транспортната система по река Темза. Принцеса Масако В сряда става императрица. На 53 години. Очертава се като обещаващ дипломат, когато през 1986 г. на чаено парти привлича вниманието на Нарухито. Учи в Оксфорд. Нарухито чака седем години, за да се съгласи тя да се омъжи за него, след като на два пъти му отказва. Двамата се женят през 1993 г. Очакванията към Масако да помогне за модернизирането и интернационализирането на императорския дворец и на династията са големи. Въпреки това тя се оттегля до голяма степен от обществените прояви, след като ражда дъщеря си през 2001 г. и развива причинена от стреса депресия. Три години по-късно Нарухито елегантно разкритикува засиленото внимание и натиска на очакванията към Масако да роди момче. Той каза, че тя се възстановява и изрази надежда, че постепенно тя ще разшири ролята си. Принцеса Аико На 17 години. Единствено дете на Нарухито и Масако. Аико обича да гледа сумо. Участва в лятна образователна програма в колежа Итън във Великобритания. Съгласно правилата на императорската династия тя не може да се възкачи на престола. Принц Фумихито На 53 години. Син на Акихито и по-малък брат на Нарухито. Известен още с името Акишино. Ще бъде престолонаследник по време на властването на Нарухито. Но има спекулации, че той може да се откаже бързо от статута си и да го предаде на сина си, 12-годишния Хисахито. Прякорът на Фумихито е \"принц сладководна риба\", защото той се интересува от тези видове и посещава Тайланд, за да ги изучава. Учи в университета Гакушуин и там се запознава със съпругата си Кико Кавашима. Твърди се, че говори прямо. Понякога критикува по-големия си брат, който се опитва да поддържа имиджа на внимателен екипен играч. Той и Кико имат две дъщери и един син. Принцеса Кико На 52 години. Отраснала в САЩ и Австрия и живеела в скромни жилища, преди да се прибере в родината си. Омъжва се за Фумихито през 1990 г. Първата им мъжка рожба се ражда след раждането на двете им дъщери - принц Хисахито, роден през 2006 г. Тогава, след дългоочакваната поява на мъжки императорски наследник, дебатите в правителството за евентуална промяна на правилата за унаследяване на престола от жена, бяха прекратени. Принц Хисахито На 12 години. Единственият внук на император Акихито. Ще бъде втори в списъка за унаследяване на трона. Принцеса Мако На 27 години. Сестра на Хисахито, дъщеря на Фумихито и на Кико. Най-голямото от четирите внучета на Акихито. Тя беше обект на засилено медийно внимание заради скандал с дългове на семейството на нейното гадже. Това наложи отлагане на планираната й сватба за 2020 г. Сега приятелят на Мако - Кей Комуро, учи в право в Университета Фордъм в Ню Йорк. Принцеса Како На 24 години. Втората по възраст внучка на Акихито. Неотдавна се дипломира от Международния християнски университет в Токио, където учи психология. Преди това учи сценични изкуства в университета на Лийдс във Великобритания. Обича хип-хоп танците. Публикувала е фотоалбуми. Нейните модни предпочитания й спечелиха много последователи.", "date": "2019.04.30", "title": "Кой е новият император на Япония"}
{"url": "https://www.monitor.bg:443/bg/a/view/senatyt-shte-ratificira-vlizaneto-na-makedonija-v-nato-163832", "text": "US Сенатът трябва да ратифицира Северна Македония за НАТО. Това стана ясно от съобщение на Белия дом. Американският президент Доналд Тръмп е изпратил на сенаторите протокола, подписан през февруари в Брюксел. То е придружено от негово писмо, в което се излагат накратко фактите около подписването на документа и очакванията сенаторите да дадат одобрението си. 27-годишният спор бе разрешен със споразумение между Гърция и Македония през юни 2018 г. с посредничеството на ООН. Новото име влезе в сила през февруари, след като конституционните промени бяха публикувани в Официален вестник.", "date": "2019.04.30", "title": "Сенатът ще ратифицира влизането на Македония в НАТО"}
