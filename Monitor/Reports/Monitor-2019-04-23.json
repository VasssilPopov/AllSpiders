{"url": "https://www.monitor.bg/bg/a/view/nakiti-na-boljarka-ot-dvora-na-despot-eltimir-ostavat-v-kazanlyshkija-muzej-163373", "text": "Сребърни накити с плътен слой златно покритие, принадлежали на болярка от двора на средновековния крънски деспот Елтимир /Алдемир/ остават във фондовете на казанлъшкия исторически музей „Искра“, реши състав на старозагорския окръжен съд . Бижутата, които според проф. Николай Овчаров са били от рода на владетелските регалии бяха намерени в хода на специализирана полицейска операция, при която на 11 ноември 2017 година беше арестуван 58-годишният казанлъчанин Велчо Миладинов  Велчев. Съкровището и 7 златни монети от царстването на императорите Андроник ІІ и Андроник ІІІ /първата половина на ХІV в/ от династията на Палеолозите  и   Йoaн III Дyкa Вaтaци,  yпpaвлявaл Никeйcкaтa импepия в пepиoдa oт 1222 дo 1254 г. били в багажника на джип „Дайхацу Фероза“, собственост на Велчев. В хода на досъдебното следствие не можа да се установи къде  безценните торква, наушници и колие от корнеол и планински кристали са били изкопани и по какъв път са стигнали до търг на австрийската аукционна къща Rauh gmbh. По думите на подсъдимия Велчев той получил кутията с бижутата и златните перпери по пощата, изпратил му ги немски гражданин, с когото имали преди това неуредени финансови взаимоотношения. Защитата на подсъдимия пробва да прокара тезата, че съкровището не е от района на Крънското деспотство, а от ареала на Дунавската делта и че те всъщност съвсем легитимно са били продавани на търг в друга страна от ЕС. Проф. Николай Овчаров е категоричен, че бижутата се родеят  с накитите , открити в местността Кастана край Преслав през 1978 г., за които със сигурност се знаело , че са принадлежали на принцеса от Х век.Според него те са били изработени от квалифициран ювелир, най-вероятно от тогавашната столица на Византия Константинопол. В крайна сметка съдът постанови 2-годишна присъда за Велчев, като отложи изпълнението й за срок от 4 години  и му наложи парична глоба в размер на 3 000 лв.Накитите и монетите се конфискуват в полза на държавата. Присъдата не е окончателна и може да бъде обжалвана пред Апелативния съд – Пловдив.", "date": "2019.04.23", "title": "Накити на болярка от двора на деспот Елтимир остават в казанлъшкия музей"}
{"url": "https://www.monitor.bg/bg/a/view/rusija-pochisti-oskvernen-ot-vandali-pametnik-v-stara-zagora-163375", "text": "Специализирана фирма върна предишния блясък на осквернен от вандали наскоро паметник – костница в старозагорския парк „Митрополит Методи Кусев“.  Навръх 11 април – международен ден на пострадалите от войната и фашизма неизвестни изписаха свастики и псувни върху фигурата на червеноармеец, дело на проф. Иван Лазаров, под която са погребани тленните останки на 3 дузини починали от раните си през лятото на 1945 г. в полева болница. Почистването и нанасянето на специален химикал, който предпазва от проникване на течности в камъка е струвало 18 000 лв, които били платени от посолството на Руската федерация, коментира зам. кметът Иванка Сотирова. Паметникът е издигнат през далечната 1948 година, погребаните там войници, офицери и волнонаемни са били от състава на разквартирования в Стара Загора 66-и стрелкови корпус на Червената армия. През последните 15 години братската могила под устоите на старозагорския Альоша е била поне 6 пъти обект на поругаване, най-често това се случва в навечерието на 9 май, до момента няма установен нито един от извършителите на вандалските актове.  ", "date": "2019.04.23", "title": "Русия почисти осквернен от вандали паметник в Стара Загора"}
{"url": "https://www.monitor.bg/bg/a/view/bremenna-kradla-zadigna-darenija-za-bolen-163377", "text": "  Бременна в седмия месец 18-годишна казанлъчанка е задържана по обвинение в серия от джебчийски кражби, сред които и на над 900 лв от дарителска кутия за тежко болен младеж. Анка Красимирова, която има и две невръстни деца е била спипана след сигнал за откраднат от лекарски кабинет портфейл с 350 лв, белезниците щракнали около китките й на 21 април. При претърсването на  жилището й в местността Казмера полицаите открили портфейл с 300 лв, което било откраднато на 16 април от офис на местна фирма. Само през януари и март Красимирова е осъществила три джебчийски „удара“ при които се е обогатила незаконно с 3 259 лв.Заради бременността тя е била пусната с мярка за неотклонение „подписка“, но след  последната кражба от прокуратурата са решили да искат постоянно оставяне в ареста.", "date": "2019.04.23", "title": "Бременна крадла задигна дарения за болен"}
{"url": "https://www.monitor.bg/bg/a/view/obshtina-predlaga-na-mz-zamjana-na-dvor-s-bivsha-ag-klinika-163376", "text": "Община Стара Загора предлага на здравното министерство да бъде извършена замяна на двор с доскоро използвана за нуждите на АГ-комплекс 4-етажна масивна сграда в центъра на града, където след солиден ремонт да бъдат настанени всички диагностично-консултационни центрове. Близо 100 дка е дворът на МБАЛ „Проф. д-р Стоян Киркович“, чийто мажоритарен собственик е държавата,но земята около и под сградите е на общината, припомня кметът Живко Тодоров. Години наред здравното заведение не е плащало местни данъци и такси, натрупаните задължения надхвърлят 1 млн лв, в същото време болницата печели от колите, които паркират вътре в двора. До края на месеца предстои сградата на АГ-комплекса да бъде освободена поради прехвърлянето на дейностите в основния болничен корпус, на този етап няма решение какво ще става с освободената сграда. Една от идеите беше тя да се продаде на търг, а с парите да бъдат покрити поне част от над 20-те милиона лева стари борчове на УМБАЛ, но тя не бе реализирана по неясни причини. Сградата е в идеалния градски център, нямаме намерения да я правим хотел, а да съберем за удобство на населението ДКЦ-та и кабинетите на личните лекари след като направим сериозен ремонт за наша сметка, по този начин ще подпомогнем здравната реформа, коментира идеята си градоначалникът.  ", "date": "2019.04.23", "title": "Община предлага на МЗ замяна на двор с бивша АГ-клиника"}
{"url": "https://www.monitor.bg/bg/a/view/goljam-pojar-gori-vyv-versaj-163381", "text": "Голям пожар е избухнал в близост до двореца Версай, в покрайнините на Париж. Съобщава се, че огънят е тръгнал от автокъща, която е недалеч от имението, станало известно благодарение на краля слънце Луи XIV. За момента няма данни за ранени. Изпратени са 86 пожарникари и 24 пожарни. Полицията е потвърдила за инцидента. Появиха се кадри в социалните мрежи, които показват размерите на пожара. Град Версай е побратимен с българския град Търговище. Припомняме, че това се случва седмица след пожара в катедралата Нотр Дам. Следователи определят късо съединение като възможна причина. След трагичния инцидент, френските власти, бизнесмени, обществени организации и общества, които се борят за опазване на исторически паметници, веднага започнаха да събират средства за възстановяването на емблематичната катедрала.", "date": "2019.04.23", "title": "Голям пожар гори във Версай (ВИДЕО)"}
{"url": "https://www.monitor.bg/bg/a/view/mariana-popova-napusna-plachkov-163348", "text": "Поп певицата Мариана Попова напусна актьора Веселин Плачков. Раздялата им не е окончателна, а изтрая няколко дни. Причината – звездната двойка се включи в риалити експеримента „Смени жената\" Изпълнителката на „Аз съм любов“ и звездата от „Дякон Левски“ ще се разменят с петчленната фамилия на Елена и Вилизар Велковски в епизодите на предаването на 24 април и 1 май. Творческото семейство на Мариана и Весо ще отвори вратите на своя дом, за да посрещне стриктната домакиня Елена, а Мариана ще прекара седмица в дома на амбициозната майка с Вилизар и трите им деца. . За тях семейното щастие се изгражда преди всичко със здрави и стабилни отношения между двойката. Те ще противопоставят своите рецепти за щастие и философия на живот с голямото семейство на Елена и Вилизар, които са се отдали изцяло на децата си и нямат ясно изградена формула за щастие.", "date": "2019.04.23", "title": "Мариана Попова напусна Плачков"}
{"url": "https://www.monitor.bg/bg/a/view/loko-pd-chaka-botev-pd-ili-cska-na-final-sled-0-0-sys-septemvri-163379", "text": "\"Локомотив\" (Пловдив) се класира за финала в турнира за Купата на България. \"Смърфовете\" завършиха 0:0 при гостуването си на \"Септември\", след като в първата полуфинална среща записаха категоричен успех с 4:0. Резултатът от \"Лаута\" на практика направи реванша протоколен, като малцината зрители на Националния стадион \"Васил Левски\" така и не видяха попадение.     Срещата на Националния стадион \"Васил Левски\" започна с минута мълчание в памет на легендата на ЦСКА Красимир Безински. Отборът на Христо Арангелов и Мариян Христов може да съжалява за своите пропуски до десетата минута, когато евентуално можеше да се заформи някаква сензация. Пловдивчани вече чакат своя опонент за финала на 15 май. Съперник на \"Локомотив\" ще бъде \"Ботев\" (Пловдив) или ЦСКА.", "date": "2019.04.23", "title": "\"Локо\" (Пд) чака \"Ботев\" (Пд) или ЦСКА на финал след 0:0 със \"Септември\""}
{"url": "https://www.monitor.bg/bg/a/view/ek-odobri-dyrjavna-pomosht-za-surovoto-mljako-163378", "text": "Европейската комисия одобри нотифицираната от България схема за държавни помощи „Инвестиции за закупуване на съоръжения за добив и съхранение на сурово мляко и съоръжения за изхранване на новородени животни с мляко“. Това стана ясно по време на редовно заседание на Консултативния съвет по животновъдство, който се проведе днес. Схемата ще се прилага до 31 декември 2020 г. Заявления за кандидатстване се приемат до един месец преди изтичане срока на прилагане на схемата. Помощта има за цел да подпомогне малки и средни фермери, както и обединения от фермери, отглеждащи едри и дребни преживни животни, в процеса по добиване и съхранение на сурово мляко, особено в сезона на пашуване на животните. Бюджетът за помощ е в размер 2 млн. лева. Максималният интензитет е до 50% от приемливите разходи за един инвестиционен проект на един бенефициент, но не повече от 25 000 лева. Инвестициите имат за цел подобряване на общата производителност и устойчивост на стопанството, по-специално чрез намаляване на производствените разходи или подобряване и пренасочване на производството. По време на срещата се обсъдиха резултатите от извършените проверки за идентификация на едрите преживни животни и пчелните семейства. Министър Румен Порожанов коментира, че със съвместни усилия в най-кратък срок несъответствията трябва да се отстранят. \"Всички животни трябва да бъдат регистрирани. По този начин ще се прекрати изплащането на субсидии на недобросъвестни животновъди\", категоричен бе министърът. Засегнат бе въпросът за изчистване на информационната системата „ВЕТИС“ от виртуални животни. Сред дискутираните теми, по време на заседанието на Консултативния съвет по животновъдство, беше и изпълнението на Националната програма за профилактика, надзор, контрол и ликвидиране на болестите. Представена беше и актуална информация за епизоотичната обстановка в страната, както и предприетите действия за контрол и превенция.", "date": "2019.04.23", "title": "ЕК одобри държавна помощ за суровото мляко"}
{"url": "https://www.monitor.bg/bg/a/view/sled-gebrev-oshte-3-chengeta-ot-ds-v-dunarit-163366", "text": "Комисията по досиетата разкри още три ченгета от злокобната Държавна сигурност, които се подвизават в „Дунарит“ и една дама – член на управата на „Сана Спа“. Документите доказващи, че Асен Бабански, Петко Василев, Тодор Трифонов и Макрина Първанова са въртели фирми, които са направили цесии или прихващания, след поставянето под специален надзор на КТБ, бяха публикувани вчера на сайта на комисията. Всички те са в близки отношения с банкера беглец Цветан Василев, който ограби 4,6 млрд. лв. от трезора и духна в Сърбия, и изпълняват повелите му. Първи в списъка с доносниците от най-мразената тоталитарна служба обаче беше обявен Емилиян Гебрев, който е шетал във Второ и Четвърто управление по линия на „Кинтекс” с псевдоним Димов. Комисията публикува Колегата му от ДС Гебрев-Димов сам признава в интервюта, че точно той го бил поканил в управата на завода „Дунарит“. Интересен факт е, че именно Бабански е подставеното лице на Цветан Василев в оръжейницата. Та същия Бабански според комисията по досиетата е щатен служител на ПГУ или в превод външното разузнаване на Държавна сигурност. През далечната 1986 г. е бил назначен за разузнавач. Две години по-късно е изпратен за 5 месеца в КГБ на СССР и след школовшката рязко е повишен в инспектор. В случая агент Бабански е проверен от комисията като член на управителния съвет на „Орфеас“ ООД, което е правило цесии или прихващания, след като КТБ е поставена под специален надзор. Интересно е още, че пионката на Цветан Василев и Гебрев-агент Димов влиза в управата на „Кемира“, която е прекия мажоритарен собственик на русенския завод. Второто име обявено от комисията по досиетата е на Тодор Трифонов – щатен служител от МВР-ДС в Смолян. Доносникът е член на Съвета на директорите на „Дунарит“ и е очаквано сред най-доверените пионки на банкера беглец. Трифонов е одобрен за поста лично от БГ Мадоф. Друг колега на Бабански в „Орфеас“ и оказва се, в ДС, е Петко ВАсилев. Той също е щатен служител на тоталитарното страшилище в ПГУ. Името му се свързва с в Търговския регистър на фирми от съзвездието на Цветан Василев, а именно на „Орфеас” ООД. Фирмата е записала смяна на управителя си Петко Василев от първи януари 2015 г., като причината е, че дружеството нямало пари да плаща заплата на мениджъра. Затова е взето решение функциите на Василев да се поемат от един от съдружниците – Геориос Ангели. Последният заявява готовност да бъде мениджър на дружеството, занимаващо се с препродажба на имоти, безвъзмездно. На фона на останалите фирми, финансирани от КТБ, „Орфеас” дължи „скромната” сума от близо 5 млн. лв. Срещу този кредит обаче е заложила апартаменти, които са били обявени за продажба, както и „настоящи и бъдещи вземания”. Агент Коста. С този псевдоним се е подвизавала в ДС Макрина Стефанова Първанова. Била е осведомител, агент във ВГУ (контраразузнаването на режима). Дамата е член на Съвет на директорите „Сана Спейс Хотел Хисаря“, овладяна от Цветан Василев. Разкритията на комисията по досиетата не за първи път показват, че беглеца в Белград приоритетно работи с агенти на комунистическата служба. Преди около половин година стана ясно, че той е обслужвал с ВИП депозити в КТБ фирмите на 40 ченгета. Новината дойде отново от комисията, която обяви хората заемащи длъжности в управителни, контролни и надзорни органи на търговски дружества. Чрез ВИП депозитите фирмите на доносниците ползвали привилегировани лихвени условия, които се различавали от условията, обявени от КТБ към останалите вложители.", "date": "2019.04.23", "title": "След Гебрев: Още 3 ченгета от ДС в Дунарит"}
{"url": "https://www.monitor.bg/bg/a/view/sled-poveche-ot-13-godini-v-b-tv-emil-cholakov-kazva-dovijdane-na-zritelite-163380", "text": "Дългогодишният и обичан водещ на bTV Емил Чолаков поема по нов професионален път. След повече от 13 години успешна кариера в ролята на водещ на прогнозата за времето и ръководител на екипа, Емо се насочва към сфера извън медиите, но близка до знанията и уменията му, свързани с метеорологията. „Винаги съм обичал работата си в bTV, защото през всичките години работих това, за което съм учил, което ми доставя удоволствие и ми дава голяма свобода. Имах шанса да представям времето така, както исках да го чуя самият аз - възможно най-приятелски и позитивно. Но дойде моментът да навляза в друга сфера, да овладея още една професия, към която отдавна имам интерес, и да бъда полезен по друг начин“, каза усмихнатият синоптик по повод промяната. Емил Чолаков става едно от най-обичаните телевизионни лица още от старта му в bTV. Завършил „Метеорология и геофизика“ в Софийския университет, той се присъединява към телевизията в началото на 2006 г. По-късно, освен водещ, става и ръководител екип „Прогноза за времето“ в bTV Media Group. През годините той показва своята всеотдайност и като посланик на редица каузи на медията. „Емил Чолаков винаги е бил сред най-ценените и уважавани колеги в екипа на bTV, но въпреки че ще липсва както на нас, така и за зрителите, го подкрепяме напълно в желанието му да  сбъдне още една своя професионална мечта, свързана с метеорологията. Емо ще остане наш желан гост и приятел, като винаги ще бъде вдъхновение и добър пример за екипа на „Прогнозата за времето“ по bTV“, коментира Венелин Петков, директор „Новини, актуални предавания и спорт“ в bTV Media Group.", "date": "2019.04.23", "title": "След повече от 13 години в bTV Емил Чолаков казва „Довиждане“ на зрителите"}
{"url": "https://www.monitor.bg:443/bg/a/view/bratja-karamazovi-trilyr-na-vsichki-vremena-163358", "text": "„Братя Карамазови“ на Достоевски – един от най-необятните философски романи на човечеството, стигна до своята мащабна реализация на сцената на Народния театър под режисурата на македонеца Деян Пройковски. В привидно криминалната интрига за разплитането на мистериозното убийство на стария развратник Фьодор Карамазов (почти сатанинско превъплъщение на Владо Пенев) са облечени най-важните и вечни екзистенциални дилеми на чувстващата и мислещата личност: има ли бог, как се живее без вяра, що са добро и зло, духът или материята ни водят, вината крещи ли за изкупление, а падението – за въздигане... Да, Достоевски знае как да повлича в дълбокото; на повърхността „Престъпление и наказание“ също е криминален трилър... Малко озадачаващо в своя спектакъл Деян Пройковски е шаржирал персонажите почти до края на първата част – те сякаш сатиризират себе си, надсмиват се над себе си, което като че ли не е в синхорн с патоса на Достоевски, безусловно вярващ в техните разкъсващи душевни спазми. Да, и при Достоевски има хумор, но той избухва само на моменти – от напрежението между или в характерите, а не ги прави постоянно гротескни. С притчата на средния брат, Иван Карамазов (убедителен Велислав Павлов), за Великия инквизитор, за казуса който е създал и в който страдат деца, нещата сякаш си идват на мястото. С философското кредо, че ако всичко е позволено, значи всички са виновни за всичко, той лишава от морална девственост дори своя малък брат – простодушния и вярващ Альоша (вглъбено и силно представяне на младия Димитър Николов). От този момент нататък стилистиката сякаш се променя, има го онова руско „дуенде“ на Достоевски с неговите герои в състояние на емоционално изстъпление, прекомерни, сантиментални, крайни... Драматизацията (също на самия Пройковски) е намерила акцентите и знаците, които ще посветят в историята дори и непосветените в романа, наблягайки на пътя на големия брат, буйния Дмитрий Карамазов (Деян Донков): от момента, в който светецът Зосима (Йордан Биков) се хвърля да целува нозете му на разпищолен бонвиван, очевидно с пророчески импулс, че му предстои Голгота, до другия миг, в който Митя, вече събудил човека в себе си, ще поеме чуждите вини и ще е готов саможертвено да ги изкупи. Още едно нечовешко превъплъщение на големия актьор Деян Донков – в смисъл на огромно, надчовешко, а не в посока, че и него, и „блудната“ Грушенка (Александра Василева), и бащата Фьодор режисьорът ги е провидял подчертавайки, понякога и с попипване на гениталиите, животинската първичност у тях. Което е ефектно, но не е съвсем вярно, защото дори злодеите у Достоевски не са просто и само злодеи, а страдащи човешки същества, мятащи се между полюсите в своята природа. По-статичен и обуздан (както е и по автор) е Иван, умело пресъздаден от Велислав Павлов. Изведена е неговата доминантна тема: отговорността на интелектуалците, на „учените“ хора в света (и особено в днешния – в монолога за Великия инквизитор той е със съвременен костюм). Защото техен е кръстът накъде ще поведат нищите духом. Великолепна е Александра Василева (Грушенка), сякаш родена за ролята на жена, която, ако иска, може да завърти на малкия си пръст всеки мъж, но това често влиза в конфликт с инстинкта й към саморазрушение. Отлична, макар и малка по обем роля прави Радина Кърджилова като сакатата истерична Лиза. Впечатляващи са Жорета Николова като графиня Хохлахова, Цветан Алексиев като Смердяков, Ана Пападопулу като Катерина Ивановна – също по-различна от доброто същество в романа. Впечатляващ спектакъл като цяло, дори когато сме разколебани по отношение на някои детайли...", "date": "2019.04.23", "title": "„Братя Карамазови“ – трилър на всички времена"}
{"url": "https://www.monitor.bg:443/bg/a/view/razplashtame-se-s-igra-na-tronove-163329", "text": "Родни фенове на кървавата сага „Игра на тронове“ ще получат шанса да управляват реалните си пари, докато държат в джоба си частица от сюжета на сериала. По повод осмия и последен сезон за битката за Железния трон, български клон на банка и HBO стартираха партньорска програма, в рамките на която двата бранда предлагат възможност за предварителна поръчка на дебитната карта и достъп до стрийминг платформата на телевизионната компания. Такава карта се прави за пръв път в рамките на европейска страна, в която има официално представителство на НВО. Съвместната кампания започва със специално разработена онлайн игра, в която Райфайзенбанк търси най-големите фенове на сериала. Тя вклюва 10 трудни въпроса, свързани с фентъзи епоса и дава шанс на ентусиастите да спечелят общо над 100 артефактa, свързани с „Игра на тронове“.  ", "date": "2019.04.23", "title": "Разплащаме се с „Игра на тронове“"}
{"url": "https://www.monitor.bg:443/bg/a/view/po-syvetski-model-svobodna-evropa-s-aktivno-meroprijatie-sreshtu-peevski-163365", "text": "Истинско активно мероприятие по съветски модел спретна българската секция на „Свободна Европа“ срещу депутата от опозиционната ДПС и издател на „Телеграф медиа“ Делян Пеевски. Българската секция на иначе авторитетното радио показа за пореден път, че не е скъсала пъпната връв с доскорошните си работодатели и все още има уклон да изпълнява техни поръчки. В ущърб на Пеевски, разбира се. По добре изпитаната „схема на верижката“ залп срещу народния представител даде сайтът на „Свободна Европа“ у нас с материал, който спокойно може да бъде изучаван във Факултета по журналистика като пример за обществена манипулация. Текстът със заглавие „Да не се отметне това момче. Влиянието на Пеевски над Темида, което ВСС не проверява“ е а основното внушение почива на изказване на бившия председател на Софийския районен съд Методи Лалов (който подаде оставка, за да не бъде отстранен от поста, след като няколко проверки засякоха десетки финансови нарушения в управлявания от него съд – б.р.), че е водил преговори за шефския си пост с тогавашния председател на Върховния административен съд Георги Колев и бившата шефка на Софийския градски съд Владимира Янева. Според преразказа на „Свободна Европа“ Лалов е заявил, че на срещата се е появил и Пеевски. В действителност обаче такова изявление няма. От видеото, прикачено към статията, ясно се чува как Лалов заявява: „И влезе един... понеже съм наказателен съдия, знам какво значи да не можеш да докажеш определени факти, но това е вярно... Влезе един корпулентен политик в заведението, седна на съседна маса. Според мен беше случайно влизането му.“ В цялото изказване на Лалов името на Пеевски липсва. То обаче е пришито от „Свободна Европа“ към историята, която съдията със съмнителна репутация „не може да докаже“. Въпреки липсващите доказателства и факти обаче „Свободна Европа“ пришива името на депутата още в заглавието на материала, а след това цялата статия по добре познатата схема беше препечатана почти мигновено от „Дневник“, а след това и от други Самата манипулация е направена единствено и само с цел да се изкара, че Пеевски кадрува в съдебната власт – абсолютна лъжа, която в конкретния случай е и досущ като историята за крадеца, твърдящ, че другите крадат. Истината е, че материалът съвсем умишлено се пробва да отклони вниманието от истинския „сенчест“ кадровик в Темида – подсъдимият олигарх Иво Прокопиев, който от години се опитва да предпоставя решенията в съдебната власт през шефа на ВКС Лозан Панов и марионетките му в по-долните инстанции на Темида. Тук е моментът да се подчертае, че авторът на материала в българската секция на „Свободна Европа“ е и бивш кадър на свързаното с кръга „Капитал“ онлайн издание „Медиапул“ на бившата говорителка на Иван Костов – Стояна Георгиева. Самото видео с Методи Лалов пък е от скандалната конференция преди седмица, организирана от две НПО-та, демонстриращи близки връзки с подсъдимите олигарси Иво Прокопиев и Цветан Василев и с гост-лектор самият Лозан Панов. На срещата грубо беше погазена свободата на словото, като от нея бяха буквално изгонени част от желаещите да присъстват на нея медии с мотива, че не са „правилните“, тъй като изразяват критично мнение към Панов, олигархичните му ментори и други компрометирани представители на политическите среди у нас. Затова и никой с критично мислене не е успял да чуе изказването на Лалов и да му зададе въпроси като тези „Кой е човекът, за когото говори?“ и „Редно ли е съдия да играе „с лошите“ (както сам се изказва той във видеото – б.р.) само и само да се добере до шефски пост?“. В същото време поредната канонада от манипулации срещу Делян Пеевски идва буквално в деня, в който от ДПС официално представиха кандидатурата на Пеевски за евродепутат. Очевидно възможността депутатът да стигне до Брюксел силно тревожи сенчестите структури у нас и затова те са решени да прилагат спрямо него всички възможни манипулативни тактики, които познават.", "date": "2019.04.23", "title": "По съветски модел: „Свободна Европа“ с активно мероприятие срещу Пеевски"}
{"url": "https://www.monitor.bg:443/bg/a/view/vienna-mozart-orchestra-idva-za-rojdenija-den-na-rodno-radio-163315", "text": "Един от най-известните класически оркестри в света е подготвил голям концерт у нас, за да честити рождения ден на радио Classic FM, което с тава на четвърт век. Ценителите ще се насладят на виртуозните изпълнения на австрийците на 22 декември в зала 1 на НДК. Репертоарът на оркестъра е посветен на Моцарт, като варира от всички негови симфонии, през голямо разнообразие от инструментални концерти (за цигулка, пиано и духови), до арии и дуети от най-известните му опери. По повод предстоящите празници, от 23 април до 6 май организаторите дават частично 10% намаление от цената на билети за събитието. Специално за рождения ден радиото, на сцената ще се качат 17 от най-изявените класически музиканти.", "date": "2019.04.23", "title": "Vienna Mozart Orchestra идва за рождения ден на родно радио"}
{"url": "https://www.monitor.bg:443/bg/a/view/v-gyrcija-15-poveche-rezervacii-za-turove-za-velikden-163367", "text": "15% повече резервации за пътувания в страната и чужбина отчитат туристическите агенции в Гърция, пише в. „Катимерини“. За пътувания извън страната най-голям е интересът към Йерусалим за присъствие на церемонията по запалване на свещения великденски огън. От туристическите офиси отчитат още засилен интерес към турове за Йордания, Дубай, Мароко и Египет, а също и за Истанбул, Италия (Сардиния, Сицилия, Рим ), Франция и Испания. Увеличени са пътуванията към Русия и Румъния, Централна Европа и по далечни дестинации като Африка, САЩ, Латинска Америка, Австралия. За тази Пасха в Гърция като най-търсени се очертават островите Корфу, Крит, Кефалония, Закинтос, Патмос и Сирос и полуостров Пелопонес (Порто Хели), а във вътрешността на страната Мецово, Янина и Пелион. Според председателя на асоциацията на турагенците в Гърция Лисандрос Цилидис, поясни, че въпреки ръста бизнесът с изходящия туризъм още не може достигне нивата от преди 2010 г.", "date": "2019.04.23", "title": "В Гърция 15% повече резервации за турове по Великден"}
{"url": "https://www.monitor.bg:443/bg/a/view/prokuratura-pogna-elena-joncheva-i-za-kyshta-za-gosti-163364", "text": "Върховна касационна прокуратура възложи на Главна дирекция „Национална полиция“ извършване на проверка по публикации в медиите за ползвани не по предназначение къщи за гости, финансирани със средства на ЕС от семейството на депутата и водач на листата на БСП Елена Йончева, съобщиха от обвинението. Според разследване на сайта ПИК семейството на Йончева е изградило три къщи за гости в село Велика, община Царевопо европейска програма, но ги използва като частни. Общата стойност на финансирането от Европа било над 376 000 лв. Ще бъде извършена документална проверка на проекта, като на място служители на ГДНП ще извършат и проверка дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщите за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваните къщи за гости.", "date": "2019.04.23", "title": "Прокуратура погна Елена Йончева и за къща за гости"}
{"url": "https://www.monitor.bg:443/bg/a/view/nameriha-na-parking-izostaveno-bebe-v-plovdiv-163371", "text": "Момченце на около 5-6 месеца е било открито вчера на паркинг на ул. \"Д-р Никола Ковачев\" в Пловдив, съобщиха от полицията. Детето е било оставено между два автомобила, до него имало шише с мляко. Сигналът на телефон 112 е бил подаден в 13,50 часа. Бебето веднага е откарано в Университетска болница \"Св. Георги\", където лекарите констатирали, че е в добро здравословно състояние.  То е настанено в клиниката по педиатрия, полицията издирва родителите му. По случая е образувано досъдебно производство.  При намирането му е било облечено със син гащеризон от полар. Високо е 68 см с тъмна коса и очи. Полицията умолява гржаданите, които имат информация, да се обадят във Второ РУ или на 112.", "date": "2019.04.23", "title": "Намериха на паркинг изоставено бебе в Пловдив"}
{"url": "https://www.monitor.bg:443/bg/a/view/dvama-bratja-zamojni-isljamisti-sa-sred-atentatorite-ot-shri-lanka-163361", "text": "Двама братя мюсюлмани от Шри Ланка са изиграли ключова роля в атентатите, отнели в неделя живота на над 320 души в островната държава, научи днес Франс прес от запознати с разследването източници. Атентатите в три луксозни хотела и три църкви по време на великденска служба, бяха извършени от камикадзета, включително двамата братя. Властите приписват кървавата баня на местното ислямистко движение \"Таухид джамаат\", което не е поело отговорност за деянието. Групировката \"Ислямска държава\" пое днес отговорност за атентатите. Двамата братя, които са на възраст между 20 и 30 години, са синове на богат търговец на подправки. Според полицията тези мъже, чиито имена не се разкриват, са ръководили семейна \"терористична клетка\" и са играли ключова роля в \"Таухид джамаат\". Разследващите обаче не знаят още дали атаките са дело само на тази \"клетка\", или на отделни, но координирани екипи. Не се знае и дали двамата братя са били в контакт с другите камикадзета. В събота те са наели по една стая в луксозните хотели \"Синамън гранд\" и \"Шангри-ла\" в столицата Коломбо. На следващата сутрин са се взривили почти по едно и също време в салоните, където се сервира закуската. Още един хотел от същия клас като трите атакувани е бил сред мишените в неделя. Но там когато атентаторът слязъл на закуската, чантата му с експлозиви не е избухнала по неясни причини. Той е напуснал хотела, но полицията е успяла да го издири в южно предградие на Коломбо. Обкръжен от силите на реда, заподозреният се е взривил, убивайки двама минувачи.", "date": "2019.04.23", "title": "Двама братя заможни ислямисти са сред атентаторите от Шри Ланка "}
{"url": "https://www.monitor.bg:443/bg/a/view/v-berkovica-sa-investirani-7-5-mln-lv-ot-op-regioni-v-rastej-163368", "text": "В Берковица по Оперативна програма „Региони в растеж“ 2014-2020 са инвестирани 7,5 млн. лв. в проекти, изпълнявани от общината, като за този програмен период тя разполага с удвоен ресурс. Това каза заместник-министърът на регионалното развитие и благоустройството Деница Николова при откриването на обновена жилищна сграда в града. Сградата е с изпълнени енергийноефективни мерки по проект „Повишаване на енергийната ефективност на жилищни сгради в град Берковица“, финансиран със средства от Оперативна програма „Региони в растеж“ 2014-2020 г. Извършени са ремонт и реконструкция на покрива, стените, стълбищните клетки и площадки, коридорите, асансьорите и е подобрен достъпът на хора с увреждания. Проектът за над 3 млн. лв. обхваща общо 10 сгради. С изпълнението на енергийноефективните мерки в зданията се подобряват условията на живот за 120 домакинства, чиито разходи за енергия ще намалеят. По думите на заместник-министър Николова инвестициите в обновяването на многофамилните жилищни сгради са едни от най-видимите за хората, защото с тях се намаляват разходите за енергия на семействата. Чрез тях се повишава грижата за околната среда чрез редуциране на вредните емисии, праховите частици и др. „С усилията на оперативната програма, със съвместната работа и с екипа на общината ще успеем да постигнем видим за Берковица резултат и промяна на нейния облик, защото наша цел е да подобряваме стандарта и качеството на живот в населените места, и чрез средствата, които влагаме, да търсим възможност за икономическо развитие“, допълни тя. С обектите, избрани от ръководството за финансиране по програмата, ще се постигне цялостно обновяване на сградния фонд в централната градска част на Берковица. Предстои да бъдат обновени културният дом и сградата на пожарната.", "date": "2019.04.23", "title": "В Берковица са инвестирани 7,5 млн. лв. от ОП „Региони в растеж“"}
{"url": "https://www.monitor.bg:443/bg/a/view/sydyt-mestan-da-vnese-10-000-leva-garancija-do-25-april-163370", "text": "Лютви Местан трябва да внесе до 25 април гаранция от 10 000 лева, определи окръжният съд в Кърджали. Лидерът на партия ДОСТ е обвиняем по досъдебно производство за причиняване на смъртта на 6-месечно бебе при катастрофа, станала на 14 април край село Загорско. Определението на съда е по повод жалба на Местан срещу паричната гаранция, наложена му от прокуратурата. Той вече веднъж обжалва мярката и тя беше отменена, но веднага след това прокуратурата му наложи повторно гаранция от 10 000 лева. Съдът в Кърджали е приел, че при вземане на мярката за неотклонение органът на досъдебното производство е взел предвид степента на обществена опасност на деянието, доказателствата срещу обвиняемия, семейното и имущественото му положение, възрастта и др. данни за личността му. В определението се посочва също, че на този етап от разследването има достатъчно доказателства за съпричастност на обвинения Лютви Местан към разследваното престъпление и де посочва, че той е един от участниците в катастрофата. Събрани са доказателства за имущественото състояние на обвиняемия, от които се установява, че същият притежава недвижими имоти и спестявания, като взетата мярка за неотклонение е съобразена с тях и е законосъобразна, се казва още в определението. То е окончателно.", "date": "2019.04.23", "title": "Съдът: Местан да внесе 10 000 лева гаранция до 25 април"}
{"url": "https://www.monitor.bg:443/bg/a/view/pravjat-novija-zatvor-do-dupnica-163362", "text": "Новият затвор, който ще бъде построен у нас, няма да бъде край София, а до Дупница, на територията на затворническото общежитие в с. Самораново, което е част от затвора в Бобов дол, съобщи зам.-министърът на правосъдието Николай Проданов. Изграждането му ще стане по Норвежкия финансов механизъм. „Норвежките партньори дават средства за изграждането на обучителен център за служителите на ГДИН, за ремонтирането и разширяването на затворническото общежитие в Самораново, където в момента има 100 лишени от свобода, и изграждането на нов затвор за 400 лишени от свобода. Всичко това ще стане на територията на общежитието – там теренът е 60 дка публична държавна собственост на Министерство на правосъдието“, обясни зам.-министър Проданов. Първоначалната идея новият затвор да бъде изграден край София е била отхвърлена, тъй като теренът на общежитието в Казичене, което е към Софийския затвор, се оказал „Има сериозни проблеми и с инфраструктурата. И още нещо – нов затвор за 400 лишени от свобода няма да разреши проблемите на Софийския затвор, в който са настанени много повече осъдени“, обясни проф. Проданов. В момента в 12-те затвора в страната има 6 600 души с влезли в сила присъди, което показва намаляване на броя на затворниците. До преди няколко години те бяха около 10 000 души. Отделно са подсъдимите с мерки за неотклонение „задържане под стража“, които по време на съдебните дела вече са в затворите, а не в следствените арести. Във вторник в Софийския затвор бе проведен 7-ия Републикански турнир по бокс между затворници от цялата страна под мотото „С ръкавици срещу наркотиците и агресията“. Това стана в присъствието на председателя на Българската федерация по бокс Красимир Инински, на световния шампион по бокс Детелин Далаклиев, на двукратния европейски шампион по бокс Емил Чупренски, на зам.-министъра на правосъдието проф. Николай Проданов и много спортисти. В турнира участваха 38 затворници от 8 затвора в страната – от затворите в София и Кремиковци, Стара Загора, Варна, Ловеч, Плевен, Бургас и Белене. Имат право да участват затворници Подборът им е направен от двама професионални треньори по бокс – Цветан Хаджииванов-старши и Цветан Хаджииванов-младши. „По-голямата част от тях са спортисти, които са се занимавали с бокс и преди затвора. Някои от тях продължават и след като излежат присъдите си. Те са хора, които непрекъснато тренират зад решетките - има фитнес зали с всичко необходимо. Избираме ги не само според боксовите им умения, но и да са дисциплинирани и без нарушения. Правят им се тестове за наркотици и забранени вещества, никой от тях не злоупотребява“, обясни пред журналисти треньорът Цветан Хаджииванов-старши. Турнирът бе проведен в двора на затвора, на абсолютно в и около него. Преди да започне, от уредба звучеше песента от филма „Петко Войвода“, а в началото му прозвуча химнът. Отстрани на ринга бяха поставени 4 реда пейки – амфитеатрално, на които 30-ина затворници бяха получили привилегията да са публика заради добро поведение. Пред екзалтираната публика стояха един ред надзиратели. Останалите затворници бяха накацали по прозорците на централния корпус на затвора. Пред ринга, на три реда столове седяха официалните гости. В другия край беше заградено пространство, където боксьорите загряваха, облечени в спортни екипи. Най-много от тях бяха от затвора в Стара Загора, където се оказа че има силен боксов клуб. На турнира бе дошъл и началникът на затвора в Стара Загора Иван Карушков. Началникът на Софийския затвор Павел Павлов пък връчи медалите от първата боксова среща. В турнира всяка от тях по 3 рунда. Индивидуалните победители получиха медали, имаше купи за най-добър, за най-техничен, за най-борбен състезател и други класации. Бурните възгласи на публиката, професионалните наставления на треньорите край ринга и спортсменското отношение на противниците един към друг създадоха почти празнична обстановка зад стените и решетките на Софийския затвор.", "date": "2019.04.23", "title": "Правят новия затвор до Дупница"}
{"url": "https://www.monitor.bg:443/bg/a/view/naesen-kraj-na-remontite-na-viaduktite-po-hemus-po-trakija-do-uni-163355", "text": "До края на месец ноември ще приключи ремонтът на виадукт „Коренишки дол“ на магистрала „Хемус“, а още през септември ще завърши обновяването на съоръжението при с. Потоп.  Това съобщи заместник-министърът на регионалното развитие и благоустройството Николай Нанков. Заедно с изпълнителния директор на „Автомагистрали“ ЕАД  Стоян Беличев той инспектира ремонтните дейности. Двете пътни съоръжения са едни от най-дългите и сложни по магистралата. Те не са ремонтирани от нейното построяване преди 30-40 години и са в тежко състояние. Виадуктът „Коренишки дол“ е с дължина 481 м и се намира при км 36 на АМ „Хемус“. В момента се ремонтира платното в посока Варна. Съоръжението при  с. Потоп е с дължина 525 метра и се намира при км 19.  „Правим всичко възможно да съкратим сроковете с максимално натоварени графици, включващи извършване на строителни дейности в събота и неделя, както и през официални празнични дни, но има технологични дейности, които изискват време“, посочи зам.-министър Нанков. Той отправи апел за разбиране и извинение към водачите заради въведената временна организация на движение, но подчерта, че за да стане хубав и качествен ремонт е нужно време. „Надявам се на разбиране, защото го правим  за доброто на всички пътуващи. Крайно належащи са ремонтите, особено по долната част на виадуктите, където положението е плашещо. Имаме корозирали арматури, заради което постаментите се обрушват изцяло“, коментира ощезаместник-регионалният министър. След ремонтите в близките 40 години съоръженията няма да са на дневен ред. Николай Нанков информира още, че ремонтите по виадуктите и мостовете на АМ „Тракия“ ще приключат до края на месец май, преди началото на летния туристически сезон. По думите му в страната се очертава много работа по построяването и ремонта на тунели и мостови съоръжения, както по републиканската пътна мрежа, така и по жп инфраструктурата, за които са нужни много специалисти и експерти. „В следващите 4-5 години по пътищата в страната предстои изграждане на близо 60 км тунели, без  да включваме съоръженията под Шипка и Петрохан. Такива ще има по АМ „Струма“ в Кресненското дефиле, новите участъци на „Хемус“ и др. Експертите са малко, но очакваме с добри учебни програми с висшите училища дa преодолеем дефицита, коментира Нанков.", "date": "2019.04.23", "title": "Наесен край на ремонтите на виадуктите по „Хемус“, по „Тракия“ до юни"}
{"url": "https://www.monitor.bg:443/bg/a/view/kakvoto-i-da-se-stori-na-severin-viktorija-njama-da-se-vyrne-163349", "text": "Каквото и да се стори на Северин, каквато и присъда да му се даде, Виктория няма да се върне, а внучката ми няма да има майка. Така свекърът на убитата на 6 октомври м.г. телевизионна водеща Румен Максимов коментира пред „Монитор“  присъдата от 30 години затвор на убиеца Северин Красимиров, дадена му в понеделник от Окръжния съд в Русе.  В съдебната зала Максимов бе на метри от 21-годишния ром и изслуша, заедно с бащата на Виктория – Георги Маринов, всички ужасяващи подробности около погубването на младата жена. „Не сме казали на София /б.а. – дъщеричката на Виктория/, защото най-тежки са пораженията върху детската психика. Искаме да я предпазим от това, макар да сме сигурни, че до седмица ще научи. Децата коментират в училище, слушат какво си говорят родителите им вкъщи и после си го споделят помежду си. Без да сме й казвали, тя вече знае подробности около смъртта на майка си – че не е убита случайно, знае етническия произход на убиеца й. В условията на съвременните комуникации, е невъзможно да се скрие“, каза Максимов. Дългогодишният журналист предполага, че и при тази присъда, Северин може ще излезе от затвора по-рано, ако работи там. „Нищо чудно след 22-23 години да се разхожда по улиците. Ще е във възраст, в която може да създаде потомство и дори да го отгледа. В условията на действащото законодателство, вероятно така ще стане“, коментира Максимов. Той повтори апела си, който изрази и след произнасянето на присъдата – съкратено съдебно следствие, от което се възползва Северин, да не може да се прилага при особено тежки престъпления. Максимов даде висока оценка на действията на прокуратурата и съда по случая с убийството на Виктория Маринова. „Донякъде сме удовлетворени, че наистина прокуратурата си свърши работата, съдът подходи правилно и това е най-тежката присъда, която може да се даде в условията на съкратено производство“, каза той. Няколко хиляди подписа са събрани в подкрепа на идеята крайбрежната алея в Русе, където бе убита младата жена, да носи нейното име. Инициативата е на група нейни приятелки и бе подкрепена от фондацията, която също е наречена „Виктория Маринова“. „Събирането на подписи ще продължи още известно време, след което подписката ще бъде внесена в общинския съвет, който трябва да вземе решение“, обясни Максимов. Бетонната алея вече съвсем не изглежда така, както бе през есента на м.г., когато стана убийството. Тогава от едната й страна, до ж.п. линията, мястото бе обрасло с храсталаци и дървета, което е помогнало на убиеца да извърши гнусното посегателство, без да бъде забелязан от никого. Сега растителността е премахната. Бившият съпруг на Виктория – Свилен Максимов, който е собственик на телекомуникационен оператор и на регионалната телевизия, в която работеше Виктория, финансира поставянето на осветление и видеонаблюдение на алеята.", "date": "2019.04.23", "title": "Свекърът на Виктория: Каквото и да се стори на Северин, тя няма да се върне"}
{"url": "https://www.monitor.bg:443/bg/a/view/sobstvenicite-na-ofshorki-shte-deklarirat-dejstvitelen-pritejatel-163359", "text": "Декларация за действителен собственик ще подадат онези фирми, чиито собственици са регистрирани чуждестранни лица и техните действителни собственици физически лица по никакъв начин не са вписани в нашия регистър. Това каза народният представител от ПГ на ГЕРБ Менда Стоянова във връзка с внесения от ГЕРБ законопроект за изменение и допълнение на Закона срещу изпирането на пари. Стоянова посочи, че преди месец абсолютно всички фирми е трябвало да изпратят за одобрение в ДАНС своите планове за обучение на служителите си във връзка с прилагането на Закона за мерките срещу изпирането на пари. Документите затрудниха задължените, доведоха до опашки пред службата, както и натовариха ДАНС. „Следващата кампания преди изменението на закона трябваше да бъде на 12 май, когато изтичаше срока по правилник всички тези фирми да направят промени в правилниците си за прилагане на закона за мерките срещу изпирането на пари, да ги изпратят отново в ДАНС и да чакат одобрение. Сега казваме – те ще си направят тези промени, но не до 12 май, а до 6 месеца след като ДАНС публикува на сайта си националната оценка за риска. Оттам ще се види кои са рисковете, които те трябва да идентифицират и да включат в своите правилници“, заяви Менда Стоянова. Второто е, че няма да ги изпращат на ДАНС за одобрение, а ще си бъдат при тях и ще ги ползват за нуждите на действията, които следва да предприемат по Закона за мерките срещу изпирането на пари. По думите на Стоянова третата промяна в закона касае датата 31 май, в която всички фирми в обхвата на Закона за мерките срещу изпирането на пари е следвало да декларират действителните си собственици със специална декларация. „В този текст бяха включени фирми ЕООД или ООД, чиито собственици са физически лица, които са вписани в регистъра. Дори собственик на едно юридическо лице да е друго юридическо лице, ако неговият собственик е вписан в регистъра по друга партида, не по тази, пак трябваше да се подава. Изменението казва, че ако действителният собственик е вписан вече по тази партида или по друга партида, на друго българско юридическо лице и се намира в регистрите БУЛСТАТ, Търговски и регистър за лица с нестопанска цел, няма да подават такива декларации. На практика декларация за действителен собственик ще подадат онези фирми, чиито собственици са регистрирани чуждестранни лица и техните действителни собственици физически лица по никакъв начин не са вписани в нашия регистър“, обясни още Менда Стоянова.", "date": "2019.04.23", "title": "Собствениците на офшорки ще декларират действителен притежател"}
{"url": "https://www.monitor.bg:443/bg/a/view/bivshata-na-kejdj-iska-izdryjka-za-4-dni-brak-163326", "text": "Гримьорката Ерика Койке, която бе в брачен съюз с холивудския ас Никълъс Кейдж за времето от четири скромни дни, иска съпружеска издръжка от него. Актьорът се врече във вярност на Койке в нетрезво състояние и затова поиска развод. Въпреки това булката настоява за издръжка, тъй като претърпяла финансови и морални щети от проваления брак. Ерика пропуснала няколко изгодни оферти за работа, докато се срещала с Кейдж в продължение на една година преди венчавката. Освен това, след ситуацията пострадала и репутацията на гримьорката. Ерика изисква Кейдж да й заплати и съдебните разходи. 55-годишната звезда още не е коментирал публично претенциите на бившата си. Припомняме, че това е четвърти брак за актьора, който прекара няколко месеца в България през пролетта на 2017 г., за да заснеме едно от последните си заглавия във филмографията, а именно „Код: 211“. До олтара Кейдж се е разхождал още с Патриша Аркет, Лиса Мари Пресли и Алис Ким, с която се разделиха в началото на 2016 г.", "date": "2019.04.23", "title": "Бившата на Кейдж иска издръжка за 4 дни брак"}
{"url": "https://www.monitor.bg:443/bg/a/view/utre-tegljat-nomerata-na-partiite-za-evrovota-163352", "text": "В ЦИК утре ще проведе жребий за номерата на партиите, коалициите и инициативните комитети регистрирали се за участие на европейските избори на 26 май. Тегленето ще е следобяд и ще бъде публично. Днес две от патриотичните партии в управлението – НФСБ и Атака, регистрираха листите си за вота. Формацията на Валери Симеонов ще се бори за влизане в европарламента в коалиция със „Средна европейска класа“. Водач на листата е именно Симеонов. Той обаче не разкри останалите кандидатите за евродепутати, като уточни, че имената им ще бъдат обявени днес. „Нагласата е празнична, ще се борим за присъствие в Европейския парламент. Ако народът каже двама или трима, ще бъдем благодарни. Представяме една интересна листа от патриоти прагматици, за разлика от останалите листи, които са на патриоти политици и т.н.“, заяви Симеонов при регистрацията в ЦИК. Водач на листата на Атака е Георги Димов, съобщи лидерът на партията Волен Сидеров. Кандидатите на патриотична формация бяха избрани чрез телевизионен кастинг. Той посочи, че Димов е 37-годишен, историк по образование, много еродиран човек, който е добре ориентиран в идеологията на Атака. Втора в листата е Мариета Караджова - юрист, а трети е Христо Спасов - икономист по образование. „Надявам се, че това, което Атака показва, ще бъде нов модел - наистина да дадем път на младите, аз го направих, отстъпих крачка встрани, не съм в листата“, каза Сидеров.", "date": "2019.04.23", "title": "Утре теглят номерата на партиите за евровота"}
{"url": "https://www.monitor.bg:443/bg/a/view/deca-nagradiha-lubimite-si-knigi-s-biserche-vylshebno-163357", "text": "Петнадесет минути на ден четене за удоволствие освобождават малчуганите от стреса, намаляват агресията в училище и им помагат да се развиват като пълноценни и щастливи хора. В това е убедена Вал Стоева, основател на фондация „Детски книги“ и идеолог на националните награди „Бисерче вълшебно“, които в понеделник в камерната зала на Младежкия театър за седма поредна година намериха своите нови притежатели. Датата не е избрана случайно: 22 април е рожденият ден на големия приятел на малките – забележителния поет Валери Петров, станал кръстник чрез своята приказка „Пук!“ на единствения у нас литературен конкурс, в който деца от 5 до 16 години гласуват за своите любими книги. В първото издание на „Бисерче вълшебно“ своя вот са дали около 1300 невръстни читатели, а сега – точно 11 376, което недвусмислено подсказва, че създателите на инициативата постигат целта си – да отглеждат, с помощта на всеотдайни педагози и библиотекари, бъдещата аудитория на стойностната литература. От октомври 2018 г. част от гласуващите деца се включват и в изграждането на мрежа от клубове за четене, които вече наброяват 79 в цялата страна. В тях освен на радостта от общуването с книгата, те се отдават и на писането на ревюта за прочетеното, усъвършенствайки аналитичното си мислене. Според актуалните резултати от гласуването за втора поредна година София е начело в класацията на градовете, в които най-много деца четат: над 2000 са дали своя вот. А като най-четящо се откроява 119 СОУ „Акад. Михаил Арнаудов“. На второ място е Силистра с 965 гласа, на трето Попово с 842 гласа (впечатляващо постижение при едва 7800 жители!), следват Пловдив (с най-много клубове), Павликени, с. Труд... В надпреварата за тазгодишните награди бяха включени 110 заглавия, номинирани от издателите, разпределени в 5 категории. А ето и книгите победители. В категорията „Откриватели“, в която гласуват най-малките – от 5 до 7 години, с 513 гласа се наложи „Разхвърляната Мими“ от Кристиан Джоунс на издателство „Клевър бук“. В категорията „Изследователи“ - най-оспорвана, тъй като в определянето на фаворита участват деца от 8 до 10 години, вече научили се да четат добре, с 627 гласа спечели „Приказка от два свята“ на младия български разказвач Николай Райков. Категория „Мечтатели“ (11-13 години) с 334 гласа оглави „Вратарката и морето“ на Мария Пар и издателство „Изида“. В категория „Майстори“ (14-16 години) за втори пореден път статуетката грабна влогърът Станислав Койчев-Стан с книгата си „Измамен“ на издателство „Егмонт“, получила 258 тийнейджърски гласа. В категория „Нещотърсачи“ за нехудожествена литература, за която се произнасят любопитковци от 5 до 16 години, пък с 905 гласа на върха застана младата влогърка Стефи, разкрила на своите фенове „Тайните на Стефи“. Догодина номинирани във всяка категория ще бъдат по 5 книги, а не 3, както досега, обещаха организаторите на наградите „Бисерче вълшебно“, а церемонията по връчването ще се състои в големия салон на Младежкия театър.", "date": "2019.04.23", "title": "Деца наградиха любимите си книги с „Бисерче вълшебно“"}
{"url": "https://www.monitor.bg:443/bg/a/view/pusnaha-subsidiite-za-humanno-otnoshenie-kym-pticite-163356", "text": "Започна изплащането на финансовата подкрепа по мерките от схемата „Помощ за реализирането на доброволно поети ангажименти за хуманно отношение към птиците“. ДФ „Земеделие“ преведе над 18 000 000 лв. на 111 птицевъди. Размерът на финансовата подкрепа за 2019 г., определен от УС на ДФ „Земеделие“, е 34 560 000 лв. Държавната помощ има за цел да подкрепи земеделските стопани за реализиране на доброволно поети ангажименти за хуманно отношение към животните в сектор „Птицевъдство“. Подпомагането се предоставя годишно за покриване на разходи или пропуснати доходи на птицевъдите, които се ангажират да прилагат една или повече от мерките по схемата за период от най-малко 5 години.", "date": "2019.04.23", "title": "Пуснаха субсидиите за хуманно отношение към птиците"}
{"url": "https://www.monitor.bg:443/bg/a/view/shef-mihalchev-i-stanislav-janevski-otkrivat-tatu-fest-163332", "text": "Шеф Петър Михалчев и българската следа в „Хари Потър“ - Станислав Яневски, ще се включат във фестивал за татуировки. Двамата любимци на публиката ще участват в Tattoo Fest Sofia 2019. Мястото е зала „Универсиада“, а датата - 15 и 16 юни. В рамките на 14-тото издание ще бъдат представени български и чужди тату студиа и техните произведения, стилове и техники. Редица татуисти ще се съберат, за да споделят своя опит, да демонстрират своите творби и да направят стотици татуировки в много специална атмосфера. Шеф Михалчев ще представи кулинарно шоу и ще посвети присъстващите в техниките на японската кухня. Специален гост на събитието ще е световноизвестният македонски татуист Горан Мичич, който впечатлява публиките по цял свят с неподражаемия реализъм на своята запазена марка – цветните татуировки. По време на феста той ще проведе специализиран мастър клас, на който всички присъстващи ще могат да научат повече за различните техники и стилове на татуирането. Билетите са на цена от 8 лева за еднодневен и 12 лева за двудневен пропуск.", "date": "2019.04.23", "title": "Шеф Михалчев и Станислав Яневски откриват тату фест"}
{"url": "https://www.monitor.bg:443/bg/a/view/elektricheski-pedalni-prevozni-sredstva-namaljavat-vrednite-emisii-163299", "text": "Някои куриерски компании, като UPS и DHL вече използват електрически педални превозни средства за извършване на доставки в градовете. Сега и британската група за доставки DPD се включва с четириколесното превозно средство Project 1 (P1). Копче, позволява на шофьорите да ускорят от място до 10 км / ч, след което трябва да започват да въртят педалите. Усилвайки силата на краката им, P1 може да поддържа електронно ограничена максимална скорост от 24 км / ч. P1 разполага само с предно стъкло, но има планове за напълно затворен модел, който да позволява целогодишна употреба. Възможно е, да има и вариант за превоз на пътници, за отдаване под наем на малки фирми.   DPD планира въвеждането на P1, за услуги в британските градски центрове, от юли.", "date": "2019.04.23", "title": "Електрически педални превозни средства намаляват вредните емисии"}
{"url": "https://www.monitor.bg:443/bg/a/view/bitkojnyt-poskypna-do-shestmesechen-vryh-163350", "text": "Курсът на биткойна скочи днес до шестемсечен максимум, дръпвайки нагоре и по-малките криптовалути, информира Ройтерс. Според трейдъри и анализатори възходящата тенденция се дължи на технически причини, тъй като липсват новини, които биха могли да предизвикат повишението.  Биткойнът поскъпна с 4,5 процента в ранната тъговия до над 5600 долара, достигайки най-високото ниво от 18 ноември.  През април най-популярната дигитална валута повиши курса си с над 35 на сто до голяма степен благодарение на 20-процентов скок, който озадачи пазарните играчи и подчерта недостатъците на пазара на криптовалути. ", "date": "2019.04.23", "title": "Биткойнът поскъпна до шестмесечен връх"}
{"url": "https://www.monitor.bg:443/bg/a/view/ferma-otkradnala-tok-za-nad-38-000-leva-163344", "text": "Екип на ЕРП Север разкри мащабна кражба на електроенергия от животновъдна ферма в добричкото село Котленци, съобщават от „Енерго Про“.  Неправомерно потребената електроенергия е в размер на над 160 000 KWh. Електромерът на стопанската ферма е манипулиран софтуерно, при което енергията се е трупала в невизуализиран регистър на устройството. Това е установено от проверка, извършена от служители на ЕРП Север и потвърдена от Българския институт по метрология. Отчетени са загуби за електроразпределителното дружество за над 38 000 лева. Според специалистите консумираната, но неотчетена електроенергия от този клиент се равнява на месечното потребление на над 640 домакинства. През последните години се наблюдава увеличение на незаконното ползване на електрическа енергия. Една от основните причини за това е, че мерките, регламентирани в нормативната уредба, нямат дисциплиниращ и възпиращ ефект. Най-често констатираните начини за кражба на електроенергия са софтуерно и хардуерно въздействие на електромерите, като чувствително е нараснал делът на високотехнологичните манипулации. Специализираните екипи на ЕРП Север регулярно проверяват техническото състояние на средствата за търговско измерване и свързването им към електроразпределителната мрежа. Дружеството инвестира в съвременна техника и в обучение на служителите с цел ефективно разкриване на кражбите и ограничаване на неправомерното потребление на електроенергия, с което да се осигури качествена услуга за всички лоялни клиенти.", "date": "2019.04.23", "title": "Ферма откраднала ток за над 38 000 лева"}
{"url": "https://www.monitor.bg:443/bg/a/view/grigor-zagrja-s-tabla-za-sreshtata-s-verdasko-163343", "text": "Григор Димитров загря с игра на табла преди първия си мач на турнира в Барселона. Във втория кръг на надпреварата от сериите АТР 500 утре той ще срещне испанския ветеран Фернандо Вердаско, който отстрани сънародника си Фелисиано Лопес с 6:4, 6:3. Наред с тежките тренировки на корта, Гришо умее и да разпуска добре, като поигра табла с масажиста си Алгис Христов, с когото сподели и видеоигрите в Монте Карло преди седмица. До този момент Димитров и Вердаско са се срещали шест пъти и делят по три победи. На клей испанецът води с 2:1 успеха. Въпреки това обаче българинът е считан за лек фаворит в двубоя от букмейкърите. Коефициентът за победа на Димитрова е 1,61 срещу 2,20 за испанеца. Гришо е поставен под номер 13 в схемата, в която участва с \"уайлд кард\" и директно във втория кръг. Вердаско пък е шампион в Барселона от 2010 г., на 35 години е и е 37-и в ранглистата на АТР, в която Григор се срина до 43-о място. В същото време при жените Гарбине Мугуруса (Исп) и Симона Халеп (Рум) отказаха участие на турнира в Щутгарт. Мугуруса, която наскоро спечели турнира в Монтерей, няма да играе заради стомашен вирус. Втората в света Халеп, която бе поставена под номер 2 в схемата, пък бе принудена да се откаже заради травма в бедрото. \"Не съм готова за игра. Здравето преди всичко\", каза румънката.", "date": "2019.04.23", "title": "Григор загря с табла за срещата с Вердаско"}
{"url": "https://www.monitor.bg:443/bg/a/view/v-otkradnat-jivot-krysteva-i-jekova-se-bijat-za-prof-conev-163342", "text": "Актрисите Марта Вачкова и Янина Кашева ще влязат в двубой за вниманието на своя колега Владо Пенев. Разбира се, не става въпрос за реален любовен триъгълник, а за сюжета на медицинската драма „Откраднат живот“. В епизодите тази седмица д-р Кръстева и сестра Жекова ще се състезават за сърцето на проф. Цонев. Той ще трябва най-накрая да се спре на една от тях. Междувременно болката от загубата на самоубилата се Ина Фотева ще превземе екранното семейство на „Св. Анастасия“. Смъртта й ще разтърси Борис и ще всее смут сред лекарите, които до последния момент ще се опитат да научат повече за нейното изчезване. Съдбата на болницата ще бъде поставена на карта. Предстои да разберем дали „Св. Анастасия“ ще бъде отново притежание на Иво Фотев или лекарският екип ще поеме управлението.", "date": "2019.04.23", "title": "В „Откраднат живот“: Кръстева и Жекова се бият за проф. Цонев"}
{"url": "https://www.monitor.bg:443/bg/a/view/otvarjat-novi-otdelenija-v-bolnicite-zaradi-morbili-163340", "text": "Подготвено е разкриването на нови отделения в болниците, ако има нужда от повече легла за децата, заразени с морбили. Ваксини срещу заболяването има, който иска може да си направи. Това заяви заметник – министърът на здравеопазването д-р Бойко Пенков пред Нова телевизия. Взети са всички предепидемични мерки. Локализират се областите, в които има най-много заразени, допълни той. Д-р Пенков обяви, че на предстоящия Надзорен съвет на Националната здравноосигурителна каса ще предложи лимитите в педиатрията да отпаднат. За новоструктуриращата се педиатрична болница заместник-министърът заяви, че тя бъде по чл. 5, т.е. собственост на Министерството на здравеопазването. Той бе категоричен, че ще й бъде осигурен бюджет, за да може да функционира без проблеми. Д-р Пенков обяви и, че продължават преговорите с производителя и търговеца на изотопите, с които се установява дали има метастази при онкологичните заболявания, за да може да издължи необходимите количества, които има по стария договор, който е изтекъл. Готови сме да подпомогнем всеки, които иска да регистрира подобно лекарство, за да може да бъде в полза на хората, заяви още той и добави, че са направени срещи с всички национални консултанти и е изготвено указание към регионалните здравни инспекции и болниците с клиниките по онкология, с което се препоръчва алтернатива. Междувременно от Александровска болница, където въпросните изотопи свършиха обявиха, че пациентите със съмнения за метастази ще бъдат изследвани с ПЕТ скенер или ядрено-магнитен резонанс (ЯМР). От там обявиха, че час може да бъде записан на телефони 02 9230/561 или 582, както и на 02/9230 895.", "date": "2019.04.23", "title": "Отварят нови отделения в болниците заради морбили"}
{"url": "https://www.monitor.bg:443/bg/a/view/discipyt-poseche-levski-i-cska-s-24-000-leva-bodurov-izgorja-za-kupata-163353", "text": "Дисциплинарната комисия към БФС наложи тежки санкции за ЦСКА и „Левски“ след вечното дерби през уикенда, завършило 0:0. За различни провинения „червени“ и „сини“ ще трябва да се бръкнат общо с 24 000 лева. Безспорно най-тежкия удар понесе ЦСКА, който ще бъде без капитана си Николай Бодуров в ключовия полуфинал срещу „Ботев“ (Пд). Той бе наказан по доклад след сезиране от Комисията по етика и феърплей за провинение веднага след мача със „сините“. В БФС е бил изпратен видеозапис, на който Бодуров се опитва да наплюе халфа на „Левски“ Богдан Вашчук. Въпреки че съдията не санкционира национала, той получи санкция от Дисципа. Заради крикити към футболната централа и съдийството пък треньорът на ЦСКА Любослав Пенев отнесе глоба от 8 000 лева. Глобата е толкова висока, защото става въпрос за „рецидив в уронването на престижа“. Интересно е, че необичайно дълбоко в джоба ще се бръкне и халфът на ЦСКА Кристиян Малинов. Той олеква с 3000 лева, защото след вечното дерби си позволи „публично да създава негативизъм към българското футболно съдийство“. Клубът пък ще плати още 3300 лева заради различни провинения на феновете. На редовната пресконференция преди мача с „Ботев“ (в сряда от 19 ч. на стадион „Българска армия) спецът отправи пореден словесен залп. „Не минава моя пресконференция без темата за съдиите. Докато виждам нередности, няма да си мълча. Съдиите не са най-виновните. Най-виновни и най-отговорни са поръчителите. Поръчките идват от едни офиси от Бояна, до Околовръстното шосе (централата на БФС, б.р.)“, изригна Пенев. Дисципът не пожали и „Левски“. Изпълнителният директор на “сините“ и бивш служител на БФС Павел Колев беше глобен с 5000 лева заради коментари за съдийството. Феновете донесоха още 4300 лева глоби и така \"сините\" ще се разделят с общо 9300 лева.", "date": "2019.04.23", "title": "Дисципът посече \"Левски\" и ЦСКА с 24 000 лева, Бодуров изгоря за купата"}
{"url": "https://www.monitor.bg:443/bg/a/view/nad-400-trusa-za-24-chasa-lulejat-filipinite-163330", "text": "Земетресение с магнитуд от 6,3 беше регистрирано на остров Самар, в центъра на Филипините, съобщи геофизичният институт на САЩ, цитиран от АФП. Новото земетресение беше усетено ден след смъртоносния трус в северната част на архипелага. Вторият трус е бил в местността Тутубиган - на стотина километра южно от епицентъра на труса от понеделник в северната част на Филипините, който беше с магнитуд 6,1. Броят на загиналите от него нарасна до 15, след като през нощта спасителните екипи работиха без почивка, за да достигнат до хора, затрупани под срутил се супермаркет. В отломките на търговския обект бяха открити още тела на загинали, съобщиха властите, цитирани от ДПА. Говорителят на националната служба за справяне с бедствия Ед Посадас каза, че 24 души са изчезнали след труса и повечето от тях са били в супермаркета. По-голямата част от загиналите са от провинция Пампанга, най-силно засегнатият район при вчерашния трус, който предизвика прекъсване на електричеството и пукнатини по пътища и мостове. Трусът разтърси също столицата Манила, където някои сгради се напукаха и получиха и други повреди. След труса една от сградите остана облегната на съседната постройка. Президентът на Филипините Родриго Дутерте нареди на всички правителствени агенции и други органи да предприемат всички необходими стъпки, за да помогнат на пострадалите от земетресението, каза говорителят му Салвадор Панело. След земетресението от понеделник на остров Лусон са били регистрирани над 400 вторични труса, предаде АФП.", "date": "2019.04.23", "title": "Над 400 труса за 24 часа люлеят Филипините "}
{"url": "https://www.monitor.bg:443/bg/a/view/sa-sht-razshirjavat-proverkite-na-eyrbecite-na-12-3-mln-avtomobila-163347", "text": "Регулаторните власти по автомобилната безопасност в САЩ са разширили проверките за проблеми с въздушните възглавници за още 12,3 млн. автомобила поради вероятност те да не се надуят при катастрофа, предаде АП. Най-малко пет смъртни случая се смятат за свързани с проблема. Проверката се отнася за части, произведени от ZF-TRW, монтирани в модели на автомобили Toyota, Honda, Kia, Hyundai, Mitsubishi и Fiat Chrysler от 2010 до 2019 г. Според правителствени документи електрическите сигнали могат да взаимодействат с веригата, контролираща сензорите за катастрофа. Интерференцията може да повреди веригата.", "date": "2019.04.23", "title": "САЩ разширяват проверките на еърбеците на 12,3 млн. автомобила"}
{"url": "https://www.monitor.bg:443/bg/a/view/spasiha-kraka-na-mlad-myj-s-behterev-sled-3d-operacija-163345", "text": "Ортопеди от Военно-медицинска академия спасиха крака на 30-годишен пациент с Бехтерев след уникална за България 3D операция, съобщиха от лечебното заведение. Младият мъж вече е изписан след 4-часовата интервенция, извършена от проф. д-р Неделчо Цачев, който ръководи Катедрата по ортопедия и травматология, и екипа му. Скъсяването на крака му е компенсирано след поставянето на имплант от последно поколение и пациентът се възстановява. Над 4 месеца е продължила подготовката на екипа за първата подобна операция у нас, разкри проф. Цачев. Заради болестта на Бехтерeв, която е хронично артрозно заболяване, пациентът е „отключил” рядката диагноза ацетабуларен тунелен синдром. При нея, заради увреждането на костта, бедрената глава и шийка буквално навлизат в таза, обяснява ортопедът. „Кракът се скъсява с няколко сантиметра, движенията силно се ограничават и са много болезнени”, допълва проф. Цачев. Уврежданията поради болестта на Бехтерев не позволяват на пациента да се постави класически имплант. „Освен това, ако използваме т.нар. циментна става, тя предполага ревизиране след средно 10 години, което не е приемливо при толкова млад пациент”, обяснява професорът. Затова се свързва с колегата си д-р Владислав Райков – ортопед с тясна специалност по 3D предоперативно планиране, защитил докторантура в Швейцария. „Благодарение на резултатите от скенер, той изработи компютърен модел на костта, който да ни позволи да преценим как най-точно да разположим импланта, за да е успешна реконструкцията”, разказва проф. Цачев.", "date": "2019.04.23", "title": " Спасиха крака на млад мъж с Бехтерев след 3D операция"}
{"url": "https://www.monitor.bg:443/bg/a/view/oficialno-dps-predstavi-listata-peevski-vtori-163346", "text": "ДПС официално представи днес листата си за европейските избори. Тя е оглавяван от лидера на движението Мустафа Карадайъ, а депутатът Делян Пеевски е втори. \"И ето, виждам най-младата, печеливша листа, те знаят и могат, те са печеливши, не само в партията. Те могат да реформират ЕС. Те са това, което националистите и популистите никога не могат да бъдат\", заяви за кандидатите лидерът на ДПС Мустафа Карадайъ. По думите му представителите на движението ще бъдат посланиците им в ЕС. \"Нашата листа гарантира победа\", заключи Карадайъ под аплодисментите на съпартийците си. които прозвучаха в залата. Представянето на кандидатите започна отзад-напред към челото - от юриста Цветан Енчев, лидер на ДПС-София, който е 17-ият в листата, до водача - лидера Мустафа Карадайъ. Когато дойде неговият ред и залата избухна в аплодисменти и викове \"ДПС\", Карадайъ не успя да начене речта си от вълнението. С разтреперан глас и насълзени очи той призна, че е докато съпартийците му в залата му дадоха глътка въздух и продължиха да скандират името на партията. Карадайъ извика на сцената певеца Орхан Мурад и изпълни заръката на почетния председател на движението Ахмед Доган да му направи специален подарък от името на ДПС. \"Това е устройство за изкуствено зрение, лека смарт камера, която мигновено разчита на глас текст от всякакви повърхности, разпознава и лица, и банкноти\", обяви Карадайъ. Мурад благодари, че вече ще може да се самообслужва. \"Това е най-европейската листа, голям успех на евроизборите!\", пожела Мурад.", "date": "2019.04.23", "title": "Официално: ДПС представи листата, Пеевски – втори (СНИМКИ)"}
{"url": "https://www.monitor.bg:443/bg/a/view/sydjat-za-palej-18-godishnija-kristijan-kojto-e-podsydim-i-po-delo-za-opit-za-ubijstvo-163331", "text": "Варненски окръжен съд даде ход на съдебното следствие по делото срещу Кристиан Тодоров по обвинение за това, че на 30 април, 2017 година във Варна, като непълнолетен, но като разбирал свойството и значението на извършеното и могъл да ръководи постъпките си, запалил имущество със значителна стойност. От палежа е пострадал фирмен автомобил „Порше Кайен“ на стойност 38 610 лева. Имало е опасност пожарът да се разпростре и върху друго имущество със значителна стойност – още 5 моторни превозни средства, както и магазини и апартаменти в жилищна сград в кв. „Бриз“. Последвалите вреди са значителни и са на обща стойност 43 887,16 лева. Предвиденето наказание за подобно деяние е лишаване от свобода от 3 до 12 години. Обвинителния акт беше внесен в съда на 30 януари, т.г. На разпоредителното заседание, проведено на 18 март, страните поискаха от съда делото да се гледа по общия ред. На заседанието днес подсъдимият Кристиан не пожела да дава обяснения, като уточни, че това ще направи след приключване разпита на 12-те свидетели. Десетокласникът във варненска гимназия Кристиян Тодоров е подсъдим и по друго дело, което се гледа от ВОС. Той и съучастникът му, 32-годишният Галин Минчев, бяха предадени на съд за опита за убийството на охранител Армен Алексиян от дискотека „Гетсби“, извършен на 28 януари 2018 г. След повече от 10 удара с нож, пострадалият бодигард оцеля по чудо, благодарение на компетентната и бърза намеса на лекарите. Съдебното заседание срещу двамата подсъдими е насрочено за 16 и 17 май във Варненския окръжен съд. 16-годишният Кристиян Тодоров е бил спортна надежда. Той тренирал борба и е бил записан в Спортното училище в морска столица. Младежът обаче го напуснал, тъй като заминал за САЩ. След завръщането си постъпил в частно училище. Кристиян в момента се намира в ареста, а при гледането на мярката му за неотклонение стана ясно, че има 6 криминални регистрации - за телесна повреда, палеж, унищожаване на имущество и притежание на наркотици. Аверът му Галин Минчев, с когото се познавали от залата за борба, се укрива след клането 4 месеца, преди да бъде заловен.", "date": "2019.04.23", "title": "Съдят за палеж 18-годишния Кристиян, който е подсъдим и по дело за опит за убийство"}
{"url": "https://www.monitor.bg:443/bg/a/view/dylgyt-na-bylgarija-za-2018-g-namalja-do-22-6-ot-bvp-163333", "text": "Дългът на България в края на миналата година е 24,430 млрд. лева, съобщиха днес от Националният статистически институт. Той е 22,6% от брутния вътрешен продукт (БВП), който миналата година достига 107,9 млрд. лева. Това показват предварителните данни за миналата година. За сравнение, борчът на нашата страна през 2017 г. възлезе на 25,9 млрд. лв., или над 25,6% от БВП. Тогава той намаля спрямо предходната 2016 г., когато беше чувствително висок – 29,6%. През миналата година институционален сектор „Държавно управление” отчита бюджетен излишък от 2,149 млрд. лева, или 2% от БВП, който стабилно расте през последните години. Само през 2015 г. секторът излезе на минус с 1,7 млрд. лева, а през 2014 г. отбеляза огромен дефицит от 4,5 млрд. лева. Излишъкът в подсектор „Централно управление“, в който влизат всички държавни предприятия, е в размер на 1,9 млрд. лева, или 1,8% от БВП. Секторът на общините, общинските предприятия и фондове е излязъл на плюс със 145 млн. лева, а подсектор „Социалноосигурителни фондове“ отчита излишък от 104 млн. лева. В средносрочната си прогноза за периода 2020–2022 г. Министерският съвет записа, че очаква намаление на държавния дълг до ниво от 21,6 млрд. лева към края на 2022 г. или 15,6% от прогнозното ниво на БВП. Бюджетните дефицити и държавните дългове в ЕС и еврозоната са намалели през 2018 година, сочат публикувани днес данни на европейската статистическа агенция Евростат.  Съотношението на бюджетния дефицит към брутния вътрешен продукт (БВП) в ЕС се е понижило до 0,6 на сто спрямо 1 на сто през 2017 година, а в еврозоната - от 1 на сто до 0,5 на сто. Излишък по бюджетите си миналата година са отчетени в Люксембург (2,4 на сто), България и Малта (по 2 на сто), Германия (1,7 на сто), Холандия (1,5 на сто), Гърция (1,1 на сто), Чехия и Швеция (по 0,9 на сто), Литва и Словения (по 0,7 на сто), Дания (0,5 на сто), Хърватия (0,2 на сто) и Австрия (0,1 на сто). Ирландия е постигнала бюджетен баланс. Две страни членки на ЕС имат дефицит по бюджетите си равен или над 3 на сто от БВП - Румъния (дефицит от 3 на сто) и Кипър (дефицит от 4,8 на сто).  Съотношението на държавния дълг спрямо БВП е намаляло от 81,7 на сто до 80,0 на сто, а в еврозоната - от 87,1 на сто до 85,1 на сто. Най-ниско съотношение държавен дълг спрямо БВП отчитат Естония (8,4 на сто), Люксембург (21,4 на сто), България (22,6 на сто), Чехия (32,7 на сто), Дания (34,1 на сто) и Литва (34,2 на сто). Четиринайсет страни надвишават съотношението от 60 на сто, определено от европейските разпоредби. Най-високи са показателите в Гърция (181,1 на сто), Италия (132,2 на сто), Португалия (121,5 на сто), Кипър (102,5 на сто), Белгия (102 на сто), Франция (98,4 на сто) и Испания (97,1 на сто). ", "date": "2019.04.23", "title": "Дългът на България за 2018 г. намаля до 22,6% от БВП"}
{"url": "https://www.monitor.bg:443/bg/a/view/neftohimik-otpraznuva-4-ata-titla-v-piano-bar-163341", "text": "Мъжкият волейболен отбор на \"Нефтохимик 2010\" отпразнува спечелването на третата поредна титла в Суперлигата на България и четвърта в историята на клуба в пиано бар. След победата с 3:0 (23, 15, 12) над \"Хебър\" в третия мач от финалните плейофи, игран в бургаската зала \"Младост\", тимът се е пренесъл в прочутото заведение \"Нептун\", където тържествата се продължили до късно през нощта. За богатата трапеза и класното шампанско са се погрижили спонсорите от \"Ник Билд\" и \"Мастерхаус\", които помагат и през цялата година на бургаския отбор. Спортният директор и играещ либеро Теодор Салпаров пък е получил специален музикален поздрав от водещия DJ - хита на Сашо Роман, Гацо Бацов и Годжи \"Г-н директоре\". Старши треньорът Николай Желязков, който смени Найден Найденов на поста преди финалната фаза на шампионата, сподели, че има желание да продължи работата си в \"Нефтохимик\". \"Говорих с мениджъра Огнян Томов, принципно постигнахме съгласие - аз искам да остана, доколкото разбрах и мен ме искат, разказа той. - Остава да се уточнят детайли и отделни изисквания, за да подпишем договор. Що се отнася до играчите - бих искал да запазя всички, защото са прекрасни момчета с огромен потенциал. Това обаче не зависи от мен - то е въпрос на финансиране, клубна политика, техни решения. Затова за момента не мога да кажа нищо конкретно.\" Според Желязков за финалния подем в \"Нефтохимик 2010\" положителна роля са изиграли мачовете с ЦСКА и \"Левски\" в плейофите, които са били доста по-трудни от тези във финала. \"Те ни накараха да бъдем нащрек и да бъдем активни, разказа Желязков. - Минаването по трудния път към мачовете за титлата се оказа много полезно. Влязохме в добър ритъм и загубихме само гейм и то в Пазарджик като гости.\" \"Радвам се, че тази година успяхме да станем шампиони пред собствена публика защото тръпката е невероятна. Миналата година спечелихме титлата в София, но не е същото“, коментира пък Теодор Салпаров, който уточни, че има договор за още 1 година и ще играе и следващия сезон в \"Нефтохимик\".", "date": "2019.04.23", "title": "\"Нефтохимик\" отпразнува 4-ата титла в пиано бар"}
{"url": "https://www.monitor.bg:443/bg/a/view/deljan-peevski-trevoji-zadkulisieto-163335", "text": "От няколко дни блатото на задкулисните играчи се тресе от силна тревога. Вечният враг на олигарсите и техния обслужващ персонал – депутатът от опозиционната ДПС и издател на „Телеграф медиа“ Делян Пеевски получи най-много номинации от структурите на партията и вече е част от листата с кандидати за евродепутати на движението. Тази вест буквално накара обитателите на блатото да се въртят в кръг и с удавнически движения да търсят варианти да клеветят Пеевски. Причината е ясна – страхуват се, че скоро и в Брюксел хората ще научат как е проведена бандитската приватизация у нас по времето на Командира, как отрочетата му – олигарсите Иво Прокопиев и Цветан Василев получиха ключови предприятия и дори банка на тепсия, без да мислят нито за произхода на първия, нито за стотния милион. Просто защото те буквално им бяха изсипани в джобовете от Иван Костов, а след това и те самите успяха да бръкнат портмонето на всеки от нас било чрез схеми за надуване на сметките за ток, било чрез криминалното източване на спестяванията на хиляди вложители в КТБ. И понеже всички тези престъпления неееднократно са посочвани с пръст както от Пеевски, така и от нас, медиите, които той издава, олигарсите възприемат опасността той да отиде в Брюксел като смъртна присъда за далаверите им. Затова са поръчали на знайни и незнайни перодръжки да пускат фейкове и измислици в мрежата, които да се завъртат през Фабриката им за фалшиви новини. Така например частния пресцентър на банкера-беглец Цветан Василев - „Фрогнюз“ от няколко дни бълва по норматив различни плювни по Пеевски, които с напредването на деня започват да губят не просто достоверност, но и дори логика на написаното. В сатиричен стил (който явно все още се усвоява от жабките и затова не звучи нито смешно, нито уличаващо – б.а.) и под псевдоним се пуска материал с 15 причини защо е добре Пеевски да е Брюксел, като автора прави различни странни отклонения на мисълта, минавайки през „Апартаментгейт“, за да стигне до Нотр Дам. Всъщност единственото, за което от „Фрог“ са напълно прави, въпреки опита си да го изкарат пародия е това, че Пеевски може да се справи с корупцията в ЕС. Просто защото у нас вече доказа, че със законодателните си предложения успява да извади на светло далаверите на олигархията и да пресича от корен опитите им да крадат отново на гърба на държавта и гражданите й.", "date": "2019.04.23", "title": "Делян Пеевски тревожи задкулисието"}
{"url": "https://www.monitor.bg:443/bg/a/view/orel-rak-i-shtuka-vdjasno-163337", "text": "От Движение “България на гражданите”, партията на бившия вицепремиер от второто правителство на ГЕРБ Меглена Кунева, обявиха че няма да участват в европейските избори. Въпреки че се регистрираха за евровота и имаха водач на листата. Нищо ново под слънцето. Също като в добре познатата ни приказка, лидерските амбиции надделяха и бутиковите партийки вдясно не се разбраха кой да води бащината дружина. Първо беше един водач, после го смениха с друг, след това имаше други пазарлъци. И проваллият се правосъден министър Христо Иванов и близкият до сърцето на Иван Костов генерал за специалните му поръчки Атанас Атанасов, са наясно че шансовете им са нулеви, но очевидно тайно се надяват поне водачът им да влезе. Напразни мечти. Чест и прави на Кунева, че се отказа. Добре е и другите да я последват. Надигат се и гласове всички да се саморазпуснат и организират в ново дясно движение. Проблемът е, че наследниците на Иван Костов са научени от него не да обединяват, а да разделят. И да милеят не за общото, а за личното си благо. Затова от подобна мимикрия няма да има смисъл, защото в първите редици пак ще са познатите ни лица. Видя се след погрома им на изборите, че не се скриха и не остъпиха на нови хора. Пак са си същите и пак са тук, по онзи девиз на червената партия. Е как няма да са същите, като вождизмът на Костов е в кръвта им. Ясно е, че ще пропуснат сигналът, който им дадоха от ДБГ. Затова нека не се учудват, когато и избирателите ги пропуснат.", "date": "2019.04.23", "title": "Орел, рак и щука вдясно"}
{"url": "https://www.monitor.bg:443/bg/a/view/kzk-globi-fantastiko-za-zablujdavashta-reklama-163339", "text": "Търговската верига „Фантастико“ отнесе глоба от 162 хил. лева. Комисията за защита на конкуренцията е установила нарушение на „Ван Холдинг“ ЕООД, част от веригата, заради заблуждаваща реклама. В КЗК са образувани две производства, обединени за общо разглеждане в една преписка. Първото производство е образувано по искане на „Лидл България ЕООД енд Ко“ КД, а второто – образувано с решение на КЗК. В хода на проучването, образувана по инициатива на регулаторът, е установено, че през ноември „Ван Холдинг“ ЕООД организира игра с награди за търговската верига, като условията на играта са съобщени на потенциалните участващи потребители по различни начини, включително и чрез разпространявана рекламна брошура. Но в рекламите не е било обявено, че необходима минимална стойност на покупката за участие в провеждана игра. Според решението на КЗК това „е съществена информация за потребителите, поради което следва да присъства във всички способи за промотиране/реклама, но това не е отразено в посочената брошура“. Представянето на непълна информация в случая може да заблуди потребителите, като повлияе върху икономическото им поведение. Така интересите на конкурентите могат да бъдат засегнати по недобросъвестен начин, пеше още в решението на регулаторът. За установеното нарушение Комисията е определила имуществена санкция в размер на 0,1% от размера на нетните приходи от продажби на дружеството за 2018 г., възлизащ на 162 256 лв.", "date": "2019.04.23", "title": "КЗК глоби „Фантастико“ за заблуждаваща реклама"}
{"url": "https://www.monitor.bg:443/bg/a/view/nad-280-deca-i-mladeji-v-risk-se-vkluchiha-v-nacionalnija-shampionat-163336", "text": "Дъждовното и хладно време в София не спря ентусиазма на над 280 участници в Националния шампионат за деца и младежи в риск, събрал представители на 32 социални институции в страната. Към тях се включиха и настанени във временните центрове за бежанци. Първенството под наслов „Спортът достъпен за всички деца“ се организира за 31-ви път и отново бе част от инициатива „София – европейска столица на спорта\". Домакините от комплекс „Спортна София“ в Парк Възраждане, Зона В5 предложиха отлични условия за участници, придружаващи и зрители. Шампионатът се организира от Българска спортна федерация за деца и младежи в риск (БСФДМР), чийто председател Анатоли Илиев, обяви, че се запазват учредените миналата година държавни стипендии за най-добрите в отделните спортове на шампионата. Илиев напомни, че федерацията организира още 8 турнира в различни градове из страната през годината плюс традиционния Коледен турнир за децата и младежите в риск през декември. Непрекъснато нарастващият през годините брой участници е причината шампионатът и тази пролет да се премеси в най-големия и модерен спортен комплекс на столицата. В турнирите се включиха момчета и момичета от клубовете „Широко сърце” и от домовете за деца лишени от родителски грижи в страната, ЦНСТ, СУПЦ и ВУИ, на възраст между 12 и 18 години. Първенството привлече над 280 възпитаници от 32 социални институции, домове за деца и младежи в риск и центрове за настаняване от семеен тип в цялата страна. Тази година в шампионата се включиха и 15 деца на бежанци от Регистрационно-приемателен център \"Военна Рампа\". Всички те определиха шампионите в 6 спорта: лека атлетика, футбол, бадминтон, тенис на маса, баскетбол и таекуондо. Участниците бяха поздравени от Белчо Горанов – генерален секретар на Български олимпийски комитет, Мариела Личева – зам.-председател на Държавната агенция за защита на децата, Ренета Камберова – бронзова медалистка от Олимпиадата в Рио в художественага гимнастика, Венцислав Игнатов – председател на Централния полицейски тоекуон-до клуб, Анатоли Илиев – председател на Българска спортна федерация за деца и младежи в риск (БСФДМР) и др. Всички те връчиха наградите на призьорите и пожелаха весели празници на присъстващите. Най-оспорвано премина футболният турнир. Във финала представителите на Враца защитиха титлата си от миналата година, като и този път дузпи определиха шампиона. Врачани завършиха 2:2 в редовното време с Ракитово и при дузпите бяха по-точни със 7:6. Първо място в комплексното класиране от всички спортове спечелиха възпитаниците на Велико Търново Дом „Цветарски“, следвани от Велико Търново 2 и 3, на трето място са представителите на Долна Баня дом \"Констанца Ляпчева\". С огромен интерес бяха проследени и демонстрациите на представителите на Централния полицейски таекуон-до клуб. В края на събитието се състоя традиционната среща с ръководителите на отделните групи малчугани. Отчетено бе, че през последните години БСФДМР обхваща в дейността си, наред с децата лишени от родителски грижи и по-големи група малчугани и младежи в неравностойно положение. Всеки участник си тръгна със сувенир за спомен от първенството. момчета: Йордан Караджов ЦНСТ Люлин момичета: Борислава Цветанова (Подем) юноши: Богдан Миладинов (Долна баня) девойки: Антоанета Димитрова (В. Търново - Габрово) Момичета: Ана Асенова (В.Търново – Цветарска) Девойки: Верджиния Малинова (Белоградчик) Юноши: Методи Колев (Ракитово) Момичета: ЦИСТДБУ Цветарски Момчета: КСУДС Лудогорие Девойки: Велико Търново - Габрово Юноши: Ракитово Момичета: Ивалина Иванова (Каспичан) Момчета: Мирослав Сишмеонов (Каспичан) Девойки: Мишел Василева (Пз) Юноши: Васил Козарев (Ракитово) В таекуод-до спаринга шампиони станаха Жулиан Марчев, Георги вълков, Василена Апостолова и Магдалена Миланова Момичета: Гергана Лилкова (Враца) Момчета: Милен Илиев (Враца) Девойки: Мери Юсминово (В.Търново - Цветарска) Юноши: Тодор Тодоров (Роман) Момчета: Враца, победил на финала Ракитово с дузпи 7:6, след 2:2 в редовното време", "date": "2019.04.23", "title": "Над 280 деца и младежи в риск се включиха в националния шампионат"}
{"url": "https://www.monitor.bg:443/bg/a/view/bukmejkyri-kapitan-amerika-shte-umre-v-otmystitelite-krajat-163334", "text": "Първият отмъстител Капитан Америка ще намери смъртта си в предстоящото заглавие „Краят“. Това предвиждат букмейкърите отвъд Океана. Героят, изигран от Крис Еванс във вселената на „Марвел“, е с най-голям шанс да загине в лентата, чиято премиера и у нас ще се проведе в края на тази седмица. Черната вдовица (Скарлет Йохансон) пък ще е в пълна безопасност след финалните надписи на „Отмъстителите: Краят“, смятат още букмейкърите. Макар че няма конкретна информация, върху която да базират коефициентите си, за факта, че ще гледаме още Йохансон в ролята на Наташа Романоф говори и предвиденият самостоятелен филм, посветен на нея, който се очаква да се появи на екрана между 2020 и 2022 г. Очаква се след сблъсъка с Танос да оцелеят още Хоуки (Джеръми Ренър) и Хълк (Марк Ръфало). Железният човек (Робърт Дауни Джуниър) и Тор (Крис Хемсуърт) пък застават след Капитан Америка с най-голяма вероятност да бъдат убити в „Краят“.", "date": "2019.04.23", "title": "Букмейкъри: Капитан Америка ще умре в „Отмъстителите: Краят“"}
{"url": "https://www.monitor.bg:443/bg/a/view/gledame-tihijat-angel-za-djado-dobri-po-velikden-163322", "text": "В навечерието на един от най-светлите християнски празници Великден своята премиера ще направи документалната лента „Тихият ангел“ посветена на дядо Добри. Биографичният филм за „светеца от Байлово“ ще се излъчи по bTV на 26 април в 18 часа „Тихият ангел“ разказва за живота на дядо Добри в поредица от интервюта с хора, чиито съдби са преплетени с неговата. Във филма са включени уникални архивни кадри, както и неизлъчвани досега откровения на Дядо Добри. Той е преживял две войни, смяната и налагане на нови политически режими, както и страстите на новото време. Така, по време на Втората световна война, в която губи близките си, Добри Добрев остава съвсем сам и объркан. Тогава обаче открива Господ. От този момент нататък, „светеца от Байлово“ променя изцяло живота си, като се отказва от всичко материално и временно и отдава живота си на една велика мисия в името на доброто. Старецът с чисто и голямо сърце, успява да събере средства за реставрирането и построяването на редица църкви и храмове в България. Дядо Добри е човекът, който допринася най-много за реставрацията на катедралата „Св. Александър Невски“, като става най-големият дарител в историята на храм-паметника. „Тихият ангел“ е копродукция между България, Германия и САЩ, а премирата му беше през 2018 г. Режисьор е Неди Джон Крос.", "date": "2019.04.23", "title": "Гледаме „Тихият ангел“ за дядо Добри по Великден"}
{"url": "https://www.monitor.bg:443/bg/a/view/12-800-lv-sa-plateni-za-narushenijata-na-bear-grils-v-rila-163338", "text": "12 800 лева са изплатени до момента за нарушенията на Беър Грилс в Национален парк Рила, заявиха от институцията за „Монитор“. Те са по две наказателни постановления и са бръкнали в джоба само на българския организатор на снимките на предаването му „Филм Фиксърс България“ ЕООД. Глобите са наложени заради действията на оцеляващия в рамките на защитена територия, където е плувал в Каракашевото езеро и е ловил и умъртвявал животински видове (б.а. жаби) за целите на поредицата му „В дивата пустош с Беър Грилс“. В епизода заснет в България през 2017-а, водещият е заедно с танцовата звезда Дерек Хъф. От ръководството на НП „Рила“ допълниха, че предстои издаване на още едно наказателно постановление от директора на Дирекция \"Национален парк Рила\" за неспазване на режимите в парка при заснемането на филма чрез палене на огън на нерегламентирано място в защитената територия. Санкциите за това деяние са в размер от 1000 до 10 000 лева, съгласно нормативната уредба. Нарушенията излязоха на светло преди два месеца, когато еко-министерството се самосезира от публикация във Фейсбук, за епизод, излъчен преди повече от година. Веднага след това бяха разпитани и тримата служители на парка, които са придружавали снимачния екип, но до момента все още няма информация какво са разказали.", "date": "2019.04.23", "title": "12 800 лв са платени за нарушенията на Беар Грилс в Рила"}
{"url": "https://www.monitor.bg:443/bg/a/view/leni-kravic-pristiga-s-debutantka-na-koncerta-v-sofija-video-163310", "text": "Абсолютната дебютантка Annahstasia, която пусна първия си краткосвирещ албум Sacred Bull едва преди месец, е спечелила експертното ухо на един от най-големите живи музиканти Лени Кравиц. До толкова, че авторът на „I Belong To You” и „Fly Away” я взе на световното си турне за представянето на новия си албум Rаise Vibration. За истинска радост на родните ценители Лени ще направи спирка и у нас, на 4 май в Арена Армеец в София, по покана на София Мюзик Ентърпрайсиз. Още от старта на кариерата си 23-годишната Annahstasia не може да бъде вкарана в никакви стилови рамки (същият проблем музикалните критици изпитваха и със самия Кравиц в началото на неговия професионален път, когато често чува: „Твърд е бял за черна музика и твърде черен за бяла“ както и „Това, което прави не е нито поп нито рок. Какво е?“). Тя се занимава не само с музика в различни стилове, но и с всякакъв вид творческа себеизява. Сама за себе си казва: „Аз съм ексцентрична и съм нигерийка и моята лична революция показва, че първите две не се изключват взаимно“ и „Мога да пея само това, в което вярвам и мога да пресъздавам само това, което виждам в главата си. В нея няма място да съм някоя друга“. Звучи толкова близко до самия Лени Кравиц. Каква химия ще си предадат на сцената двамата и защо световноизвестният Кравиц подава ръка на дебютантка, която дори не е имала време да докаже таланта си, българските ценители ще видят на 4 май в зала Арена Армеец.", "date": "2019.04.23", "title": "Лени Кравиц пристига с дебютантка на концерта в София (ВИДЕО)"}
{"url": "https://www.monitor.bg:443/bg/a/view/unss-pred-falit-tyrsjat-obeshtani-ot-dyrjava-pari-163323", "text": "Университетът за национално и световно стопанство обяви, че е заплашен от фалит, ако не получи обещаното от държавата финансиране за новия си корпус. Междувременно от Министерството на финансите съобщиха, че се предвижда възлагане на финансова проверка на ВУЗ-а за обществената поръчка за новата сграда. В отворено писмо от УНСС обясниха, че през декември 2016 г. е подписан договор за строителство, чието финансиране трябва да бъде осигурено по две линии – 4,5 млн. лв. от оперативна програма „Региони в растеж“ и 7,5 млн. лв. съфинансиране от Министерството на финансите (МФ) чрез Министерството на образованието – по 2,5 млн. лв. за всяка от трите години: 2017, 2018 и 2019 г. През 2018-а обаче средствата не били осигурени. Ако университетът не намери 10,3 млн. лв., с които да се продължи и завърши строежът, има риск сметките му да бъдат запорирани. Ще бъдат загубени и 4,5 млн. лв. европейска безвъзмездна помощ, която държавата ще се наложи да връща заедно с лихвите, обясниха от УНСС. В отговор от МФ потвърдиха поетия ангажимент за осигуряване на до 7,5 млн. лв. Това обаче трябвало да стане едва след усвояване на предвидените 4,5 млн. лв. по ОПРР, което към момента не се е случило. „Считаме, че средства от държавния бюджет следва да бъдат предоставени след пълното усвояване на безвъзмездната финансова помощ“, посочиха от МФ. От ведомството уточниха още, че не могат да подкрепят искането за допълнителни средства на базата на сключено допълнително споразумение към основния договор за 1,2 млн. лв. с фирмата изпълнител заради открит топлопровод под строителния парцел след приключване на процедурата, както и за 1,5 млн. лв. за обзавеждане и оборудване на учебните помещения.", "date": "2019.04.23", "title": "УНСС пред фалит, правят  му финансова инспекция "}
{"url": "https://www.monitor.bg:443/bg/a/view/visokijat-klas-hoteli-naj-dobra-reklama-za-stolicata-ni-163328", "text": "„През 2018 година приходите от туризъм са 8,4 млрд. лева, което е с 6% повече, в сравнение с предходната година. За последните три години - от 2015 насам, 34% е ръстът на приходите от международен туризъм в страната”. Това заяви министърът на туризма Николина Ангелкова по време на шестата годишна среща на Националния борд по туризъм (НБТ). Една от ключовите предпоставки за привличане на платежоспособни туристи и налагането на София като привлекателна дестинация е наличието на световно известни хотелски брандове, коментираха експертите по време на форума. За пример бе дадена работата на Галакси Инвестмънт Груп с InterContinental Sofia и Hilton Sofia. Компанията има богато портфолио от недвижими имоти и сериозна експертиза по привличането на международни инвеститори. Пред участниците на форума Ангелкова отчете, че над 9 млн. са чуждестранните туристи, които са дошли у нас през изминалата година. Тя подчерта, че изключително важно за имиджа на страната е присъствието на световни вериги. „На всяко голямо културно, политическо или икономическо събитие, първото нещо, което потенциалните посетители правят е да проверят кои хотелски брандове присъстват в дестинацията“, посочи още Ангелкова. Според управителя на Галакси Инвестмънт Груп Константин Бояджиев високият клас хотелски вериги влияят положително на туризма по две основни направления – първо привличат лоялните си клиенти към дестинацията и показват и популяризират града.", "date": "2019.04.23", "title": "Високият клас хотели най-добра реклама за столицата ни"}
{"url": "https://www.monitor.bg:443/bg/a/view/galena-stana-baba-zaradi-mile-kitich-snimka-video-163316", "text": "Поп-фолк фурията Галена стана баба, а главният виновник е колегата й Миле Китич. Разбира се, не става въпрос за машина на времето, а за клипа към дуетното парче на двамата изпълнители. Дългоочакваната песен носи името „Добре ли си?“ и се появи в платформата за видеосподеляне YouTube вчера. Колаборацията бързо набра популярност и събра внушителните над 500 000 гледания в рамките на 20 часа. Феновете пък засипват двете звезди със суперлативи. „Толкова е добра, нямам думи! Това заслужава да стане голям хит на Балканите.“, „Не само, че ще летен, а и балкански хит!Браво на Галена, хамелеона на поп-фолка!“ и Поздравления и се наслаждавайте на бъдещия успех “, са само част от коментарите. Моделът Розмари Тишер, която се прочу покрай сексскандала с фитнес инструктора Ричард Величков в последния сезон на „ВИП Брадър“, се разписва с участие в клипа. Музиката и аранжиментът са дело на Даниел Ганев, а текстът на Атастасия Мавродиева, Марта Савич, Росен Димитров и Мирослав Митев. На режисьорския стол за видеото пък сяда Георги Манов. В клипа Галена се появява като старица и не пропусна да сподели отделна снимка с последователите си в социалните мрежи. лаконична е певицата.", "date": "2019.04.23", "title": "Галена стана баба заради Миле Китич (СНИМКА+ВИДЕО)"}
{"url": "https://www.monitor.bg:443/bg/a/view/trymp-pristiga-vyv-velikobritanija-prez-uni-163304", "text": "Президентът на САЩ Доналд Тръмп ще направи държавно посещение във Великобритания от 3 до 5 юни по покана на британската кралица Елизабет Втора, съобщи днес Бъкингамският дворец, цитиран от световните агенции. Тръмп ще бъде придружаван от съпругата си Мелания. Президентската двойка е \"приела покана от Нейно величество кралицата да направи държавно посещение в Обединеното кралство\", заяви Бъкингамският дворец. Тръмп ще се срещне с британската министър-председателка Тереза Мей на \"Даунинг стрийт\". Очаква се също така той да присъства на честванията по случай 75-ата годишнина от Десанта в Нормандия през Втората световна война. \"Обединеното кралство и Съединените щати имат дълбоко и трайно партньорство, което се корени в нашата обща история и споделени интереси\", заяви Мей. \"Държавното посещение е възможност да укрепим нашите и без това близки отношения в области като търговията, инвестициите, сигурността и отбраната и да обсъдим как можем да надграждаме тези връзки в годините, които предстоят\", каза тя. Тръмп беше на официално посещение във Великобритания миналото лято. Това обаче не беше държавно посещение, което обикновено включва кралски почести, в това число банкет с кралицата в Бъкингамския дворец, отбелязва Асошиейтед прес. Агенцията припомня, че Мей отправи покана за държавно посещение преди повече от две години, но то беше отложено заради притеснения как ще бъде приет президентът на САЩ и заради кризата около Брекзит. Тръмп и съпругата му ще посетят Великобритания от 3 до 5 юни, а на 6 юни ще пристигнат във Франция, където американският президент ще се срещне с френския си колега Еманюел Макрон, съобщи днес Белият дом, цитиран от Ройтерс.", "date": "2019.04.23", "title": "Тръмп пристига във Великобритания през юни"}
{"url": "https://www.monitor.bg:443/bg/a/view/gonjat-djoni-dep-ot-fantastichni-jivotni-163320", "text": "Няма и половин година, след като Джони Деп изнесе „Фантастични животни: Престъпленията на Гринделвалд“ на гърба си, продуцентите от Warner Bros. обмислят дали актьорът има бъдеще в поредицата. Това разкриха източници, близки до продукцията пред The Post. Жени на ръководни позиции в студиото са изключително разтревожени да работят с Деп, както и за това какво послание биха изпратили по този начин на публиката. Особено на фона на оставката на изпълнителния директор Кевин Тсуджихара след скандал, свързан със сексуално насилие. Ако Warner Bros. се застъпи за Деп, това ще разкрие много за ценностите на компанията“, обясняват неназованите източници. До спор относно присъствието на екранния карибски пират в „Престъпленията на Гринделвалд“ се стигна и преди премиерата на филма през месец ноември. Тогава продуцентите, както и самата Дж. К. Роулинг, се застъпиха за холивудския ас. Въпреки това, според запознати, участието на Деп не е успяло да подсигури достатъчно солидни резултати в боксофиса, заради което от студиото вероятно обмислят отстраняването му. Към момента „Престъпленията на Гринделвалд“ имат печалби в размер на близо 654 милиона долара. Междувременно официален коментар от Warner Bros. както и от самия актьор все още няма. Предполага се, че поредните спекулации около развода на Деп с актрисата Амбър Хърд са довели до притесненията в компанията. Според слуховете, звездата от „Едуард Ножиците“ е поискал от студиото да уволни бившата му изгора от „Аквамен“. Няма яснота и по въпроса дали договорът, сключен между звездата и студиото, позволява предсрочното отписване на Деп от каста. Припомняме, че поредицата „Фантастични животни“ е замислена като история, разделена в пет отделни филмови заглавия.", "date": "2019.04.23", "title": "Гонят Джони Деп от „Фантастични животни“?"}
{"url": "https://www.monitor.bg:443/bg/a/view/teroristichnata-mreja-isljamska-dyrjava-poe-otgovornost-za-terora-v-shri-lanka-163321", "text": "Групировката \"Ислямска държава\" пое отговорност за атентатите в Шри Ланка, при които бяха убити най-малко 321 души, но не представи доказателства за твърдението си, предадоха световните агенции. Изявлението на екстремистката групировка беше разпространено от нейната информационна агенция Амак. \"Извършителите на нападението, при което бяха взети на прицел граждани на страните от коалициите и християни в Шри Ланка онзи ден, са бойци на \"Ислямска държава\", заяви групировката. Тя не представи снимки или видеозаписи, които да показват атентатори да се вричат във вярност на групировката. \"Ислямска държава\", която загуби цялата територия, контролирана някога от нея в Ирак и Сирия, е правила по-рано редица неподкрепени твърдения за поемане на отговорност, отбелязва АП. Първите данни от разследването показват, че те са били извършени като отмъщение за масовото убийство в джамии в Крайстчърч в Нова Зеландия, обяви пред парламента в Коломбо заместник- министър на отбраната, цитиран от Франс прес. \"Първоначалните разследвания разкриха, че случилото се в Шри Ланка е било извършено като отмъщение за нападението срещу мюсюлманите в Крайстчърч\", заяви Руван Виджевардене във връзка с нападението на 15 март, отнело живота на 50 души в две джамии във втория по големина град в Нова Зеландия. Министър Виджевардене каза, че броят на загиналите при терористичните нападения на 21 април е нараснал на 321 души. 521 души са били ранени. В предупреждение, изпратено на 11 април до агенциите за сигурност на Шри Ланка, се е посочвало, че местна групировка планира самоубийствени терористични атаки срещу църкви в островната държава, предаде Асошиейтед прес. Приялал Дисанаяка - зам.-началник на полицията, е подписал писмо до директорите на 4 национални агенции за сигурност. Той е поискал четиримата директори \"да обърнат допълнително внимание\" на районите, за които отговарят, и на известни личности, които се намират там. Разузнавателният доклад, прикрепен към писмото, посочва, че групировката Нешънъл Таухид Джамаат е взела на прицел \"някои важни църкви\" за самоубийствени атентати, планирани да бъдат извършени \"скоро\".  В доклада се изброяват имената на шестима души, които вероятно са щели да бъдат замесени в тях. Шри Ланка е в режим на извънредно положение. Указът на президента Маитхрипала Сирисена дава на силите за сигурност и полицията големи правомощия в издирването и арестите на заподозрени лица. Подобни права органите на реда и сигурността имаха и в операциите срещу тамилските бунтовници в северните и източните части на острова по време на конфликта, приключил 2009 г. Четиридесет и пет деца са загинали и още десетки са ранени при бомбените атентати срещу християнски църкви и хотели в Шри Ланка в неделя, съобщи базираният в Женева Фонд на ООН за деца - УНИЦЕФ, цитиран от ДПА.  Най-малкото от 13-те деца, убити при взрива в град Батикалоа, е било на 18 месеца, каза говорителят на УНИЦЕФ Кристоф Булиерак. При експлозията в църквата \"Св. Себастиан\" в Негомбо са загинали 27 деца. Потвърдена е и смъртта на 5 деца чужденци.  \"Нито едно дете не трябва да изпитва такава сърцераздирателна случка и никои родители не трябва никога да губят децата си при такива ужасяващи обстоятелства\", посочи Булиерак. Той добави, че много деца също така са загубили родителите си при бомбените атаки в Шри Ланка, извършени навръх Великден.", "date": "2019.04.23", "title": "\"Ислямска държава\" пое отговорност за терора в Шри Ланка (ОБНОВЕНА)"}
{"url": "https://www.monitor.bg:443/bg/a/view/lidl-oglavi-kategorijata-tyrgovski-verigi-v-klasacijata-na-superbrands-163324", "text": "Lidl оглави категорията „Търговски вериги“ в последното издание на класацията на Supebrands в резултат от независимото проучване на потребителския сегмент на българския пазар. За първи път веригата влиза в Топ 20 на Supebrands и е определена от потребителите за водещия бранд в сектора, като най-важните за тях критерии при избора им са грижата за клиентите и страната на произход на марката. Проучването се провежда за седма поредна година у нас по повод на новото издание на програмата Superbrands Bulgaria 2019/2020.  Лидл България стартира своята дейност през 2010 г., като компанията от тогава насам се разраства със силна динамика. в страната, два логистични центъра (в с. Равно поле, София, и в с. Кабиле, Ямбол) и над 2700 служители. От стъпването си на българския пазар досега компанията активно работи в подкрепа на едно от характерните предимства на Lidl – да предлага най-доброто съотношение качество-цена.  Оптималното съотношение качество-цена е сред характерните предимства на Lidl и една от ключовите причини за постоянно нарастващия брой клиенти на веригата. Добавяйки удобните локации, прегледната стокова подредба, добре селектирания асортимент и разнообразието от собствени марки, Лидл България се превръща в модерния дискаунтър, който потребителите предпочитат. Резултатите от последното издание на програмата Superbrands са именно доказателството за успешната реализация на политиката на компанията за постигане на високо ниво на удовлетвореност на потребителите.  Методиката на подбор и оценяване на брандовете е универсална за всички страни, реализиращи програмата Superbrands. Изборът на най-любимите марки се осъществява на два етапа: чрез тайно гласуване на членовете на независимото експертно жури и чрез национално гласуване на потребителите в интернет. Това дава възможност експертното мнение да се разгледа успоредно с мнението на потребителите. Членовете на борда не получават материално възнаграждение и с цел да се осигури максимална обективност те не оценяват марки, с които са свързани, или брандове на свои конкуренти.  Националното гласуване на потребителите в интернет се осъществява от водещия Институт за пазарни проучвания GfK Bulgaria. В гласуването са участвали над 2000 мъже и жени от цялата страна.", "date": "2019.04.23", "title": "Lidl оглави категорията „Търговски вериги“ в класацията на Superbrands"}
{"url": "https://www.monitor.bg:443/bg/a/view/chiko-v-koma-plovdiv-se-moli-za-ikonata-na-botev-163327", "text": "Легендата на „Ботев“ (Пловдив) и българския футбол Динко Дерменджиев е в много тежко здравословно състояние, съобщава \"Пловдив Прес\". Участникът на три световни първенства (1962, 1966, 1970) е в кома, разкриха близки на рекордьора по голове за \"канарчетата\". Шампионът с „Ботев“ от 1967 година е на изкуствено дишане, лекарите от МБАЛ \"Свети Георги\" правят всичко възможно за възстановяването му. Легендарният футболист от доста време има здравословни оплаквания със стеснение на гърлото, със сърцето (преди няколко години му сложиха стент) и с дробовете. Припомняме, че преди около месец Чико бе хоспитализиран по спешност, след като по време на раздумка с приятели внезапно се почувствал зле. В последно време Дерменджиев е много близо до любимия „Ботев“. Често можеше да бъде забелязан в базата на \"канарчетата\" в Коматево, където даваше безценни съвети на Николай Киров и играчите на \"жълто-черните\". Екипът на Агенция „Монитор“ се присъединява към футболната общественост в Пловдив и желае оздравяване на легендарното крило!", "date": "2019.04.23", "title": "Чико в кома! Пловдив се моли за иконата на “Ботев“"}
{"url": "https://www.monitor.bg:443/bg/a/view/shampionyt-po-basketbol-pri-jenite-jasen-na-razpeti-petyk-163354", "text": "Баскетболният шампион на България при жените ще стане ясен на Разпети петък. Тогава в Монтана ще се играе решителният, пети мач, от финалната серия между местния „Монтана 2003“ и „Берое“. Старозагорки изравниха до 2-2 победи, след като спечелиха мач №4 у дома с 60:54. Виолина Кочева се отчете с 20 т. и 9 борби за „Берое“, а Карина Константинова добави 11 т. За „Монтана 2003“ с 20 т. завърши Христина Иванова, а 12 т. и 8 борби добави Виктория Стойчева. Пред погледа на Тодор Стойков и Веселин Веселинов в Белград пък „Цървена звезда“ спечели 18-ото издание на Адриатическата лига за мъже. Сръбският тим победи „Будучност“ (Черна гора) с 97:54 и взе финалната серия с 3-2. Срещата започна с час закъснение заради размирици в зала „Пионир“, след като привърженици на домакините атакуваха тима на гостите. Най-резултатен за победителите с 21 т. бе Кей Си Ривърс, а Филип Чович и Деян Давидковац добавиха по 11. За Будучност бившият играч на „Маями“ Норис Коул реализира 9 точки.", "date": "2019.04.23", "title": "Шампионът по баскетбол при жените ясен на Разпети петък"}
{"url": "https://www.monitor.bg:443/bg/a/view/s-tajno-naddavane-prodavat-17-600-litra-alkohol-163309", "text": "Търг с тайно наддаване организират митниците за продажба на 17 648 литра етилов алкохол, мастика, узо, анасонови напитки, джин, мента и сладки алкохолни продукти с цел преработка. Алкохолът е задържан от митническите служители при проверки и е отнет в полза на държавата с влезли в сила административнонаказателни производства. За участие в търга се допускат само лицензирани складодържатели, съгласно ЗАДС, съобщават от митниците. Продаваният алкохол е обособен в 22 позиции с различно съдържание. Всяка позиция е с отделна начална тръжна цена. За участие в търга се внася депозит в размер на 10% от началната тръжна цена. Общата начална тръжна цена на цялото количество е 15 132.40 лева.", "date": "2019.04.23", "title": "С тайно наддаване продават 17 600 литра алкохол"}
{"url": "https://www.monitor.bg:443/bg/a/view/plovdivchanin-v-neizvestnost-ot-3-april-blizkite-mu-se-pritesnjavat-163307", "text": "Пловдивчанин е в неизвестност от 20 дни и близките му са изключително притеснени дали 47-годишният Марин Събев е добре и къде точно се намира. За случващото алармира съпругата на Марин – Станислава. Преди няколко години мъжът преживял силен стрес на работното си място. Това отключило психично заболяване и оттогава той е безработен. На 3 април излязъл от дома си, като си взел само малко пари, ключове и документи. В предишните дни говорил на близките си, че им е в тежест и ще се махне. След това данните на семейството му сочат, че Марин е взел автобус до близко до Пловдив село. Около 15 часа на 3 април т.г. той бил видян край къщата им в това село от съсед. Впоследствие следите му се губят и дни наред семейството му е било в пълно неведение дали човекът е добре, дали след селото се е върнал в Пловдив, дали е купил билет за автобус или влак и накъде точно е отишъл. „Моля ви от полицията да прегледат камерите на автогарите и гарите дали баща ми не е видян там”, гласеше и молбата до Агенция Монитор на едно от децата му, което учи в елитна гимназия в Пловдив. Съпругата Станислава е подала сигнал в Четвърто районно управление в Пловдив на 5 април т.г. и Марин е бил обявен за общодържавно издирване. По зло стечение на обстоятелствата обаче обявяването му за национално издирване от полицията е закъсняло с ден – два, разказа Станислава. „Мъжът ми е бил задържан в София на 6 април и на следващия ден са го пуснали. Ако от полицията в Пловдив го бяха обявили навреме за национално издирване, колегите им в столицата са щели да знаят, че мъжът, който са задържали, е търсен и щяха да ни го върнат в Пловдив”, казва жената. В столицата той е бил забелязан при рутинна проверка да спи в изоставен автобус. Съпругата и децата му са изключително притеснени дали Марин е добре, ако все още се намира в София. В деня на изчезването си Марин е бил облечен с дебело яке в зелен цвят, тъмен панталон, черна шапка. Висок е около 1,90 м. От пресцентъра на полицията в Пловдив уточниха, че издирването на Марин Събев продължава активно и че служителите им в сектора за издирване имат насоки къде може да бъде пловдивчанинът. ", "date": "2019.04.23", "title": "Пловдивчанин в неизвестност от 3 април, близките му се притесняват"}
{"url": "https://www.monitor.bg:443/bg/a/view/vylchev-imame-nujda-da-usilim-vyzpitatelnata-funkcija-na-obrazovanieto-163312", "text": "Майките, татковците или други представители на семействата ще могат да влизат в часа на класния, извънкласните дейности на хлапетата и в детските градини. Тази възможност за подобряване на комуникацията между родителите и учителите е заложена в проекта на Стратегията за възпитателната работа в образователните институции за 2019-2030 г., който бе представен днес. тържества, състезания също е сред възможностите за скъсяване на дистанцията между тях и педагозите в детските градини и училищата. В стратегията е посочено, че възпитателната работа може да се осъществява по време на извънкласните дейности, час на класа, да се вплете в учебния материал, като е подчертана и ролята на класния ръководител. „Фокусираме вниманието и търсим най-подходящите инструменти“, заяви образователният министър Красимир Вълчев. Той разясни, че това няма да бъдат инструменти, с които да се опитат да наложат по-различни правила от действащите в образователната система, а ще послужат за по-добро взаимодействие между родители и учителите. В документа са определени шест водещи принципа за реализация на стратегията – законосъобразност, партньорство, координираност, съответствие, автономия и устойчивост на резултатите. Възпитание в толерантност, дисциплина, патриотизъм, уважение към другите, преодоляване на агресията пък са сред приоритетните цели в педагогическата дейност в училищата. Сред мерките, изброени в стратегията, са формирането на нагласи за и учениците, стимулиране и подкрепа за развитие и изява на заложбите и талантите и стимулиране на творческия потенциал на хлапетата, участване в дейности, свързани с почитане на българската история, култура и образование. „С тази стратегия искаме да провокираме разговор относно възпитателната функция, партньорството между образователната институция и семейството“, коментира образователният министър Красимир Вълчев при представянето на проекта. Той посочи, че според проучване над 2/3 от българите очакват образователните инструкции не само да образоват, но и да възпитават техните деца. Просветният министър уточни, че няма определен срок, до който стратегията да бъде реализирана. По време на дискусията при представянето на стратегията нормативният документ срещна подкрепа от страна на шефовете на регионалните инспекторати, директори на училища в страната и синдикални партньори.", "date": "2019.04.23", "title": "Майките  влизат в час, за да се стопи дистанцията между родители и учители (ОБНОВЕНА)"}
{"url": "https://www.monitor.bg:443/bg/a/view/obnoviha-jilishten-kompleks-v-pazardjik-s-evropari-163317", "text": "С евросредства в Пазарджик обновиха жилищния комплекс \"Марица-Болницата“. Проектът бе спечелен от местната община, а ремонтът възлиза на 2 млн. лв. Облагородено е междублоковото пространство между улиците „ Димитър Греков“, „ Струма“ и „Стефан Стамболов“, като са посадени още дървета, храсти и сезонни цветя, изградени са детски и спортни площадки, фитнес на открито, скейтборд рампа и тенис на маса на открито. Направени са паркоместа за живущите в квартала, включително и за хора в неравностойно физическо положение. Подменени са тротоарните настилки, поставени са пейки и енергоспестяващо алейно осветление. Монтирана е и пътна сигнализация  в жилищния комплекс. Това е поредното обновяване на квартал в областния град с еврофинансиране, след като и в други райони на Пазарджик хората се радват на зелени площи, площадки и паркове. Финансирането на проекта е по Оперативна програма „ Региони в растеж“.", "date": "2019.04.23", "title": "Обновиха жилищен комплекс в Пазарджик с европари"}
{"url": "https://www.monitor.bg:443/bg/a/view/izpariha-tumor-ot-bybreka-na-64-godishna-plovdivchanka-163308", "text": "Медици от Клиниката по урология в “УМБАЛ-Пловдив” „изпариха“ тумор от бъбрека на 64-годишна пловдивчанка. Интервенцията бе извършена под ръководството на началника проф. д-р Димитър Шишков и с помощта на инструмент, конструиран от него. Става дума за лапароскопска операция, направена с най-модерния лазер „Револикс Дуо“, на който направих инструмент за въвеждане на лазерното влакно в коремната кухина, посочи професорът. Изпарен е 5-сантиметров тумор, локализиран в долния полюс на левия бъбрек, т.е. извършена е парциална резекция, като са съхранени 2/3 от органа и сега той  продължава да функционира. Процедурата е продължила два-два и половина часа. Тази жена е 12-ят случай на пациент, лекуван по този начин в клиниката. След интервенцията тя е в добро общо състояние. Всички оперирани болни досега са успешни, което ни даде основание да съобщим положителните резултати, каза проф. Шишков. Пациентите нямат рецидиви, а туморите се наблюдават активно на всеки 6 месеца. Клиниката по урология  в “УМБАЛ-Пловдив” е един от пионерите в лапароскопската урология у нас, като първата операция е извършена през 2000 г. Лечебното звено е един от четирите центъра за този вид интервенции наред с клиники в София, Варна и Плевен. Проф. Шишков отбеляза, че лазерно изпаряване на тумор от бъбрек се извършва за първи път в България в Клиниката по урология към УМБАЛ-Пловдив. Поне досега не ни е известно да са правени подобни интервенции или колеги от другите клиники не са съобщили, каза той. Идеята е лапароскопската оперативна техника да се въведе и за лечение на други органи от отделителната система. Ефектът от тази терапия е, че има минимално кървене, без да се налага да се клампират съдовете по време на операцията. Самият лазер едновременно изпарява туморната тъкан и спира кървенето от бъбречните съдове.", "date": "2019.04.23", "title": "Изпариха тумор от бъбрека на 64-годишна пловдивчанка"}
{"url": "https://www.monitor.bg:443/bg/a/view/v-rakitovo-pochistiha-rechnite-korita-i-pytishtata-ot-bokluci-163314", "text": "Работници по временната заетост почистиха коритото на Стара река в Ракитово и на река Мътница в съседното градче Костандово и село Дорково. От речните корита  бяха извадени пластмасови бутилки, найлонови торбички, животински отпадъци, стари автомобилни гуми и др. Бяха почистени и общинските пътища от отпадъци, като акцията съвпадна с Деня на Земята- 22 април. По заповед на министъра на околната среда и водите ще бъдат извършени проверки в цялата страна за проводимостта и наличието на нерегламентирани сметища по реките и прилежащите им територии във връзка с предстоящото снеготопене и пролетно пълноводие. Целта е ако има проблемни участъци, те да бъдат почистени преди снеготопенето. РИОСВ-Пазарджик даде предписания на кметовете на общините на територията на инспекцията за предприемане на мерки за почистване и недопускане на наличие на нерегламентирани замърсявания на речните корита и прилежащите територии, попадащи в териториалния обхват на съответната община. Срокът на изпълнение на предписанията за почистване на речните корита и прилежащите им територии беше 15 април. До края на месец май ще бъдат извършени проверки за изпълнение на дадените предписания. При констатиране на нерегламентирани замърсявания ще бъдат предприети административно- наказателни мерки. За неизпълнение на предписание Законът за опазване на околната среда предвижда глоба от 2000 лева. В същия период ще бъдат извършени проверки и за чистотата на общинската пътна мрежа, населените места – ангажименти, произтичащи от Закон за управление на отпадъците на общините. При констатиране на неспазване изискванията на ЗУО ще бъдат предприети административно-наказателни мерки, които предвиждат глоби от 3000 лева.", "date": "2019.04.23", "title": "В Ракитово почистиха речните корита и пътищата от боклуци"}
{"url": "https://www.monitor.bg:443/bg/a/view/levski-poiska-unosha-na-roma-163311", "text": "Румънската намеса върху трансферите в \"Левски\" е на път да покаже първи резултати. Медиите в северната ни съседка информират, че \"сините\" имат интерес да привлекат италианския голмайстор на \"Динамо\" (Букурещ) Матиа Монтини. През този сезон Монтини е реализирал 9 гола и е попаднал в полезрението на \"Левски\". Това не е никак изненадващо предвид факта, че \"сините\" привлякоха за скаут Богдан Патрашку, а агенцията на Йон Бекали ще отговаря за трансферите на \"Герена\". Именно те са обърнали внимание на 27-годишния италианец. Бекали, Патрашку и ръководител на \"Левски\" са били на трибуните за мача на \"Динамо\" с \"Ботошани\" в понеделник, за да наблюдават нападателя. Това бе потвърдено и от старши треньора на тима Мирча Редник, който съжали, че е разкрил информацията на самия играч. Във въпросния мач Монтини изигра 62 минути преди да бъде заменен. \"Той може би бе под по-голямо напрежение, защото имаше отбор, който дойде да го види. Беше по-егоистичен. Договорът на Монтини е до края на следващия сезон и няма съмнение, че трябва да бъде продаден\", заяви Редник. Именно фактът, че това лято е последното, в което \"Динамо\" може да изкара пари от нападателя си, прави трансферът много вероятен. В момента цената на италианеца е оценявана на 550 хиляди евро според специализирания сайт transfermarkt.com. Монтини се присъедини към \"Динамо\" като свободен агент в края на 2018-а и набързо се превърна в ключов играч на тима. В 16 мача той има 9 гола. Преди това неговата кариера преминава в Серия \"В\" и Серия \"С\" на италианския футбол в отбори като \"Ливорно\", \"Бари\", \"Юве Стабия\", \"Беневенто\", \"Арецо\" и други. Иначе той е юноша на \"Рома\", като с \"джалоросите\" печели юношеското първенство Примавера и става голмайстор. Висок е 184 сантиметра и има един мач за отбора до 20 години на Италия.", "date": "2019.04.23", "title": " \"Левски\" поиска юноша на \"Рома\" "}
{"url": "https://www.monitor.bg:443/bg/a/view/v-sofija-1-34-sredni-zaplati-stigat-za-kvadraten-metyr-jilishte-163319", "text": "1,34 средни заплати стигат за покупката на квадратен метър жилище в София, сочат сметките на една от посредническите агенции. Показателят за достъпност на цените в София в края на 2018 г. достигна най-добрата си стойност от края на 2015 г. насам.Декември миналата година средната заплата е била 1205 лв. През последното тримесечие на 2018 г. коефициентът е на ниво 1,34, което е по-ниско спрямо достигнатите нива 1,45 – 1,47 по-рано през годината. Това значи, че в края на 2018 г. имотите в София са станали по-достъпни, като това се дължи едновременно на забавянето на ръста на цените и на продължаващото нарастване на доходите. Това съотношение е далеч под пиковата стойност на коефициента през 2008 г., когато се изискваха 3,5 месечни заплати за покупката на 1 кв. м жилищна площ в София. За първото тримесечие на 2019 г. средната цена на жилищата в София от 1080 евро/кв. м при 1085 евро/кв. м през последното тримесечие на 2018 г. Това е леко отстъпление спрямо стойностите от 2018 г., което според имотната компания се дължи основно на промяна в характеристиките на закупените имоти, големия дял на новото строителство и на пренасочването на интереса към райони с по-ниски цени. Средната крайна покупна цена на жилищата в София е 90 960 евро при нива около 91 550 евро средно за 2018 г. Нарастването на цените достигна своя пик в края на 2017 г. и началото на 2018 г. и към пролетта на миналата година видяхме, че купувачите се отдръпнаха и заеха изчаквателна позиция. Това доведе до затихване на нарастванията на цените и годината приключи с ръст под очакванията – едва 4% на годишна база, отбелязват от агенцията. Според компанията новата вълна проекти ново строителство, която се появи на пазара от лятото на 2018 г., постепенно е върнала купувачите на пазара. 90% от закупените у нас жилища през първото тримесечие са ново строителство, отчитат още от Bulgarian properties, като продължава интересът към жилища в начален етап на изграждане, като причините за това са по-ниските цени по-големият избор.", "date": "2019.04.23", "title": "В София 1,34 средни заплати стигат за квадратен метър жилище"}
{"url": "https://www.monitor.bg:443/bg/a/view/tir-s-karamfili-chaka-vasilis-karas-v-sofija-163318", "text": "Цял ТИР с карамфили ще чака Василис Карас при следващата му визита у нас. Гръцката звезда ще полее 40 години на сцената в „Арена Армеец“ на 8 май, а голямото количество цветя е негова специална поръчка. Карамфилите ще бъдат предоставени от българска фирма, която ще трябва да подготви внушителното количество до заветната дата. Организаторите дават заявка, че прощалният концерт на певеца у нас ще е издържан в типично гръцка атмосфера. По традиция феновете в залата ще могат да демонстрират любовта си към звездата, хвърляйки табли с карамфили във въздуха и към сцената. В разгара на вечерта пък сцената като в гръцките бузуки вечери. Гърба на Василис Карас на сцената ще пазят 10 майстори бузукари и целият му оркестър. Голяма част от местата в най-голямата зала у нас вече са разпродадени. Въпреки това в момента тече „великденска промоция“ - при покупка на два билета от 30 лв., се плащат само 40. На терен ще има и ВИП маси, които ще струват на ентусиастите По време на предишния си музикален десант у нас, Василис Карас се появи под светлината на прожекторите чак в 22 ч. Той беше подгряван от DJ Nick Koutis с познати и у нас хитове като Gia Ta Lefta Ta Kamis Ola и Theos. След него аплодисменти си заслужиха Mara Jima, Christina Miliou и Kostas Iliou. Поради късния час обаче някои от феновете му си тръгнаха от шоуто броени минути след като изпълнителят на Fenomeno излезе на сцената. След час и половина бурни изпълнения гъркът си тръгна и не уважи биса на публиката, която го чака 10 минути да се завърне.  ", "date": "2019.04.23", "title": "ТИР с карамфили чака Василис Карас в София"}
{"url": "https://www.monitor.bg:443/bg/a/view/s-5-32-se-e-povishilo-proizvodstvoto-tok-ot-nachaloto-2019-ta-163313", "text": "С 5,32% се е повишило производството на електроенергия в България от началото на годината 21 април, спрямо същия период на 2018-та, сочат последните оперативни данни на Електроенергийния системен оператор (ЕСО). Данните сочат, че от началото на годината до 21 април са били произведени 15 319 613 мегаватчаса, докато през този период на изминалата година са били произведени 14 545 695 МВтч. За същото време Цифрите на ЕСО сочат, че от началото на годината до 21 април са изразходени 13 238 050 МВтч ток, докато през аналогичния период на изминалата година потребеното количество електроенергия е било 13 057 209 МВтч. От началото на годината България е изнесла с 39.84% повече ток спрямо същия ток на 2018-та. Данните показват още, че от 1 януари 2019 г. до 21 април тази година страната ни е изнесла 2 081 563 МВтч електроенергия, докато за аналогичния период на 2018 г. експортът от страната ни е бил 1 488 486 МВтч. С 10.79 на сто повече е произведената електроенергия от базовите мощности - АЕЦ \"Козлодуй\", \"ТЕЦ Марица изток 2\" и т. нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. Ако от началото на 2019 г. до 21 април от базови мощности са произведени общо 13 263 692 МВтч, то за аналогичния период на 2018 г. произведеният ток от базовите централи е бил 11 972 224 МВтч. За периода техният дял е 398 014 МВтч, докато за аналогичния период на 2018 г. е бил 394 089 МВтч. Вятърните електроцентрали /ВяЕЦ/ от 1 януари до 21 април са произвели с 0.90% повече ток спрямо аналогичния период за 2018 г. Ветрогенераторите са произведели 261 388 МВтч електроенергия. През този период преди година производството в сегмента е било 259 064 МВтч. Фотоволтаичните централи /ФЕЦ/ са произвели с 11.52% повече ток или 96 492 МВтч, спрямо 86 521 МВтч за периода 01.01.2018 г. - 21.04.2018 г. При централите на биомаса се отчита спад на произведената електроенергия с 17.26 пункта. От началото на годината те са генерирали 40 134 МВтч електроенергия, докато за аналогичния период на 2018 г. са били произведени 48 504 МВтч. За периода 01.01.2019 г. - 21.04.2019 г. спрямо 01.01.2018 г. - 21.04.2018 г. участието на ВЕИ в разпределителната мрежа е със 17.22 на сто повече, отчитат още от ЕСО. От началото на годината до 21 април ВЕИ са участвали с 566 615 МВтч електроенергия, докато за същия период на миналата година участието на възобновяемите енергийни източници в разпределителната мрежа е било 483 387 МВтч. Повишението при ВяЕЦ е с 16.35%. За посочения период на 2019 г. ВяЕЦ са участвали с 261 512 МВтч ток, докато за този период на изминалата година - с 224 764МВтч. За периода 01.01.2019 г. - 21.04.2019 г. ФЕЦ в разпределителната мрежа са участвали с 252 743 МВтч електроенергия, докато за аналогичния период на 2018 г. - с 204 282 МВтч. От ЕСО са пресметнали, че в този сегмент увеличението е с 23.72%. При дела на биомаса в разпределителната мрежа е отчетено понижение от 3.65 пункта. От 1 януари до 21 април тази година в този сегмент са отчетени 52 360 МВтч спрямо 54 341 МВтч за аналогичния период на 2018 г. От началото на годината до 21 април ВЕЦ-овете са генерирали с 35.65% по-малко електроенергия в сравнение с аналогичния период на 2018 г. За периода 01.01.2019 г. - 21.04.2019 г. от ВЕЦ са произведени 1 091 292 МВтч, докато за същия период на 2018 г. произведеното количество ток е било 1 695 995 МВтч, показват данните на ЕСО.", "date": "2019.04.23", "title": "С 5,32% се е повишило производството ток от началото 2019-та"}
{"url": "https://www.monitor.bg:443/bg/a/view/sofija-kandidatstva-za-evrostolica-na-inteligentnija-turizym-163306", "text": "София да е Европейска столица на интелигентния туризъм през 2020 г. Това предложение отправиха от Националния борд по туризъм (НБТ) по време на туристическа конференция в София. Събитието събра лица от властта и от бизнеса, които обсъдиха възможностите за финансиране на сектора, както и какво са вариантите за развитие на туризма в столицата. Основна цел за последните години е освен морският и зимният туризъм, България да развие и останалите типове туризъм като се превърне в дестинация на 4 сезона. За целта от НБТ направиха второ предложение, а именно съвместно с Министерството на туризма, да се изготви нов модел, с който бюджетът за реклама на България да се формира като се приспадне 1% от формираните приходи. “Заложеният до момента бюджет в крайно недостатъчен, а увеличаването му ще доведе до подобряване на услугите, предлагани в сектора”, коментира изпълнителният директор на НБТ д-р Полина Карастоянова. Идеята бе подкрепена и от Българската търговско-промишлена палата (БТПП). „За нас потенциалът на туристическия сектор е, че има още много ниши, които трябва да се запълнят“, коментира председателят на БТПП Цветан Симеонов. По негови думи СПА и религиозният туризъм в столицата може да се развият повече. Като пример той даде централните бани, при които част от водата може да се използва, за да се вкара в централната баня, а друга част да се даде на концесия. „В България има над 4 хил. обекта за религиозен туризъм и това е тема, към която БТПП не е безразлична“, каза още Симеонов. За 2017 г. приходите от туризма възлизат на 6.9 млрд. лв., а очакванията са за миналата година те да надхвърлят 8 млрд. лв. Сумите, обявени от бранша, бяха потвърдени от туристическия министър Николина Ангелкова. “Приходите от туризъм за миналата година са 8,4 млрд. лева”, похвали се тя по време на откриването. По нейни думи това са 6% повече в сравнение с 2017 г., а за последните 3 години е налице ръст от 34%. Ангелкова напомни, че 2019 г. ще бъде динамична и трудна, а фокусът ще е насочен към вътрешния туризъм. “Трябва да продължим съвместната си работа с вас - доказахме, че България е предпочитана дестинация за организиране на мащабни събития и за конгресен туризъм, а след месец ще бъде готова и промяната в наредбата за категоризация на местата за настаняване и така ненужните изисквания ще отпаднат”, каза още ресорният министър. От министерството ще направят предложение за изграждане на конгресен център в Слънчев бряг, където да се състоят големи събития. Повече детайли за него ще бъдат разкрити по време на международен  . Освен това, от министерството са подготвили и работна група, чиято работа трябва да започне следващата седмица, а нейната цел е да се създаде консултативен съвет, който да помага за дигитална реклама и маркетинг. Ангелкова напомни и за свършеното до момента. В началото на февруари бе пусната системата ЕСТИ, в която трябва да се впишат над 20 000 места за настаняване. “ЕСТИ не е някаква рецепта, която изведнъж да реши всичко. Тя ще функционира само ако всеки един от бизнеса е отговорен и въвеждат бази данни според изискванията”, предупреди Ангелкова. В момента за целта се организират обучения на областно и общинско ниво, които да помогнат функционирането на системата. Крайният срок за бизнеса е 1 октомври. По време на събитието бе обсъдена и възможността за развитие на конгресния туризъм. „При нас идват различни организации, които ни казват, че трябва да развиваме конгресния туризъм“, коментира Ангелкова. Затова и от министерството предложиха създаването на единно конгресно бюро, с което да се кандидатства за привличащи вниманието събития. На въпроса под каква форма може да бъде и докога можем да го очакваме, министърът каза, че всичко зависи от регистрацията и организацията. Почти двойно е нараснал броят на чуждестранните гости в столицата за 10 години. Това каза кметът на София Йорданка Фандъкова. По нейни думи развитието на София като туристическа дестинация винаги в била водещ фактор за развитието на икономиката в столицата. През 2006 г. бе приета първата стратегия за развитието на столицата като дестинация. “Тя не беше съвършена, но даде ясна посока и знак, че всички заедно ще работим да разкрием потенциала на нашия град. Резултатите според мен са ясни.”, коментира Фандъкова. През 2017 г. пък бе приета втората стратегия с хоризонт до 2030 г. Според Фандъкова София не е просто административен центъра, а дребен град с хилядолетна история, която се нарежда наравно с Рим и Атина в очите на европейските туристи. Затова и инвестициите се насочват към културно-историческото наследство. Всяка година има около 60 фестивала в столицата, а освен това София е и център за провеждане на големи събития и международни конференции. Според Фандъкова важно е да се увеличат международните брандове в столицата, а условие за това е добрата инфраструктура и транспортните връзки. За периода 2009-2016 г. има най-сериозен ръст на чуждестранни туристи, а от 2008-2018 г. има 36% ръст на нощувките. За 2018 г. спрямо 2017 г. ръстът е 4% за София като основно посещения получаваме от Германия, Италия, Великобритания, Израел, Гърция и Франция.", "date": "2019.04.23", "title": "Браншът иска София да е евростолица на интелигентния туризъм (ОБНОВЕНА)"}
{"url": "https://www.monitor.bg:443/bg/a/view/butat-opasnite-ogradi-i-ruini-na-kazarmi-v-haskovo-163295", "text": "Започна събарянето на опасните огради и стени на бившите казарми в Хасково. Тази сутрин останалата част от опасната ограда на бивша казарма в Хасково, 20 метра от която в петък се срутиха и убиха 57-годишен мъж, вече е  съборена. Комисия от кметството огледа района на бившите казарми и направи списък на всички опасни стени, които граничат с улици. Те са приблизително 170 линейни метра, съобщиха от кметството.  Както вече писахме, Военната прокуратура в Пловдив пое разследването за смъртта на 57-годишният Манол, който бе смазан, след като обявена преди поне 20 години тухлена ограда, в обект собственост на военните, рухна върху него и го премаза.      ", "date": "2019.04.23", "title": "Бутат опасните огради и руини на казарми в  Хасково"}
{"url": "https://www.monitor.bg:443/bg/a/view/borisov-ochakva-20-ryst-na-bvp-sled-zavyrshvaneto-na-am-hemus-163298", "text": "Построяването на магистрала \"Хемус\" ще доведе до ръст на БВП на страната с 10-20%, прогнозира министър-председателят при инспеция на строителните дейности при участъка Ябланица-Боаза на аутобана. „От 15 май полагат трите пласта асфалт, ще влязат в сроковете“, каза премиерът Борисов пред медиите. Той посочи, че до края на 2022 година има реална възможност АМ „Хемус“ да стига до Плевен и подчерта, че правителството активно работи за изграждането на цялата автомагистрала. „Финансовият министър е обезпечил плащанията, регионалният министър си действа по отделните лотове. Ние сме чували всякакви глупости - кой какво прави за „Хемус“. Всъщност тя е направена до Ябланица и въобще няма проект, никой никога не е мислил да прави „Хемус“. А всички говорят за Северозапада, за Северна България и т.н. По информация на Агенция „Пътна инфраструктура“ работата по отсечката Ябланица-Боаза напредва и е напълно реалистично да е готова през есента - около половин година по-рано от предвиденото. По договор отсечката трябва да е завършена през март 2020 г. В присъствието на министър-председателят Бойко Борисов, министъра на регионалното развитие Петя Аврамова, министъра на финансите Владислав Горанов, зам.-министъра на регионалното развитие Николай Нанков и председателя на УС на АПИ Георги Терзийски беше даден и символичният старт на строителството на отсечката Боаза - пътен възел „Дерманци“. В края на миналата година правителството осигури 1,12 млрд. лв. без ДДС за изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново. Трасето е възложено на „Автомагистрали“ ЕАД, е разделено на 6 участъка.", "date": "2019.04.23", "title": "Борисов очаква 20% ръст на БВП след завършването на АМ „Хемус“"}
{"url": "https://www.monitor.bg:443/bg/a/view/fenove-na-britni-spiyrs-organiziraha-protest-snimki-video-163296", "text": "Да организират простест с искането любимката им да бъде освободена от психиатричната клиника – с това се заеха феновете на Бритни Спиърс в понеделник. Те се събраха пред концертната зала в Западен Холивуд, като скандираха „Освободете Бритни“, „Истината ще ви освободи“ и „Хей, хо, Лари Рудолф трябва да си ходи“. Недоволството на почитателите на поп принцесата е именно срещу мениджъра й (Рудолф), който според спекулациите е принудил изпълнителката на Oops…I Did It Again да постъпи в лечебното заведение. Протестът бе излъчван на живо в YouTube. Припомняме, че Спиърс се озова в клиниката в началото на месец април. Причината – тя се бори с нервно разстройство, което получила вследствие на тежката болест на баща й. Тогава бе обявено, че певицата е постъпила в болничното заведение доброволно.", "date": "2019.04.23", "title": "Фенове на Бритни Спиърс организираха протест (СНИМКИ+ВИДЕО)"}
{"url": "https://www.monitor.bg:443/bg/a/view/accept-idvat-s-dvama-novi-muzikanti-v-plovdiv-163297", "text": "Малко преди да се завърнат в България, в Античния театър в Пловдив, за уникалното си шоу Symphonic terror tour, което ще изсвирят в две поредни вечери на 18 и 19 май, немските метъл легенди Accept привлякоха двама нови музиканти. За пръв път с групата ще излязат басиста Мартин Мотник и цигуларката Ава-Ребека Рахман. Техният дебют ще е в Германия, а малко след това ще излязат и на уникалната открита сцена под тепетата. „Бяхме силно развълнувани и впечатлени от музикантите, които се явиха на прослушване за позицията. и вярваме, че Мартин Мотник е перфектно допълнение към симфоничния оркестър”, споделят Accept за новото си попълнение с баскитарата. „За шоутата с оркестъра, решихме да съчетаем електрическа китара и цигулка, създавайки един интересен дует и Ава-Ребека Раман показва едно много по-добро ниво от обикновеното. допълва китаристът Улф Хофман. Уникалното класик-метъл шоу на 18 и 19 май ще бъде увековечено на запис. Accept ще излязат на сцената заедно със Симфоничния оркестър на Пловдив, за да изпълнят около 20 свои парчета със симфоничен аранжимент, както и класически композиции с метъл привкус. Сред тях са Лебедово езеро и 40-та симфония на Моцарт, както и неостаряващите рок химни Metal Heart, Princess Of The Down, Balls To The Wall, Fast As A Shark. Събитието предизвика такъв интерес, че се наложи да се добави нова дата към първоначално обявената 18 май. Все още има билети за концертите на цени между 75 и 100 лв.  също е германец и се занимава с музика от 7-годишен. Той получава покана от Юли Джон Рот за присъединяване към неговото турне в САЩ през 2008 год., както и по-късно отново през 2009 и 2012 год. Като допълнение към своя талант, Мотник има и магистърска степен по бизнес от университета в Манхайм.  е потомка на Бенгалско семейство със синя кръв. Родена и израснала в Германия, тя е известна соло-цигуларка, поетеса и музикален педагог. Прави своя дебютен соло концерт на 10-годишна възраст в Националния оркестър и усшешната й кариера започва веднага след като има меджународно участие със симфоничния оркестър на BBC, лондонската филхармония, пражката филхармония и много други.", "date": "2019.04.23", "title": "Accept идват  с двама нови музиканти в Пловдив"}
{"url": "https://www.monitor.bg:443/bg/a/view/iskat-ostavkata-na-mej-podnovjavat-obsyjdanijata-na-brekzit-163301", "text": "Високопоставен член на Комитет 1922 на торите призова Тереза Мей незабавно да подаде оставка като министър-председател на Обединеното кралство. С призива си Найджъл Еванс намекна, че влиятелната група може да организира график за оттеглянето на Мей, пише \"Гардиън\".   Найджъл Евънс, един от ръководителите на комитета, каза, че процесът по избор на нов лидер \"не може да започне скоро\". \"Да бъда честен, ще съм доволен, ако тя днес обяви оставката си и ние ще можем да организираме избор на нов лидер на Консервативната партия\", коментира той пред радио Би Би Си. \"Вярвам, че единственият начин да излезем от тази безизходица е, ако имаме нов лидер на Консервативната партия...ако има съобщение от премиера днес, разбира се, ние можем да започнем процеса веднага\", поясни Евънс. Комитет 1922 планира среща днес следобед. Но източник от комитета заяви, че не са вземани решения и че повечето разпространявани информации за опити да се свали Мей \"отразяват само вижданията на един или двама членове\". Премиерът, който днес ще ръководи среща на кабинета преди да бъдат рестартирани преговорите с лейбъристите за възможен компромис за Брекзит, също е изправен пред предложение за вот на недоверие от членове на Консервативната партия. От повече от 70 избирателни района се подписаха под предложение с призив за извънредна среща на Националното консервативно събрание, което представлява обикновените членове на Консервативната партия. Събранието може да проведе символичен вот на недоверие, въпреки че нито Комитет 1922, нито събранието могат да принудят Мей да се оттегли. Постът на Мей е сигурен до декември, след като тя оцеля при вот на недоверие през миналата година. Днес британските политици подновяват обсъжданията за Брекзит след великденските празници.  ", "date": "2019.04.23", "title": "Искат оставката на Мей, подновяват обсъжданията на Брекзит"}
{"url": "https://www.monitor.bg:443/bg/a/view/bobi-vaklinov-protjaga-ryka-kym-nagrada-ot-bg-music-festival-163300", "text": "Боби Ваклинов, който нашумя като репортер в „Господари на ефира“, ще влезе в надпреварата за голямата награда в хип-хоп и R'n'B категорията на националния фестивал BG Music Festival. Третото издание на форума ще се проведе на 7 и 8 юни в Летния театър на гр. Сандански, а за приза Ваклинов ще премери сили с още 6 артисти – Rally Spassova, Kokolea, Sookz Ft. Chemshirov & Jordan S., Theo, Madjuna и Ицоу. Общо 20 изпълнители ще отпуснат глас в конкурса на фестивала. Те са разделени в три категории, като освен тази за хип-хоп и R'n'B, останалите са за рок и поп. Първите награди във всяка от тях ще бъдат определени на база оценките на журито, а за втора поредна година приз ще връчат и самите участници. Всеки от тях ще има възможност да даде своя глас за един от останалите си колеги, независимо от категорията. Сред финалистите на BG Music Festival са още Bobby & Danny Levan, Meia, Nels, Boyanski, Цвети Радойчева, Docciyi, Plamski & Alonebeats, Mina и Toshey в поп категорията, както и Richard, Elegance Trio & Николай Иванов, Антифриз, Божидара Симеонова и Наталия Тенева в рок категорията. Сред другите отличия са тези на журналистическото жури, телевизионните зрители, на публиката в Летния театър и на кмета на община Сандански. Припомняме, че  . До 6 май пък феновете ще могат да се сдобият с промобилети за двете вечери на форума на цена от 12 лв.", "date": "2019.04.23", "title": "Боби Ваклинов протяга ръка към награда от BG Music Festival"}
{"url": "https://www.monitor.bg:443/bg/a/view/klimatik-podpali-staja-v-nachalno-shkolo-decata-v-neochakvana-vakancija-163305", "text": "Климатик подпали учителската стая в Начално училище „Климент Охридски” в пловдивския квартал „Кючук Париж”. Пожарът е станал преди учебните часове във вторник сутринта. Сигналът на 112 за пушек, който излиза от прозорците на една от стаите в началното училище, в която преподавателите съхранявали документи, бил подаден минути преди 7 часа. Учебните занятия още не били започнали и в училището не е имало деца. Според информацията на полицията в Пловдив причина за пожара е бил климатик, чието вътрешно тяло се е възпламенило. На място отишли екипи на Втора служба „Пожарна безопасност”, които потушили за минути пламъците. Заради бързите им действия пожарът не се разпространил в останалите помещения. В учителската стая били нанесени доста материални щети, почти всичко вътре било изгоряло или опушено. Заради пожара децата от началното училище във вторник нямаха учебни занятия. Малчуганите бяха връщани на входа на школото. На място в началното училище отидоха лично кметът на Пловдив Иван Тотев и заместникът му с ресор „Образование” Стефан Стоянов. Замерванията в училището не установили вредни емисии. Обмисля се на учениците да бъде дадена ваканция и евентуално хлапетата да са по класните стаи след Великден.", "date": "2019.04.23", "title": "Климатик подпали стая в начално школо, децата в неочаквана ваканция"}
{"url": "https://www.monitor.bg:443/bg/a/view/pochina-velikijat-hercog-na-luksemburg-na-98-g-163302", "text": "Великият херцог на Люксембург Жан, управлявал 36 години страната, почина на 98-годишна възраст, предаде Франс прес. Той бе държавен глава на Люксембург ог 1964 г. до 2000 г., когато абдикира в полза на сина си Анри. \"С много скръб оповестявам за кончината на любимия ми баща\", се казва в комюнике на сегашния Велик херцог на Люксембург, 64-годишния Анри. Жителите на малката държава останаха привързани към личността на Жан, който бе войник от британската армия през Втората световна война и взе участие в десанта в Нормандия.  Последната му публична поява бе в края на март в рамките на форум, организиран от Великата херцогиня Мария Тереза, за да се води борба срещу сексуалното насилие във военните зони. \"Кончината му е голяма загуба за Великото херцогство и Европа\", написа в Туитър председателят на Европейската комисия, люксембургският политик Жан-Клод Юнкер. \"Той бе герой от детството ми - заяви журналистът Стефан Берн, който за пръв път го интервюирал през 1989 г. - Става въпрос за единствения държавен глава, който е участвал в десанта в Нормандия.\" Великият херцог на Люксембург Жан е роден на 5 януари 1921 г. Той е син на Великата херцогиня на Люксембург Шарлот и принц Феликс Бурбон-Пармски. През 1953 г се оженва за белгийската принцеса Жозефин-Шарлот. Двойката има 5 деца.  ", "date": "2019.04.23", "title": "Почина Великият херцог на Люксембург на 98 г. "}
{"url": "https://www.monitor.bg:443/bg/a/view/povreda-v-gazoprovod-evakuira-operata-v-sidni-163303", "text": "Около 500 души бяха евакуирани днес от сградата на операта в Сидни, Австралия, и близките ресторанти заради изтичане на газ, съобщи Ройтерс.  Противопожранат служба съобщи, че работници от местната газова компания отстраняват проблема и се следи за качеството на въздуха. Няма официална информация за какъв газ става дума, нито за причината за изтичането.  Според вестник \"Острелиън\" изтичането се дължи на повреда на газопровод по време на ремонт.", "date": "2019.04.23", "title": "Повреда в газопровод евакуира операта в Сидни"}
{"url": "https://www.monitor.bg:443/bg/a/view/volkswagen-pokaza-v-shanhaj-luksozen-salon-na-kolela-163282", "text": "На автомобилния салон в Шанхай, който се провежда от 18 до 26 април, Volkswagen представи официално пред публиката най-новият член на моделното семейство ID. Многофункционалният универсален модел ID. ROOMZZ е SUV с нулеви нива на емисиите и дължина на каросерията от 5 метра, който може да отговори еднакво добре на изискванията на семейството и бизнеса. Серийната версия на модела ще бъде представена първоначално на китайския пазар през 2021 година. Външният дизайн на Volkswagen ID. ROOMZZ следва ясните и хомогенни линии на моделното семейство ID. С много от своите детайли концептуалният модел прави изцяло нова крачка в сегмента на големите SUV. Прототипът се захранва от акумулаторни батерии и се движи без усилие – тихо, плавно и с нулеви емисии. Задвижването е поверено на два електродвигателя със системна мощност от 225 к.с., които могат да задвижват колелата на предния и задния мост постоянно, чрез електрическо двойно предаване 4MOTION. Ускорението от място до 100 км/ч отнема едва 6,6 секунди, а максималната скорост е електронно ограничена до 180 км/ч. Както при всички електромобили, максималният въртящ момент на задвижващата система е на пълно разположение на водача по всяко време от момента на потеглянето. Акумулаторната батерия с капацитет от 82 кВтч осигурява на ID. ROOMZZ възможност за изминаване на пробег до 450 км по стандарта WLTP преди необходимост от ново зареждане на батерията. Системата за бързо зареждане на концептуалния модел със 150 кВт (DC) позволява до 80% от капацитета на акумулаторите на борда да се презареди за около половин час. Концептуалният модел Volkswagen ID. ROOMZZ съчетава предимствата на бъдещите системи IQ.DRIVE, като при желание от страна на водача, автомобилът може да се движи плавно и напълно автоматично сред останалите участници в движението в режим ID. Pilot. През това време пътуващите в ID. ROOMZZ получават информация чрез интерактивни светлинни зони. Изцяло новата гъвкава концепция на вътрешното пространство дава възможност за богата индивидуализация. Различните конфигурации на седалките могат да бъдат адаптирани не само към личните желания и изисквания на пътуващите, но и към съответния режим на движение. Когато водачът превключи на напълно автоматичен режим на движение, отделните седалки могат да се завъртят с 25 градуса в посока навътре, което създава много по-добра атмосфера и среда за комуникация за всички на борда. Когато автомобилът се движи напълно автоматично, режимът Relax на системата ID. Pilot дава възможност на всеки пътник да регулира седалката си индивидуално и в зависимост от своите нужди и предпочитания. В салона ID. ROOMZZ не разполага с традиционно арматурно табло. В ръчен режим на управление на ID. Drive цифровият блок на контролните прибори заедно с волана са в пространството пред водача. Използваните в интериора материали също са необичайни. Тапицериите за седалки например са направени от изцяло нов продукт от естествената суровина, наречена AppleSkin. В режим ID. Light зоните на облицовките на вратите се прилагат и специално обработени дървени фурнири.", "date": "2019.04.23", "title": "Volkswagen показа в Шанхай луксозен салон на колела"}
{"url": "https://www.monitor.bg:443/bg/a/view/edin-glas-pri-mashinnija-vot-shte-struva-50-lv-163289", "text": "На една машина за един ден гласуват около 50 души. Наемът на една машина е 2 500 лв., което означава, че един глас ще струва по 50 лв. Това каза проф. Михаил Константинов в ефира на БНТ тази сутрин, уточнявайки още, че устройствата не регистрират недействителните гласове.  Изборът беше очакван, едната фирма беше декласирана заради предложена цена над предела, другата не отговаряше на техническите норми. допълни проф. Константинов. \"Сиела Норма\" организира машинното гласуване през 2016 г. с 500 машини, припомни проф. Константинов. На тези машини тогава са извършени около 50 000 гласувания. И проф. Киров коментира, че изборът на фирмата не е изненадващ, Той изрази безпокойство кога машините ще бъдат доставени, монтирани, софтуерът да бъде проверен. СИК трябва да бъдат обучени как се борави с тези машини, да не говорим, че самите избиратели няма да имат времето да се запознаят с процеса как да гласуват. Според проф. Киров е притеснителен крайният срок за доставка на машините - 25 май, денят преди изборите. Това според него, може да доведе до \"недобри\" изненади.", "date": "2019.04.23", "title": "Един глас при машинния вот ще струва 50 лв."}
{"url": "https://www.monitor.bg:443/bg/a/view/kmet-i-dariteli-pomagat-na-bedni-abiturienti-163290", "text": "Десет абитуриенти - сираци, полусираци и социално слаби младежи получиха помощ за своя бал. Инициативата под егидата на кмета на Община Павликени инж. Емануил Манолов се провежда за поредна година в навечерието на най-щастливия ден за завършващите. Осемнадесет дарители – фирми и физически лица, се отзоваха на молбата на Община Павликени за помощ към абитуриенти от випуск 2019 год. За да получат своята финансова помощ, учениците посетиха Община Павликени. Те споделиха вълненията си от последните дни в училище, както и намеренията си да продължат да учат в университет. Повечето от младите хора ще кандидатстват в педагогически специалности, но има и желаещи за фармация и стопанско управление.  ", "date": "2019.04.23", "title": "Кмет и дарители помагат  на бедни абитуриенти"}
{"url": "https://www.monitor.bg:443/bg/a/view/za-velikden-bansko-i-banja-se-pukat-po-shevovete-163291", "text": "За празничните Великденски дни хотелите и къщите за гости в Банско и село Баня ще се пукат по шевовете си – цялата леглова база е резервирана. За гостите се готвят изненади. Освен богатите трапези с местни гозби всеки пожелал може да участва в боядисването на яйца, месенето на козунаци и в приготвяне на задължителното агнешко. В къщите за гости в Банско, които са предпочитани от туристите, нощувка и закуска струва  20-30 лева на човек. В тризвездните хотели цените на празничният пакет за три нощувки  започват от 120 лева на човек, а в четиризвездните цените са по- високи. Хотелиери споделиха, че цените са по- ниски в сравнение със зимните месеци.  В разложкото село Баня, което е предпочитано място за СПА ваканция няма да има свободно легло, местата за настаняване са резервирани на 100% за великденските празници. Според Мария Юрганчева, кмет на селото, очаква се жителите му да се удвоят, като се има предвид, че хотелите и къщите за гости разполагат с около 2300 легла. Резервациите  са предимно от българи, но се очакват и гости от чужбина. Кметицата Юрганчева уточни, че  цените са приемливи и хотелиерите предлагат цени за всеки джоб. В къщите за гости  цената за нощувка е 10-15  лева на човек, в  семейни хотели цената е 20- 25 лева на легло, а в луксозните хотели цените започват от 80 лева. Тя допълни още, че селото, което е утвърдено като балнеоложки център, привлича туристите най-вече с минералните извори и паметниците на културата – старата Римска баня.", "date": "2019.04.23", "title": "За Великден Банско и Баня се пукат по шевовете "}
{"url": "https://www.monitor.bg:443/bg/a/view/bivsh-voenen-gyrmi-nared-po-kotkite-v-dupnica-163292", "text": "Бивш военен попадна в ареста на полицията в Дупница, след като стреля наред по котките в Дупница. 72-годишният мъж извадил една от пушките в дома си, излязъл на терасата и започнал да гърми на посоки в квартала. По чудо не ранил играещите в момента деца и минувачи. „Това не е първа проява на този човек. Все нещо му пречи. Капката обаче преля. Той ще ни гръмне като нищо и нас. Пречили му котките да спи. То я има две-три, я не. Що за безумие“, гневяха се дупничани. Веднага след случилото се те подали сигнал на тел.112. На място пристигнали полицаи, които предприели процесуално-следствени действия в дома на бившия военен. „Установено е, че изстрелите са произведени именно от терасата на този човек. По време на обиските открихме един сериозен боен арсенал в дома му“, коментираха полицай. В жилището са намерени и иззети 2 незаконно притежавани пушки, 680 патрона от различен калибър, 9 капсулдетонатора. Иззет е и пистолет с 2 пълнителя – законно притежавани. 72-годишният мъж е задържан с полицейска заповед за 24 часа. По случая е започнато досъдебно производство в РУ-Дупница, уведомен е дежурен прокурор.", "date": "2019.04.23", "title": "Бивш военен гърми наред по котките в Дупница"}
{"url": "https://www.monitor.bg:443/bg/a/view/bg-sleda-v-naj-skypo-prodadenija-imot-v-bevyrli-hils-163293", "text": "Огромно имение в Бевърли хилс е било продадено завчера за близо 35 млн. долара, което е най-голямата сделка за годината с жилищен имот в града, съобщи \"Варайъти\". Българска следа има в покупката на имота. Американското издание допълва, че самоличността на купувача все още не е разкрита, но е ясно, че става дума за чужденец. \r\n Имотът е купен чрез субект, свързан с Христо Йорданов Христов. Според изданието, става дума за изтъкнат търговец на оръжия в България или за негов съименник. 3 и половина декара двор и 1 325 квадратни метра имение със седем спални е краткото описание на покупката. Първоначалната оценка на имота е била 55 милиона долара, така че Христов, или който го е купил, е сключил добра сделка, посочва \"Варайъти\". Става дума за имот с площ 9 акра (36, 4 декара). Сградата с 1325 кв. метра застроена площ и седем спални е завършена през 2014 г. при собственици бивш израелски военен и съдружници. Първоначално е била оценена за 55 млн. долара, \"така че Христов - или който действително е купил този колос - е сключил добра сделка, но разбира се това зависи от гледната точка\", заключава \"Варайъти\".", "date": "2019.04.23", "title": "БГ следа в най-скъпо продадения имот в Бевърли Хилс"}
{"url": "https://www.monitor.bg:443/bg/a/view/djystin-bijbyr-se-zavyrna-na-scenata-163244", "text": "Любимецът на тийнейджърките Джъстин Бийбър изненадващо се завърна на музикалната сцена. Той се присъедини към поп сензацията Ариана Гранде при закриването на фестивала Коачела. Меломаните бяха стъписани, тъй като канадската звезда не е пял на живо от 2016 г., а наскоро обяви и че излиза в „отпуск“, заради психичните си проблеми. След като Гранде взриви публиката с изпълнение на парчета от новия си албум, към края на концерта й настъпи изненадващият момент с появата на Бийбър. Дуото изпълни хита му Sorry от 2015 г. 25-годишната красавица сложи финал на Коачела с No Tears Left to Cry. Извикана на бис, певицата изпълни песента Thank U, Next от едноименния си нов албум. Припомняме, че Бийбър обеща на феновете си, че  . Все пак, той предупреди, че това няма да се случи скоро.", "date": "2019.04.23", "title": "Джъстин Бийбър се завърна на сцената"}
{"url": "https://www.monitor.bg:443/bg/a/view/ekoaktivisti-prevzeha-prirodonauchnija-muzej-v-london-163287", "text": "Активисти на движението Extinction Rebellion (\"Протест срещу измирането\") превзеха няколко зали от лондонския Природонаучен музей, предаде Би Би Си. Така започна втората седмица на протестите срещу глобалното затопляне, които протичат в британската столица. Близо 100 души легнаха на пода в една от залите под скелет на син кит, който е част от експонатите. До момента в поредицата от демонстрации са задържани над 1000 души. Сега ядрото на протестните акции е в района на \"Марбъл Арч\". Демонстрантите се преместиха тук, след като полицията ги изтласка от \"Оксфорд стрийт\", моста \"Ватерло\" и района на парламента. Акцията в музея е във формата на т. нар. \"мъртвешки протест\", при който участниците лежат неподвижно, имитирайки мъртви тела. Протестиращите се надяват с акцията да привлекат общественото внимание към \"шестото масово измиране\", както те наричат изчезването на биологични видове в нашето съвремие. Официално науката познава пет глобални катастрофи, при които са загивали значителна част от видовете. Повечето от участниците в акцията тази вечер прекратиха протеста си около час и половина след неговото начало. Други продължиха с пърформънс в същата зала под звуците на класическа музика, облечени в мантии и воали, с изрисувани с червена боя лица.", "date": "2019.04.23", "title": "Екоактивисти превзеха природонаучния музей в Лондон"}
{"url": "https://www.monitor.bg:443/bg/a/view/memoarite-na-prins-izlizat-prez-esenta-163267", "text": "Мемоарите, по които Принс работи преди смъртта си през 2016 г., ще излязат на пазара през есента. Издателство \"Рандъм хаус\" потвърди, че четивото The Beautiful Ones ( в превод \"Красивите\") ще обедини ръкописа на носителя на „Грами“ с малко известни снимки, текстове на песни и изрезки, които е правил. Уводът ще е дело на писателя Дан Пайпънбринг, когото Принс беше избрал за сътрудник. \"Книгата е много личен разказ за това как Принс Роджърс Нелсън става музикантът Принс, когото познаваме - преди хитовете и славата да го определят\" , обявиха от \"Рандъм хаус\". Мемоарите обхващат годините от детството на Принс и началото на музикалната му кариера до върха на популярността му. В увода Дан Пайпънбринг ще засегне последните дни на музиканта. Припомняме, че звездата ни напусна на 57-годишна възраст на 21 април 2016 г. от свръхдоза от силното обезболяващо фентанил.", "date": "2019.04.23", "title": "Мемоарите на Принс излизат през есента"}
{"url": "https://www.monitor.bg:443/bg/a/view/adam-lambert-stava-mentor-v-rialiti-shou-163294", "text": "Какво трябва да знаеш, преди да запееш някоя от класиките на Queen? Отговор на този въпрос ще даде Адам Ламберт в предстоящия епизод на риалити шоуто American Idol. Самият певец, който от 8 години пее на сцената заедно с Брайън Мей и Роджър Тейлър, също е кадър на предаването за таланти. Нещо повече, по време на кастинга си през 2009 г. той се явява с песента Bohemian Rhapsody. Сега Ламберт ще се завърне отново в шоуто за един епизод време, за да помогне на осемте финалисти да изпълнят песен от каталога на легендарната група. Междувременно изпълнителят на If I Had You се готви да издаде нов самостоятелен албум. Първата песен от него е вече факт. Тя носи заглавието Feel Something и направи премиерата си броени дни, след като Ламберт откри тазгодишните награди „Оскар“ заедно с Мей и Тейлър. Все още не е ясно кога ще се появи дискът на пазара, но наскоро певецът разкри, че е записал около 35 парчета, измежду които да избира за албума.", "date": "2019.04.23", "title": "Адам Ламберт става ментор в риалити шоу"}
{"url": "https://www.monitor.bg:443/bg/a/view/do-30-000-struva-anglijski-dublaj-na-epizod-ot-bg-serial-163226", "text": "До 360 хиляди долара – с толкова средно трябва да се разделят родните продуценти, за да пригодят с английски дублаж само един сезон от сериала си за продажба в чужбина. „На международния пазар – независимо дали става дума за телевизионна поредица, документален филм или друго, в 90% от случаите изискването на купувачите е продукцията да има дублаж на английски, записан от актьори, за които това е майчин език“, обясниха по време на среща от Асоциацията на създателите на авторско съдържание (АСАС). Според артистичния директор на организацията Биляна Траянова („Без багаж“) записването на такъв дублаж излиза средно между 10 и 30 хиляди долара на епизод. „Представете си кой точно продуцент може да извади тези пари, при положение че по-малко му струва производството, защото толкова му плащат телевизиите в България“, добавя още Траянова. Основен проблем е, че у нас няма условия за създаването на дублаж и авторите на поредици трябва да го реализират в чужбина, което допълнително оскъпява процеса. За последните 10 години като най-често сериалите са с по 12 епизода продължителност на сезона (изключение са „Откраднат живот“, „Скъпи наследници“, „Денят на бащата“ и др.). За да могат да ги котират на „международната сцена“, в този случай продуцентите им ще трябва да заплатят между 120 и 360 хиляди долара за дублаж. Но това е само статистика. Пренесена в реална обстановка, цифрите звучат съвсем различно. Един от най-популярните актуални сериали – медицинската сага „Откраднат живот“, например е подготвила 39 серии в седмия си сезон „Любовта лекува“, който върви в момента. Това означава, че само за тази порция епизоди продуцентите ще трябва да се бръкнат с до 1 170 000 долара. Разбира се, ако няма договорка за отстъпка, каквато най-вероятно е използвал друг култов БГ сериал - „Под прикритие“. и френски“, потвърдиха по време на срещата от обществената медия, чийто криминален сериал е сред най-ротираните български поредици по света. Скъпоструващият дублаж е и причината асоциацията да търси решения на родна земя. „Предлагаме да се обединим продуцентите, които имаме желание да продаваме съдържанието си, да се свържем с някоя от компаниите в България и да привлечем англоговорящи актьори от вън, за да направим целия дублаж тук. Той ще излезе много по-евтино, отколкото да трябва да го направим в Лос Анджелис например“, каза още Траянова. Сред предложенията на членовете на АСАС е и функцията да озвучава на друг език, както и цялата продажба на сериала извън територията на страната да се прехвърли върху телевизията, която го излъчва.", "date": "2019.04.23", "title": "До $30 000 струва английски дублаж на епизод от БГ сериал"}
{"url": "https://www.monitor.bg:443/bg/a/view/davat-pasporti-na-investitori-v-severna-bylgarija-163243", "text": "Нови текстове в законодателството ще допълнят възможностите за даване на право на пребиваване и последващо гражданство на инвеститори в райони с висок дисбаланс, научи „Монитор“. В началото на април в икономическото министерство е проведен Национален икономически съвет с представители на големите работодатели. На него е взето решение да се подготвят промени, които да допълнят възможностите за даване на право на пребиваване и последващо гражданство на инвеститори в имоти или производство в райони като Северна България. Но привилегията за свободен пазар и движение ще бъде под засилен контрол. Става дума за ежегодни отчети, които са заложени и в изискванията на Европейската комисия за нoв мexaнизъм зa cĸpининг нa чyждecтpaннитe инвecтиции. У нас миниcтъpът нa иĸoнoмиĸaтa, пoдпoмaгaн oт Бългapcĸaта aгeнция зa инвecтиции, ocигypявa пpoвeждaнeтo нa дъpжaвнaтa пoлитиĸa в oблacттa нa инвecтициитe. Ocнoвнa poля в пpoyчвaнeтo и oцeнĸaтa нa чyждecтpaннитe инвecтиции имa aгeнцията зa инвecтиции, ĸoятo изгoтвя гoдишeн дoĸлaд зa инвecтициитe в cтpaнaтa и зa ycлoвиятa зa тяxнoтo нacъpчaвaнe, ĸoйтo чpeз миниcтъpa нa иĸoнoмиĸaтa пpeдcтaвя в Mиниcтepcĸия cъвeт. Вероятно и ведомството под ръководството на Стамен Янев ще отговаря за бъдещия контрол на инвестициите. При покупка на имот или предприятие в регион с висок дисбаланс, през първите пет години след вложенията които работят за развитието на бизнеса им. „Относно гражданството, ние няма да отменим правото на пребиваване и последващо гражданство за всички инвеститори“, коментира пред „Монитор“ икономическият министър Емил Караниколов. По думите му купуването на държавни ценни книжа няма ефект върху икономическото развитие и растежа, за да останат като възможност. Промените в закона са взети назаем като добра практика от Португалия и Гърция. Южната ни съседка през изминалата година е привлякла около 2 млрд. евро. В момента Изпълнителната агенция за насърчаване на малките и средни предприятия прави запитвания до бизнеса какви административни тежести в българското законодателство им пречат. Информацията ще бъде внесена в Народното събрание, за да се търси бързо облекчаване на регулациите. В агенцията са постъпили редица оплаквания за бюрокрация. При търговията се наблюдава, че малките и големите магазини се третират по един и същ начин. При малък обект, където има един управител и един магазинер, документите са същите като за супермаркет.", "date": "2019.04.23", "title": "Дават паспорти на инвеститори в Северна България"}
{"url": "https://www.monitor.bg:443/bg/a/view/simeon-karakolev-agneshko-po-15-lv-za-kg-v-magazina-veche-e-spekula-163260", "text": "За великденската кампания македонските агнета се оказаха нож в гърба, казва в интервю за \"Монитор\" председателят на Националната овцевъдна асоциация - Сигналът, който беше подаден към агенцията по храните, е наш. Ние сигнализирахме на контролните органи, че има такова месо. По информация на етикета то е вносно. Но според нормативната ни база има подобие на печат и не сме съгласни то да бъде пуснато за продажба в търговската мрежа. На първо място месото не отговаря на приетите условия в страната що се отнася до информацията на самия печат. - Точно така. Интересното в случая е, че месото е внесено у нас през Гърция. Тоест, за да бъде транспортирано от Македония, то минава първо през Гърция, за да е на пазара у нас. Проверява се от гръцки ветеринари и след това у нас не подлежи на проверка на границата. За нас това е притеснително и искаме Агенцията по храните да не прилага двоен аршин. Нека ви припомня, че само преди няколко години БАБХ евтаназира няколко кончета, защото собственикът им нямаше разрешително. Той обясни на контролните органи откъде ги е закупил, но все пак не бяха транспортирани по правилата. В случая имаме няколко тона месо - бе заявено, че първият камион е 15 тона, тепърва ще влизат още камиони у нас. А сега ни заявяват, че тепърва ще се правят проверки. Нужен е строг контрол, за да може хората да знаят, че за да се продава нещо на територията на нашата страна, трябва да отговаря на правилата. В един момент ситуацията ще стане като с Румъния - цената на месото се изравни с нашето и затова на търговците не им е изгодно да го внасят у нас. - Търсете синия печат, това е гаранция, че животното е с български произход и е заклано у нас. Всичко останало крие измама. И тъй като сега става дума за тонове месо, то трябва да се продаде и затова се пуска на пазара на ниска цена. - Не би трябвало. Специално от фермите цените са едни и същи вече дълги години. - В момента цените вървят около 6 лева за килограм живо тегло. Няма нужда от увеличение. Цените не се вдигат от фермерите, а от посредниците и то е чисто спекулативно. Дори обратното - в последните дни преди празниците фермерите дори намаляват цената, ако имат непродадени животни. - В търговската мрежа всеки обект си определя политиката, но според мен агнешко над 15 лева за килограм не трябва да има. - Основният ни проблем като естество на работа е че става дума за отрасъл, при който трудът се полага ежедневно. Тук няма значение какъв сезон е, дали е празник или делник. Тежко е като заетост. Другият проблем е, че няма механизация, говорим за това от дълги години. Затова за новия програмен период ще искаме преразпределение на средствата и не всичко да отива в зърнопроизводството, защото на този етап е така. Това прави отрасъла непривлекателен. Още по-малко пък за млади хора. Ниската изкупна цена също е фактор, който удря много върху нас като цяло. Не може сиренето в магазина да е по 18 лева за килограм, а във фермите изкупната цена на млякото да е 1,10-1,15 лв. Това е против всякаква логика. Фермерите се съгласяват да намаляват цените на млякото, а за потребителите цената продължава да се увеличава в магазина. Това прави стоката непродаваема и в един момент фермерите са обречени на фалит. - Все още не е излязъл годишният доклад за състоянието на селското стопанство, в който са изброени животните по видове, по отрасли. Там има всички данни и тогава мога да коментирам. Това, което сега мога да кажа, е млеконадоят от овцете в страната се увеличава, а в същото време цените на суровините падат. - Така е, има аграрни доклади, може да ги проверите. - На първо място трябва да е наясно какво очаква от този бизнес - дали просто иска да изкарва прехраната си, или да печели. Това са различни неща и трябва да се знаят. Общо взето у нас е прието мнението, че с овцевъдство можеш да изхранваш семейството си. Нне говорим за печалба. Но ако става дума за развиване на бизнес, това е нещо съвсем различно. Другото, което ни смущава, е, че българинът не консумира овче месо. Това ме изненадва, защото то е в пъти по-чисто от свинското и от пилешкото. Традиционно овче месо у нас се купува само по Великден и Гергьовден. Това също е проблем. Във всички държави покрай България се консумира целогодишно, а у нас не е така. Това важи само за един-два региона, където това е по религиозни причини. За да се промени това, е нужна информационна кампания. Неколкократно сме го обсъждали с министерството. Искаме да осведомим младите хора в качеството на това месо. Парадоксално е, че ядем вносно свинско месо, но не и агнешко. Проблемът е, че от година на година се превръщаме в консуматорска нация. Не търсим родните плодове и зеленчуци, месо или яйца, а искаме само да внасяме. - На този етап, специално за великденската кампания, македонските агнета се оказаха нож в гърба. Убеден съм, че ако контролните органи прилагаха същите крайни мерки както и към други, хората щяха да проверяват печатите и да направят разлика с нашето месо. А и всички видяхме, че всъщност не ставаше дума за истински печати, а за червени белези. - У нас нямаме усложнена ситуация. Няма и в Европа, надявам се, че това ще продължи. Спокойна е обстановката. Председател е на Националната овцевъдна асоциация вече четвърти мандат Бил е собственик на ферма за овцевъдство В момента учи „ Аграрна икономика“  ", "date": "2019.04.23", "title": "Симеон Караколев: Агнешко над 15 лв. за кг в магазина вече е спекула"}
{"url": "https://www.monitor.bg:443/bg/a/view/dyjd-i-slana-unishtojiha-nad-60-ot-ovoshkite-v-kustendilsko-163242", "text": "Дъжд и слана унищожиха над 60% от овощните насаждения в Кюстендилско, алармира земеделският производител Георги Георгиев. През последните 2 дни са регистрирани температури от -3 градуса, което е довело до измръзването на плодните пъпки на дърветата. Щетите са огромни за всички земеделски производители от региона, които за поредна година ще регистрират изключително ниска реколта, а при някои от тях тя ще бъде нулева. Най-потърпевши са хората от селата Четирци, Катрище, Нов Чифлик и Друмохар. Според проф. Димитър Домозетов от Института по земеделие - Кюстендил който е попречил на опрашването на черешите. По думите му най-много от дъжда и сланата са пострадали черешите, при сливите степента на поражение е средна, а при ябълките - слаба. Фермерът Георги Георгиев отглежда 15 декара череши в Нов Чифлик и около 40 декара със сливи в Друмохар. „През последните два дни не съм излизал от градините. Нямате представа каква гледка е. Всичко е съсипано. Тези дървета, които цъфтяха, са тотално поразени. При другите, които вече имаха плодни пъпки, са измръзнали. За поредна година няма да има да наберем и една кофа с череши или сливи“, разказва Георгиев. Той е категоричен, че По-голямата част от тях вече се отказват да се занимават с овощарство. „Какъв ми е смисъла вече, всяка година влагам средства, които не са никак малко. То са обработки, пръскания, кроене и накрая хващат студове и всичко отива на вятъра. Вече категорично се отказвам да се занимавам със земеделие“, категоричен е Георги. Той прогнозира, че най-вероятно през тази година ще има леко повишение в изкупната цена на черешите заради компроментираната реколта. То обаче няма да бъде достатъчно на фона на всички разходи, които имат местните овощари. „Дори и цената при черешите да достигне до 80 ст., пак нищо няма да остане за хората. Проблеми с берачите имаме от години. Тези, които идват и работят ни искат по 40 ст. Да не говорим, че са предимно от ромски произход и буквално чупят дърветата. За нас като останат 40 ст. кое да покрием по-напред. Дали труда, дали пръсканията, нищо не става. Земеделието е пред съсипване и това е факт“, категоричен е кюстендилецът. Той, както повечето производители, е застраховал продукцията си. „Какво да застраховаме и как, като това го правят през месец май. Ето сега сме април всичко вече е поразено от падналата слана. За какво да застраховаме, като се губи всякакъв смисъл вече“, твърди и друг овощар от Кюстендилско. В продължение на 2 дни масово овощарите бяха принудени да спят в овощните си градини, за да се опитат да предпазят от измръзване дърветата. Голяма част от тях пробвали стария метод за запалване на слама, който обаче не се увенчал с успех. „Няма как през две дървета да палиш слама и да ги спасиш. Като имаш 40 декара, как ще стане това. Единственото спасение са специални машини против слани, с каквито не разполага никой от нас. Те струват около 50 хил. лв. Откъде да намерим толкова пари“, обяснява още Георги Георгиев. Други овощари са опитали да палят гуми в овощните си градини. Казват, че успели да спасят една малка част от дърветата.", "date": "2019.04.23", "title": "Дъжд и слана унищожиха над 60% от овошките в Кюстендилско"}
{"url": "https://www.monitor.bg:443/bg/a/view/shofior-zagina-pri-sblysyk-na-dva-kamiona-kraj-shumen-163288", "text": "Шофьор е загинал при сблъсък на два камиона по пътя Русе - Варна край с. Струйно. Втори участник в катастрофата е откаран в МБАЛ - Шумен Според очевидци произшествието е станало на 10 километра преди отбивката за Шумен преди Пети километър. На завой в близост до Струйно са се сблъскали челно две цистерни, едната е била с полуремарке. При удара единият шофьор е загинал на място. Заради ПТП-то в ранните часове във вторник движението през участъка е затруднено и се регулира от полиция, очаква се техника, с която катастрофиралите камиони да бъдат изнесени от района на катастрофата. От полицията призовават шофьорите да минават покрай Струйно с повишено внимание.", "date": "2019.04.23", "title": "Шофьор загина при сблъсък на два камиона край Шумен"}
{"url": "https://www.monitor.bg:443/bg/a/view/mechti-s-kamyni-v-djobovete-163259", "text": "Продуценти, режисьори, асистенти, технически персонал, сексбомби, звезди и най-вече статисти, статисти, статисти... – цялата суматоха и навалица на снимачната площадка на голяма филмова продукция, пресъздадена само от двама актьори! Така е в „Камъни в джобовете“, спектакъл на Нов театър – НДК, в който Венцислав Асенов чрез младите Александър Хаджиангелов и Юлиян Петров фактически режисира двайсетина герои от кинаджийския бизнес, без нито за миг да ни доскучае и без да се объркваме във фабулата. Неслучайно с него Асенов бе номиниран за най-добра режисура на комедиен спектакъл в набора за тазгодишните награди на Сатирата „Златен кукерикон“. Всъщност спектакълът далеч не е просто комедия: макар да е смешен с нелепите приключения на двама статисти, Джейк и Чарли, той прониква и в дълбоките пластове на драмата – за безсмисления живот на болтчетата във филмовата машина, провален преди истински да е започнал, за напразните надежди за творческа реализация и известност, за глобалния крах на прословутата американска мечта, на мечтата за успех въобще. Авторката на пиесата Мари Джоунс е ирландка и в творбата става дума за щатска продукция, която се снима на Зеления остров. Но щом чуем сентецията „Хубава работа, ама ирландска...“, пък и в преживелиците на персонажите, ще провидим и себе си. Джейк (Хаджиангелов) се е върнал безславно от САЩ, без да пробие в тамошната киноиндустрия и без да забогатее, а Чарли (Петров) е написал сценарий, който се надява в подходящ момент да успее да представи на някой от авторитетите в бранша. Но във филмовия Вавилон има касти, чиито граници простосмъртният не може да пристъпи, дори понякога става жертва на бруталността и лицемерието на силните. И когато в снимачния екип се стига до истинска трагедия, двамата приятели решават, че ще правят свое изкуство – не по законите на кинобизнеса, а по мерките на собствения си живот. Защото точно тогава в джобовете, пълни с камъни, които дърпат към дъното, може да се открие дупчица, през която нахлува светлина... Сценографията е само закачалка за костюмите, които героите сменят с шеметна бързина, но при нужда се превръща и в бар. Неин автор е Росица Грънчарова.", "date": "2019.04.23", "title": "Мечти с „Камъни в джобовете“"}
{"url": "https://www.monitor.bg:443/bg/a/view/28-pogylnati-ot-svlachishte-v-kolumbija-163285", "text": "Загиналите под свлачището в колумбийската провинция Каука вече са 28, съобщи в Twitter Националната служба по управление на рисковете и стихийните бедствия. Телата има са намерени под тоновете земна маса. Припомняме, проливните дъждове в югозападната част на Колумбия на 21 април предизвикаха свлачище в община Росас. Пострадаха къщи, а част от Панамериканската магистрала беше блокирана. Синоптиците прогнозират, че обилните валежи ще продължат най-малко до началото на юни.", "date": "2019.04.23", "title": "28 погълнати от свлачище в Колумбия"}
{"url": "https://www.monitor.bg:443/bg/a/view/nova-ira-poe-otgovornost-za-ubijstvoto-na-jurnalistkata-163284", "text": "В писмо до белфастки вестник организацията \"Нова ИРА\" поема отговорност за убийството на журналистката Лайра Маккий, предаде ДПА. \"По време на атака срещу врага, Лайра Маккий бе трагично убита, докато стоеше до силите на врага\", пише войнствената групировка в писмото си до \"Айриш нюз\". Достоверността на текста е установена чрез разпозната кодова дума. Бунтовническата групировка изказва \"дълбоки и искрени извинения\" на роднините и близките на Маккий, простреляна смъртоносно в четвъртък вечерта в Лондондери. \"Нова ИРА\" не признава споразумението от Велики петък 1998 г., което прекрати трийсетгодишната сектанска вражда в Северна Ирландия, отнела живота на над 3600 човека. Бунтовниците се борят за обединена Ирландия, припомни ДПА.", "date": "2019.04.23", "title": "Нова ИРА пое отговорност за убийството на журналистката"}
{"url": "https://www.monitor.bg:443/bg/a/view/starinna-sgrada-pogreba-petima-v-aljir-163283", "text": "Петима членове на едно семейство бяха убити, след като стара сграда се срути в квартала „Казбах“, който е под закрилата на ЮНЕСКО в алжирската столица. Четириетажната постройка е била в историческия стар град, известен със забележителностите си от времето на османското владичество. Спасители и кучета са претърсвали развалините цял ден, за да извадят телата на загиналите. Жителите на квартала разказаха пред АФП, че жертвите са мъж, неговата съпруга, братът на мъжа и две деца – едното на осем години, а другото бебе на няколко месеца. Те са седели пред сградата, чиито обитатели са били евакуирани от властите преди няколко месеца.", "date": "2019.04.23", "title": "Старинна сграда погреба петима в Алжир"}
{"url": "https://www.monitor.bg:443/bg/a/view/shri-lanka-objavi-izvynredno-polojenie-jertvite-sa-nad-300-163286", "text": "В Шри Ланка влезе в сила режимът на извънредно положение след извършените в страната терористични актове. Военните и полицията получават извънредни правомощия за гарантиране на сигурността. Мярката беше обявена в понеделник, 22 април, от президента Майтрипала Сирисена. По молба на шриланкийските власти Международната полицейска организация Интерпол изпрати в азиатската страна своя група от експерти, за да подпомогне разследването. Тя включва разследващи, специалисти по взривни вещества, експерти по тероризъм, идентифициране на жертви и анализ на стихийни бедствия. При необходимост към групата може да се присъединят специалисти по цифрова криминалистика, биометрия, фото- и видеоанализ. Държавният глава Сирисена обяви, че се създава специален екип от разследващи, включващ бивш съдия от Върховния съд, бивш високопоставен полицейски шеф и бивш правителствен служител. Те трябва да изготвят първия доклад за терористичните актове в рамките на две седмици. Припомняме, в неделя, когато католиците празнуваха Възкресение Христово, почти едновременно избухнаха бомби в три петзвездни хотела и в три католически храма. По-късно беше съобщено за седми и осми взрив. Единият беше причинен от атентатор-самоубиец, при опит на полицията да го обискира. В резултат на експлозиите загинаха над 300 души, около 500 бяха ранени. Сред жертвите има и граждани на САЩ, Великобритания, Германия, Португалия, Китай, Холандия, Белгия, Турция, Япония, Индия, Бангладеш и Пакистан. Правителството на Шри Ланка обяви, че за взривовете е отговорна местната ислямистка групировка NTJ. Министерство на външните работи предупреждава отново българските граждани да не предприемат пътуване до тази страна до нормализиране на обстановката. За тези на територията на Шри Ланка се съветва да поддържат връзка с посолството в Делхи, с близките си и да изчакат ситуацията да се нормализира.", "date": "2019.04.23", "title": "Шри Ланка обяви извънредно положение, жертвите са над 300"}
