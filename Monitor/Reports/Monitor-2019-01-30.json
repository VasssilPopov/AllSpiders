{"url": "https://www.monitor.bg:443/bg/a/view/sled-fiaskoto-s-magnitski-bg-madof-naduva-sledvashtija-si-balon-zakona-riko-156025", "text": "Вече пета година БГ Мадоф Цветан Василев се укрива в Сърбия и води война с държавните институции в България, търсещи му отговорност за присвоените милиарди от КТБ. Вместо да се изправи пред правосъдието и да понесе своята отговорност за най-голямата финансова пирамида в историята ни, Василев страхливо избяга в чужбина, а с откраднатото финансира медии, „журналисти“, лобисти и дори политици, които от сутрин до вечер се опитват да лъскат имиджа му и да прехвърлят на друг вината за съсипаните съдби на вложителите в КТБ. От 2017 година насам банкерът беглец не спираше да надува балона „Магнитски“, по който закон уж всичките му врагове в България били разследвани в САЩ и „а днес, а утре“ щяло да ги сполети така жадуваното от Василев „възмездие“. Разбира се, повече от ясно е, че никой в САЩ не се интересува от брътвежите на финансовия фараон, а лъжите му бяха многократно опровергавани дори от американски сенатор, името на който си позволи да замеси в инсинуациите. След като разбра, че повече не може да експлоатира темата „Магнитски“, БГ Мадоф очевидно е измислил нов начин за омаскаряване на депутата и наш издател Делян Пеевски. В статия в сайта „Афера“, превърнал се в част от хибридната война на габровския измамник против институциите, беше публикувана „Искова молба“ пред Окръжен съд в Ню Йорк, за която се твърди, че е по заведено дело от три фирми и едно физическо лице против цели 24 ответници – фирми и физически лица, които „участвали“ в измама, целяща да открадне 65 милиона долара от американска фирма с влог в КТБ, и за която цел всъщност пирамидата била срутена. В безумната конструкция родена в Белград, са намесени руски и български банки, БНБ, та дори американска такава, които били в „измамен сговор“ с множество български фирми и физически лица и на които на дълго и на широко са приписани всички библейски грехове. За разлика от „Магнитски“ сега се претендирало обезщетение от стотици милиони долари, но по американския закон РИКО, отнасящ се за „корумпирани организации“. Естествено, есенцията в поредното активно мероприятие отново е депутатът от ДПС Делян Пеевски, който бил и „диригент“, и изпълнител на всичко описано. Макар да няма абсолютно нищо вярно в новата порция изсмукани твърдения, медийните слуги и адвокати на Цветан Василев, както досега, ще тръбят месеци наред, че Пеевски е „разследван“ и „обвиняван“ от американски съд, което е и крайната цел на мустакатия аферист. За да бъде картината пълна, в съшитата с бели конци история е намесена и американската адвокатка Силвия Ролински, която се оказва бивша лична съветничка и началник на кабинета на Стоян Ганев – външен министър в правителството на СДС и председател на Общото събрание на ООН за периода 1992-1993 г. Именно в правителството на Филип Димитров финансов министър беше и Драгалевския могул Иван Костов, чиято топла връзка с Цветан Василев е добре известна и по която линия вероятно е осъществен контактът между Василев и новото му американско прокси. Разбира се, въпрос на време е поредният фантастичен балон с американски привкус да се спука, защото на безспорните факти, че пирамидата КТБ завлече над 5 милиарда от спестяванията на българските граждани и фирми и тези пари потънаха във фирмите бушони на Василев, не може да се опонира нищо смислено. Дотогава за съжаление ще бъдем принудени да слушаме добре познатите мантри от Цветан Василев и от неговите медийни слуги в България и в чужбина, разпространявани от „журналистите“ му на повикване – Любица Кулезич, Сашо Диков, Соня Колтуклиева и Мирослав Иванов. Може дори и бившият губернатор на Ню Мексико Бил Ричардсън да направи поредното си изявление и да се включи в общия хор, за да възроди дружбата си с Василев, позамряла покрай фиаското с „Магнитски“. Дружба, добре подхранена от 5-те милиона долара, дарени през годините от Василев на Атлантическия съвет, в който е ангажиран и Ричардсън. А когато неизбежното се случи и поредната развявана сега партенка - „законът РИКО“ потъне в забрава, ще дойде ред на следващия „проект“ на Василев в представянето му като жертва. Защо тогава да не се опита да спретне „разследване“, този път по закона ЧИКО от Порто Рико? Ще му свърши работа, нали пак ще е на американска територия...", "date": "2019.01.30", "title": "След фиаското с „Магнитски” БГ Мадоф надува следващия си балон: закона РИКО"}
{"url": "https://www.monitor.bg:443/bg/a/view/90-000-bylgari-s-novi-pasporti-vyv-velikobritanija-156023", "text": "Над 90 000 българи по официални данни трябва да си издадат биометрични международни паспорти, за да останат във Великобритания след Брекзит. Според неофициалната статистика броят им може би достига двойно повече. В консулската служба в Лондон има увеличение на български граждани, които подават заявления за нови документи, защото голяма част от сънародниците ни в момента пребивават само с лични карти, научи „Монитор“. Дори и да не се стигне до сделка при излизането на Великобритания от ЕС, гражданите, които живеят на Острова от години, ще могат да По данни на външното ни министерство само за последните 30 дни 208 нашенци са си издали паспорти, общият брой нови документи за самоличност е бил 451. За сравнение през декември 2018 г. броят им е бил 144 от общо 407 документа за самоличност. Преди седмица британското правителство пусна в действие мобилно приложение, чрез което граждани на ЕС, установили се в Обединеното кралство, могат да кандидатстват за пребиваване след Брекзит. Така ще могат да продължат да работят и/или да получават социални помощи, когато Великобритания излезе от общността. Чрез мобилното приложение потребителите ще могат да направят за да потвърдят своята самоличност. След това ще бъдат насочени към сайт, за да дадат адреса си и могат да дадат съгласие за проверка на данъчното им състояние, за да се потвърди адресът им. Третата стъпка е да декларират дали имат криминално досие. Тежка присъда може да доведе до отхвърляне на заявлението. Именно заради това има и наплив от българи в консулската ни служба за издаване на нови документи. Днес правителството прие план за действие при Брекзит без сделка. Според официалната информация по-важните неотложни действия, за да се помогне на нашите граждани, са подсилване на службата ни в Лондон с още двама консулски служители и информационни дни за живеещите на Великобритания български граждани. Освен това посолството ни Лондон ще предоставя и всекидневни консултации на българските граждани в Обединеното кралство, свързани с правата им след Брекзит и процедурата по кандидатстване за статут на „уседналост“. В шотландската столица Единбург държавата ни ще открие нова консулска служба във втората половина на годината. Румънците също откриват подобен офис, за да помогнат на гражданите си в страната, научи „Монитор“ от български дипломати. Ако Великобритания излезе от ЕС, се очаква правното сътрудничество между двете страни за арести и екстрадиция на бандити да се затрудни. Това може да стане, като правен ангажимент между Обединеното кралство и България. За целта в спешен порядък ще има консултации между МВР, главния прокурор, външното и правосъдното министерство, става ясно от плана за действие на държавата ни при Брекзит без споразумение, с който „Монитор“ разполага. Експертите, които са го изготвили, се опасяват че вече започнали наказателни дела в сферата на международно сътрудничество, може да се провалят. Това се отнася и за издирваните и все още незаловени български и британски престъпници на територията на двете страни. В Дирекция \"Международно оперативно сътрудничество\" на МВР ще бъдат назначени нови служители с цел анализ и реакция при кризисни реакции и обмен на полицейска информация по каналите на Интерпол. Служители от всички ведомства и агенции ще участват в обучения, семинари у нас и във Великобритания, на които ще бъдат обсъждани последствията от Брекзит, става ясно още от плана за действия. На уеб страниците на външно и правосъдното министерство ще има обособен раздел, посветен на Брекзит, с линкове към електронни страници с повече информация за гражданите. Британските фирми, регистрирани у нас, ще получават информация за последиците от Брекзит от Агенцията по вписванията в сътрудничество с работодателствите организации - Българската стопанска камара и Българската търговско-промишлена палата. Туристическото министерство също ще се активизира, като състави уебстраница, свързана с промените в областта на туризма след Брекзит. Предвидено е министерството на Николина Ангелкова да подготви и кампании за българския туристически бранш на регионално ниво. Средства ще бъдат отделени за маркетингови кампании на територията на България и Обединеното кралство относно възможностите за туристически посещения, е записано в подробния план. Великобритания трябва да напусне Евросъюза на 29 март. Към момента договорената от британския премиер Тереза Мей сделката не събра подкрепа в британския парламент и все не се изключва Лондон да напусне без споразумение, въпреки гласуваното във вторник решение за сделка с Брюксел. Подобен сценарий ще хвърли и ЕС, и Великобритания в хаос и ще затрудни двустранните отношения. Въпреки това всички страни вече се готвят за него. Тереза Мей все още полага усилия за предоговаряне на спорните точки, така че депутатите да подкрепят споразумението с ЕС. ", "date": "2019.01.30", "title": "90 000 българи с нови паспорти във Великобритания (ТЕМАТА)"}
{"url": "https://www.monitor.bg:443/bg/a/view/specsydyt-dade-hod-na-deloto-sreshtu-prokopiev-za-evn-156019", "text": "Спецсъдът даде ход на делото срещу бившите министри Симеон Дянков и Трайчо Трайков, както и разградския бизнесмен Иво Прокопиев, които са обвинени за продажбата на 33% от държавния дял на ЕВН. Защитата поиска обвинението да бъде върнато на прокуратурата заради неясноти и противоречия в обвинителния акт, но спецмагистратите решиха, че няма основания за спиране или прекратяване на делото. Подсъдими с Дянков, Трайков и Прокопиев са и трима служители на Прокопиев в дружеството „Булброкърс“ – Петър Василев, Любомир Евстатиев и Радослав Рачев. Бившият министър на финансите Симеон Дянков и Иво Прокопиев са обвинени за длъжностно престъпление, от което са настъпили близо 28 млн.лв. щети на държавния бюджет. Бившият министър на икономиката и енергетиката Трайчо Трайков е обвинен, че като длъжностно лице не е положил достатъчно грижи за повереното му имущество, от което са настъпили вреди в особено големи размери. За пореден път Дянков, Трайков и Прокопиев заявиха, че не разбират обвиненията срещу тях. Спор имаше и дали да бъде приет гражданския иск, заведен от Министерството на финансите. Според защитата той щял да затрудни делото. Спецсъдът обаче прие иска с мотива, че отговаря на изискванията на закона и няма да забави процеса. Следващото заседание по делото ще бъде на 5 март, за когато ще бъдат призовани и разпитани свидетели.", "date": "2019.01.30", "title": "Спецсъдът даде ход на делото срещу Прокопиев за ЕВН"}
{"url": "https://www.monitor.bg:443/bg/a/view/naprejenie-v-stolipinovo-chetirima-arestuvani-sled-akcija-za-narkkotici-156031", "text": "Напрежение възникна в най-голямата ромска махала на Пловдив - Столипиново, след като полицията арестува дилъри на наркотици. В махалата има засилено полицейско присъствие. Полицията е влязла в Столипиново и е провела акция срещу наркоразпространението, съобщи bTV.  Арестувани са четирима души и е иззет близо 1 кг наркотично вещество. При акцията на полицията е задържан известният наркодилър от Кричим - Кадрито, съобщи TrafficNews. Към 22 часа над 500 души се събраха пред заведение в махалата, където е извършено претърсването. Хората твърдят, че полицията е влязла в заведението, като е изпочупила всичко наред, дори съобщават, че има и бити.  Към момента действията са приключени и ситуацията в квартала е спокойна, каза час и половина по-късно говорителят на ОДМВР-Пловдив пред \"Фокус\". Подробности от резултатите на акцията ще бъдат оповестени утре.", "date": "2019.01.30", "title": "Напрежение в Столипиново, четирима арестувани след акция за наркотици "}
{"url": "https://www.monitor.bg:443/bg/a/view/trymp-se-obadil-na-guajdo-156026", "text": "Президентът на САЩ Доналд Тръмп проведе телефонен разговор със самопровъзгласилия се държавен глава на Венецуела Хуан Гуайдо, който е признат от Вашингтон, съобщават от Белия дом. Двамата са се съгласили да продължат да поддържат контакти, за да \"подкрепят пътя на Венецуела към стабилност\". Американският лидер също поздрави Гуайдо, бивш председател на парламента, за \"историческото встъпване в длъжност като президент\". От своя страна Гуайдо благодари на Тръмп за \"ангажимента за свобода и просперитет\" на Венецуела и региона. Той добави, че през следващите седмици са планирани мащабни протести срещу \"бившия диктатор Николас Мадуро\", които са от решаваща важност.", "date": "2019.01.30", "title": "Тръмп се обадил на Гуайдо "}
{"url": "https://www.monitor.bg:443/bg/a/view/odit-bednost-i-otoplenie-prichinjavat-mrysnija-vyzduh-u-nas-156022", "text": "Причините за влошеното качество на въздуха в България са следствие на енергийната бедност на населението, а основен източник на замърсяването е битовото отопление. Това се посочва в одитния доклад на българската Сметна палата, публикуван на нейната интернет страница (www.bulnao.government.bg). Предвидени са помощи за отопление на хора с ниски доходи, но не се предвижда осигуряването на екологични горива и подобряване на качеството на атмосферния въздух в големите градове, отчита Сметната палата. Мерките на национално и местно ниво не са насочени към основния източник на замърсяване - битовото отопление с твърдо гориво, остарелия автомобилен парк и инфраструктурата, което представлява предизвикателство за ефективността и ефикасността на предприетите мерки за борба със замърсяването на въздуха, пише в одита. Основният извод на нашия доклад е, че държавната политика за опазване на качеството на атмосферния въздух е в съответствие с изискванията на законодателството и в изпълнение на изискванията към България, поставени с европейските директиви и международни споразумения. За периода 2009-2017 година в България няма приета национална стратегия за опазване на околната среда, която да включва основните цели и принципи от Закона за опазване на околната среда, се отчита още в доклада. Изискванията на международните и европейските стандарти за качество на атмосферния въздух не успяват да постигнат 14 от проверените от Европейската сметна палата 15 държави, съобщават от българската Сметна палата. Съвместният одит е разкрил големи несъответствия между събраните данни от 15 страни, включени в обхвата на одита. Освен България и Естония са проверени Унгария, Холандия, Полша, Румъния, Словакия, Испания, Албания, Македония, Грузия, Косово, Молдова, Швейцария и Израел.", "date": "2019.01.30", "title": "Одит: Бедност и отопление причиняват мръсния въздух у нас "}
{"url": "https://www.monitor.bg:443/bg/a/view/joanna-dragneva-izuchava-lubovta-na-goljam-ekran-156005", "text": "Колко жаби трябва да целуне съвременната успяла жена преди да намери своя принц? Отговор на този въпрос ще търси и певицата Йоанна Драгнева с втората си поява на голям екран. След като се разписа с участие в „Немезис“ на режисьора Ивайло Спасов, певицата отново застава пред камерата за негово заглавие. Този път ще я видим в главната роля на независима и борбена жена, покорила немалко върхове в професионален план, но все още „неука“ що се отнася до любовта. Това ще се случи в новия български филм „Връзкология“. Заедно с героинята ми си приличаме по този независим характер, не и по личния ни живот. Част от събитията, които й се случват, се доближават до границата на абсурда“, намигна вечно усмихнатата Драгнева пред „Монитор“. Да се снима в главна кинороля е детска мечта за бившата вокалистка на Deep Zone Project, която се смята за истинска щастливка от факта, че до момента „макар и със закъснение“ успява да реализира всеки блян на малката Йоанна. „Ивайло Спасов наистина е моят откривател в киното. Учила съм за кратко актьорско майсторство, но далеч не мисля, че съм на нивото на популярните и утвърдените вече имена. И тук той ме покани за главната роля. Каза ми, че когато затвори очи си представя героинята точно като мен“, обясни ни още певицата. Клапата на „Връзкология“ щракна още миналата есен, а тези дни екипът на Спасов ще довърши работата и по последните сцени на снимачната площадка. Романтичната комедия ще ни въведе в света на героинята на Драгнева, а заедно с нея и ние ще изследваме дълбините на модерния флирт. В списъка й с ухажори пък ще попадне и друго популярно лице от музикалната сцена, а именно – майсторът на перкусиите Калин Вельов. Самият той коментира неотдавна, че образът на мачо, в който трябва да влезе заради ролята си, е доста разпространен сред българските мъже, но героят далеч не е от неговата кръвна група. Това е третият опит на Вельов в седмото изкуство след участието му в „Бартер“ и „Омбре“. В списъка с актьори във „Връзкология“ са още Галин Найденов, Теодор Папазов, Мирослав Димитров, певицата Мария Грънчарова и др. Оператор на филма е Добромир Николов („Корпус за бързо реагиране“). Дали съвременната жена ще доживее своя хепиенд в любовта пък зрителите ще могат да проследят още тази есен, когато „Връзкология“ се очаква да направи своята премиера.", "date": "2019.01.30", "title": "Йоанна Драгнева изучава любовта на голям екран"}
{"url": "https://www.monitor.bg:443/bg/a/view/denis-kasymov-bylgarskata-muzika-prodyljava-da-razshirjava-auditorijata-si-156002", "text": "- Сред кандидати има както съвсем млади изпълнители, така и утвърдени имена. Не искам обаче да ги издавам, защото 20-те финалисти ще станат ясни до 1 март и не знам кой ще влезе във финалната селекция. Фестивалът е за нова авторска музика, което ще рече, че дори и най-утвърдените имена като Криско например, може да участва, но с нова авторска песен. Миналата година за приз се бориха например Диона, Славин Славчев, Мойсей, Стивън Ачикор, редом с прохождащите артисти - В първите две издания председател беше Орлин Горанов, който се надявам отново да го оглави. Той е доказан авторитет и много популярен и обичан артист, допринесъл много за българската музика. Останалите 4 члена ще гледаме да са от различните стилове. - Не обвързваме победителите по никакъв начин с продуцентски договори. Това което получава всеки един участник, започва още с обявяването на 20-те финалисти. Правим доста мащабна рекламна и комуникационна кампания през различни канали. От март до юни им уреждаме участия в медиите, въртим песните им засилено във всички телевизии от медийното семейство, отделно им заснемаме специални лайв тв версии на песните, като събираме всички финалисти на хубава сцена с добро озвучаване и осветление. Точно тези видеа после въртим в ефир. На самия фестивал правим за тях по още едно видео с много камери, дрон и кран, които също качваме на висока ротация. След като раздадем наградите, без значение че фестивалът е приключил, продължаваме с рекламната кампания за победители. Целта ни е да дадем зелена светлина на българската музиката без да обвързваме никого по никакъв начин. - Наистина е трудоемка задача, но е и мисия, кауза, която сме поели и ще продължим да следваме, защото виждаме, че младите артисти имат нужда от подкрепа и я заслужават. Има много талантливи изпълнители и автори, но няма много платформи, на които да стъпят и тяхното творчество да достигне до широката аудитория. Това е идеята и на BG Music Channel като телевизия. Затова и целият екип на медията работи по фестивала, а самата подготовка започва веднага след края на предишното издание .т.е. една година. - Честно казано поп-фолкът е най-слушан в България. Има пазарен дял от може би 50%, като другите 50 са за всички останали стилове. Това е и причината отстрани да изглежда лесно, въпреки, че никъде няма лесно. Просто по-голямата аудитория предполага по-голяма възвращаемост. В последните години обаче останалите стилове все повече набира скорост и да разширяват аудиторията си. Това, което наблюдавам е, как поп-фолкът се модернизира и няма нищо общо със старата чалга. А и все повече изчезва разделението между двата лагера. Като че ли се обединяват стиловете. Всички се ориентираха към регетон, денсхол, горещ ритъм така да кажа. Започват да звучат близко, няма и омраза между двата представителите на едните и другите, дори все повече правят колаборации помежду си. Тенденцията е да има ново разделение – модерна музика, без значение дали е изпълнена от поп-фолк, рап или друг певец, и такава, която не звучи модерно. На 7 и 8 юни в Летния театър на град Сандански за трета поредна година ще се проведе BG Music Festival – единственият подобен форум само за нова авторска музика родно производство. Може би затова и интересът към конкурсната част на събитието е доста голям – вече има над 100 записали се. С опита от предходните две издание екипът на организаторите от BG Music Channel са решили да въведат и няколко промени през 2019-та. От четири, състезателните категории стават три. Електронната музика няма да има собствен раздел, а ще се бори редом с кандидатите за поп идол. Останалите две секции остават рок и хип-хоп и арендби. До 1 март петчленно селекционно жури, чиито имена се пазят в тайна, има за задача да избере 20-те финалисти,. И тази година състезателната част ще прелива приятно в живи изпълнения на някои от най-известните имена в родната музика, но гост-звездите за момента се обект на преговори.", "date": "2019.01.30", "title": "Денис Касъмов: Българската музика продължава да разширява аудиторията си"}
{"url": "https://www.monitor.bg:443/bg/a/view/strelba-na-korsika-156027", "text": "Един човек е загинал и поне шестима са ранени, след като мъж откри огън в град Бастия на френския остров Корсика, съобщава Би Би Си. Заподозреният започнал да стреля на улицата около 16 и 25 местно време в квартал Монтесоро в Бастия, има сведения и за двама намушкани. Съобщава се, че една от жертвите е полицай. След атаката заподозряният се е прибрал в дома си, барикадирал се е и силите за сигурност са обградили сградата. Мотивът за нападението е все още неясен, въпреки че първоначалните данни изключват тероризма. Смята се, че заподозряният е 70-годишен и има поне едно предишна присъда, се казва в съобщения в медиите. Предполага се, че става дума за съседска свада. По-късно той бе открит мъртъв от командоси, които са щурмували сградата, в която се е бил барикадирал стрелецът, съобщи в. \"Фигаро\".", "date": "2019.01.30", "title": "Стрелба на Корсика "}
{"url": "https://www.monitor.bg:443/bg/a/view/25-godini-zatvor-tenio-ubil-iveta-pred-deteto-im-156004", "text": "Най-тежката присъда - доживотен затвор получи 27-годишният Теньо Енчев. Наказанието му обаче бе редуцирано на 25 години, след като той се призна за виновен и делото протече по съкратения ред. \"Такъв е законът\", каза майката на жертвата и избухна в сълзи. Съдът постанови още Теньо да изплати 150 000 лева кръвнина на майката и още 200 000 лв. на 3-годишния си син на Ивета, а искът на брат й бе отхвърлен.", "date": "2019.01.30", "title": "25 години затвор за Теньо, убил Ивета пред детето им"}
{"url": "https://www.monitor.bg:443/bg/a/view/djejsyn-momoa-stava-byrz-i-jarosten-156030", "text": "Да заголи бицепс редом до Джейсън Момоа – това си представя Дуейн Джонсън-Скалата за спиноф продукцията на „Бързи и яростни“ - „Хобс и Шоу“. Това призна самият актьор, като разкри, че е преговарял с екранния „Аквамен“ за ролята на негов брат. Натовареният график на най-красивия мъж според TC Candler обаче пратил ролята право в ръцете на друг кечист – Роуман Рейнс. категоричен в крайна сметка бе Скалата по повод обвързването на хаваеца с франчайза. Момоа не е коментирал подобна изява на голям екран. Въпреки това, според Джонсън, двамата са водели сериозни преговори за ролята. „Хобс и Шоу“ ще се завърти из киносалоните по света от 2 август тази година. Снимките на продукцията са вече стартирали, подробности около сценария обаче все още не са известни. Както повелява и заглавието, действието ще се развива около премеждията на героите на Скалата и Джейсън Стейтъм от популярната дизелова поредица. Големият „злодей“ на трасето пък ще бъде Идрис Елба. „Всеки герой е толкова силен, колкото е злодеят отсреща му“, гласяха думите, с които Джонсън приветства звездата от „Планината помежду ни“ в семейството на „Бързи и яростни“.", "date": "2019.01.30", "title": "Джейсън Момоа става бърз и яростен"}
{"url": "https://www.monitor.bg:443/bg/a/view/ot-13-do-19-prez-fevruari-156015", "text": "През тази година се очаква средната месечна температура през февруари у нас да бъде около и над нормата. В по-голямата част от страната най-ниските температури през месеца ще бъдат между минус 13 и минус 8 градуса, а най-високите температури ще са между 14 и 19 градуса. Това съобщи пред БТА синоптикът Марияна Попова от сектора \"Метеорологични прогнози\" в Националния институт по метеорология и хидрология. Тя прогнозира, че месечната сума на валежите ще бъде около нормата.  Средната месечна температура за февруари в Северна България и по високите полета у нас е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса. Средната месечна сума на валежите в равнините е между 30 и 50 литра на квадратен метър, в планините - между 40 и 70 литра на квадратен метър, а за Рило-Родопския масив и Странджа е от 60 до 100 литра на квадратен метър. В началото на февруари ще бъде доста по-топло от обичайното, особено през първите дни в Източна България, където ще духа умерен югозападен вятър. Вероятността за валежи до средата на десетдневието ще е малка. През втората половина от периода ще има валежи, в равнинната част от страната предимно от дъжд, в планините - от сняг. Температурите ще се понижават, но ще останат по-високи от средните за месеца.  През второто и третото десетдневие на февруари температурите ще се понижат още и ще се колебаят около средните за месеца. Динамиката на атмосферата ще се запази и времето ще бъде променливо, с чести превалявания. В равнинната част от страната ще има и дъжд, и сняг, но вероятността за трайна снежна покривка е малка, прогнозира Марияна Попова. ", "date": "2019.01.30", "title": "От - 13°до 19° през февруари "}
{"url": "https://www.monitor.bg:443/bg/a/view/davat-3-mlrd-lv-za-podpomagane-v-zemedelieto-156003", "text": "Правителството утвърди годишните разчети за средствата от Европейския съюз за Държавен фонд „Земеделие“ за 2019 г. Планирани са общо 2,99 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2,69 млрд. лв. са за сметка на ЕС, а 985,9 млн. лв. са предвидени за развитие на селските райони. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР. По линия на директните плащания от ПРСР са заложени 274,6 млн. лв., които ще обхващат направленията агроекология и климат, биологично земеделие и Натура 2000. 1,554 млрд. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други. По Програмата за морско дело и рибарство 2014-2020 г. са разчетени 38,8 млн. лв. 135,5 млн. лв. са предвидени за пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор и други схеми. На последното си заседадие кабинетът одобри и проект на Закон за преброяване на земеделските стопанства през 2020 г. Анкетирането и ще приключи на 18 декември 2020 г. До 18 септември 2020 г. се предвижда преброяването да се извършва по интернет чрез предоставяне на данни от земеделския стопанин с помощта на уеб-базирано приложение и попълване на електронен въпросник. В оставащия период данните ще бъдат събирани от анкетьор чрез интервю със стопанина.", "date": "2019.01.30", "title": "Дават 3 млрд. лв. за подпомагане в земеделието"}
{"url": "https://www.monitor.bg:443/bg/a/view/2-godishno-momichence-pochina-sled-uslojnenija-ot-grip-v-bolnicata-v-pazardjik-156013", "text": "Момиченце на 2 години и 2 месеца от Велинград е починало в реанимацията на детското отделение на областната държавна болница в Пазарджик. Детето е имало пневмония, развита след грип. То е докарано от лечебно заведение във Велинград и е било в изключително тежко състояние. Според лекари то е било лекувано и е било изписано, но състоянието му се влошило и се наложило отново да го приемат в лечебницата във Велинград. После е изпратено по спешност в областната болница в Пазарджик, потвърди директорът на здравното заведение д-р Васил Вълчев. Наложила се е интубация в спешното отделение, тъй като момиченцето не е могло да диша и е развило двустранна бронхопневмония, развита вследствие на усложнение от грип. Въпреки усилията на лекарите детенцето е починало.", "date": "2019.01.30", "title": "2-годишно дете почина след тежка пневмония в Пазарджик"}
{"url": "https://www.monitor.bg:443/bg/a/view/12-500-nelegalni-sa-se-opitali-da-vljazat-v-bylgarija-prez-2018-156000", "text": "12 500 мигранти са се опитали да влязат незаконно в България през миналата година. От тях 4 600 опита за проникване са през българо-гръцката граница, като увеличението е с 6 пъти в сравнение с предходни години. За първи път броят на нелегалните опити за преминаване на границите с Гърция и Турция са почти равни. Това съобщи шефът на ГД „Гранична полиция“ главен комисар Светлан Кичиков. 842 души са задържани след обмен на данни между България, Турция и Гърция в постоянно действащия тристранен кризисен център на ГКПП Капитан Андреево. Това стана ясно по време на инспекцията на ГКПП „Капитан Андреево“ на министъра на имиграцията и интеграцията на Кралство Дания Ингер Стьойберг и вътрешния министър Младен Маринов. Според Стьойберг България върши огромна работа в полза на Европа и гарантира сигурността на външна граница на ЕС. „Кралство Дания подкрепя усилията на България да стане част от Шенген“, каза министър Стьойберг. „Управлението на миграционните процеси е много важно за сигурността на цяла Европа. Нашата цел е да покажем на партньорите от ЕС, че гледаме сериозно на задачата, която България има и охранява надеждно външната граница на ЕС“, подчерта вътрешният министър Младен Маринов. Двамата министри и служители на Гранична полиция направиха инспекция и на патрулите по граничната бразда с Турция. Датският министър си поговори със смесен българо-полски патрул. По време на демонстрациите по охраната на границата над гостите прелетя хеликоптер. Министър Стьойберг лично направи контрол на тир с газанализатор, който открива нелегални мигранти в товарните фургони на камионите. Видя и как действат мобилните камери, които откриват хора по пулса на сърцата и излъчваната телесна температура. На самата бразда с Турция министър Маринов докладва резултатите от инспекцията по телефона на премиера Бойко Борисов.  ", "date": "2019.01.30", "title": "12 500 нелегални опитали да влязат в България през 2018г. "}
{"url": "https://www.monitor.bg:443/bg/a/view/barnie-pred-evroparlamenta-njama-da-predogovarjame-za-granicata-156011", "text": "Представителят на Европесйкия съюз по брекзит Мишел Барние заяви пред европарламента, че няма да се предоговаря по въпроса за границата с Ирландия в рамките на Брекзит. Предпазният механизъм не е догма, подчерта Барние, а става дума за договорено решение след две години тежки преговори, което да отговаря на нуждите на всички страни. Дължим предпазния механизъм на всички наши граждани, коментира Барние. Нито едната, нито другата страна не е на ясно какви са тези алтернативни мерки, за които говорят в Лондон, отбеляза Барние. Снощното гласуване в британския парламент не променя нищо и споразумението за оттеглянето на Великобритания няма да бъде предоговаряно. Това заяви пред Европейския парламент председателят на Европейската комисия Жан-Клод Юнкер. Той настоя, че има нужда от предпазна мярка за ирландската граница, както е предвидена в договореното споразумение. От снощи знаем, че британският парламент отхвърля много неща, но все още не знаем какво точно подкрепя, добави Юнкер. Оставам оптимист по природа, затова вярвам, че може да има и ще има споразумение, за да преминем към бъдещо сътрудничество с Лондон. Ще работим денонощно, посочи председателят на ЕК.", "date": "2019.01.30", "title": "Барние пред Европарламента: Няма да предоговаряме за границата (ВИДЕО)"}
{"url": "https://www.monitor.bg:443/bg/a/view/otvarjat-utre-cenovite-oferti-za-predinvesticionno-prouchvane-za-tunela-pod-petrohan-156009", "text": "Ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана - София, с тунел под Петрохан, ще бъдат отворени утре, съобщиха от АПИ. Обществената поръчка за извършване на проучването започна през август, а в края на септември бяха отворени постъпилите 7 предложения. Бъдещият изпълнител ще трябва да посочи минимум 3 варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. Индикативната стойност на обществената поръчка е 500 000 лв. без ДДС, а срокът за изпълнение 180 дни.", "date": "2019.01.30", "title": "В четвъртък отварят ценовите оферти за прединвестиционно проучване за тунела под Петрохан"}
{"url": "https://www.monitor.bg:443/bg/a/view/prodavame-parnikovi-kvoti-za-750-miliona-156006", "text": "Приходи в размер на 2,230 млрд. лв. ще бъдат събрани във фонд „Сигурност на електроенергийната система“ през 2019 г. Това е предвидено в бюджета на фонда, одобрен на последното заседание на министерския съвет. Близо 34% от тях (750 млн. лв.) се очаква да бъдат от продажба на квоти въглеродни емисии. Със събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 4 MW и над 4 MW по Закона за енергията от възобновяеми източници, определени с решение на КЕВР. Фонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и приходи от цена „задължение към обществото”.", "date": "2019.01.30", "title": "Продаваме парникови квоти за 750 милиона"}
{"url": "https://www.monitor.bg:443/bg/a/view/prashtat-falshivi-mms-i-ot-imeto-na-bylgarski-poshti-156012", "text": "\"Български пощи\" ЕАД уведомява, че се разпращат фалшиви MMS от името на дружеството. В съобщенията фигурира логото на \"Български пощи\" ЕАД. Текстът гласи, че дружеството провежда томбола и всяка сряда раздава 10 смартфона на печелившите, а за участие в томболата получателят на съобщението трябва да предостави лични данни от дебитна или кредитна карта. \"Български пощи\" ЕАД обръща внимание, че не провежда томбола, не раздава награди и при никакви поводи не изисква лични данни от дебитна или кредитна карта.", "date": "2019.01.30", "title": "Пращат фалшиви MMS-и от името на \"Български пощи\"  "}
{"url": "https://www.monitor.bg:443/bg/a/view/speshnite-medici-v-g-orjahovica-naj-posle-ottegliha-ostavkite-si-155992", "text": "Няма опасност Спешна помощ в общинската болница в Горна Оряховица да остане без медицински кадри. Това стана ясно след като 27-те лекари, фелдшери и медсестри, които бяха депозирали оставките си, ги оттеглиха. Причината за масовата вълна бе нападението на майка на бебе над фелдшерка от филиала на спешна помощ в града. След среща на част от медиците с министъра на здравеопазването Кирил Ананиев те заявиха, че вече са удовлетворени и че за пръв път виждат такова желание за помощ и съдействие от страна на министъра и на хората от ведомството му. След като Ананиев даде съгласието си от 1 февруари Центърът за спешна помощ в Горна Оряховица ще бъде първият в страната с жива и денонощна физическа охрана, а линейките ще бъдат оборудвани с паник бутони. До тогава денонощно пред Спешото в железничарския град граждани дават доброволни дежурства за осигуряване на ред и за недопускане на насилие спрямо медицинския персонал.  ", "date": "2019.01.30", "title": "Спешните медици в Горна Оряховица най-после оттеглиха оставките си"}
{"url": "https://www.monitor.bg:443/bg/a/view/studenti-otlichiha-brajs-dalas-hauyrd-za-jena-na-godinata-156010", "text": "Актрисата, режисьор и продуцент Брайс Далас Хауърд бе обявена за носителка на наградата \"Бухнал пудинг\" за жена на годината на шеговита церемония на театралната студентска трупа на Харвардския университет. Отличието се връчва всяка година на изпълнители с траен и впечатляващ принос към шоубизнеса от най-старата студентска театрална трупа в САЩ, основана през 1795 г. В изявление на трупата се казва, че Хауърд получава „Бухнал пудинг“, защото е завършена актриса, която се е превъплътила в много образи, получили ласкави отзиви от критиката, и се е ангажирала с разширяване ролята на жените във всеки аспект от разказването на истории. Връчването на приза - златна форма за пудинг, по традиция се предшества от костюмен парад по улиците на Кембридж. Брайс Далас Хауърд е сред звездите във филма \"Джурасик свят: Рухналото кралство\" и в биографичната лента за Елтън Джон - Rocketman, която ще излезе на екран през месец май. Сред предишните носители на наградата, която за пръв път е връчена през 1951 г., са Ела Фицджералд, Мерил Стрийп и Холи Бери.", "date": "2019.01.30", "title": "Студенти отличиха Брайс Далас Хауърд за жена на годината"}
{"url": "https://www.monitor.bg:443/bg/a/view/osydiha-myj-prodaval-chujdi-koli-v-internet-155993", "text": "Мъж, извършвал измами с продажба на чужди леки автомобили в интернет, получи от съда едногодишна условна присъда с тригодишен изпитателен период. К.Д. е признат за виновен за това, че на 15 април 2016 г. във Велико Търново, с цел да набави за себе си имотна облага, възбудил заблуждение у Г. В. от Горна Оряховица, че ще му продаде лек автомобил „Опел Астра“, след като предварително му бъде заплатено, чрез куриерска фирма капаро в размер на 200 лева, с което му причинил имотна вреда в размер на 200 лева. К.Д. решил да си набави средства по противозаконен начин - чрез извършване на измами, като публикува фиктивни обяви за продажба на автомобили на атрактивни цени, въпреки, че не е техен собственик, и като иска от кандидат-купувачите заплащане на капаро, чрез куриерски фирми.  На 15.04.2016 г. публикувал в интернет сайта обява за продажба на лек автомобил „Опел Астра“, за 2500 лева, снимки на автомобила и телефонен номер за контакт. Пострадалият Г. В. позвънил за обявата. По време на разговора К.Д. обяснил, че автомобилът се намирал в Ямбол и че, ако иска да го купи, трябвало да му изпрати капаро в размер на 200 лева, чрез куриерска фирма. Пострадалият превел поисканата сума, като се уговорили на следващия ден, да се срещнат  в Ямбол. Според уговорката, пострадалият пристигнал  за да купи колата, но продавача не се появил. Присъдата подлежи на обжалване пред окръжен съд – Велико Търново.  ", "date": "2019.01.30", "title": "Осъдиха мъж, продавал чужди коли в интернет"}
{"url": "https://www.monitor.bg:443/bg/a/view/gerchev-se-vyrna-kontuzen-ot-tel-aviv-155990", "text": "Европейският вицешампион по джудо от 2018 г. Янислав Герчев се прибра с контузия от силния Гран при турнир в Тел Авив. При загубата си в репешажите на кат. до 60 кг той е получил травма на лакътя, а след ядрено-магнитен резонанс в Пловдив се установило, че има разкъсани връзки и спукана ставна капсула. „Той продължава да тренира, но не натоварва ръката. Ще бъде с нас и на лагера в Сливен, който започва от утре“, сподели националният треньор и баща на джудиста Атанас Герчев. Ръководството на федерацията награди с премия от 2000 лв. Ивайло Иванов, който взе сребро от надпреварата в кат. до 81 кг и с 1000 лв. Ивелина Илиева за бронзовото й отличие. На Илиева ще се разчита за добро представяне и на предстоящия турнир за Европейската купа при жените, който ще се проведе в столичната зала „Универсиада“ през уикенда при свободен за зрителите вход. Победа в нейната категория до 57 кг ще й донесе нови 100 т. за олимпийската ранглиста за Токио 2020, където в момента е 19-а. Иванов пък има най-предното класиране за момента с 10-ото си място.", "date": "2019.01.30", "title": "Герчев се върна контузен от Тел Авив"}
{"url": "https://www.monitor.bg:443/bg/a/view/tir-ot-valandovo-i-djip-ot-erevan-se-udariha-v-kresnenskoto-defile-155996", "text": "Поредна катастрофа стана тази нощ в Кресненското дефиле край ханчетата. Тежко натоварен ТИР влекач „Мерцедес“ от македонския град Валандово движещ се в посока Кресна – Симитли и джип „Ауди“ с арменска регистрация се удариха в Кресненското дефиле около 01:20 часа. 26-годишният Мите Бидев, шофьор на влекача от Валандово се е отървал само с рана на бедрото и заедно с 46 годишния водач на арменския джип „Ауди“, който е с политравма на коремните органи, както и с контузия на глава и бедро, са транспортирани бързо с линейка в санданската болница, където им оказана спешна помощ. Опасност за живота им няма и днес около обед са освободени по тяхо желание за домашно лечение. Инцидентът е станал на завой, когато тежкият влекач „Мерцедес“ поднася на мократа настилка, навлиза в насрещната лента за движение и се удря в насрещия скат. После камиона се  връща на пътя, като застава напреко на международния път за Гърция. Насреща идвал нищо неподозиращия джип с арменска регистрация, който се удря в тежкото возило. Повече от 4  часа задната част на влекача е висяла над река Струма. Около 04:45 часа кран започнал да изтегля товарния автомобил. Вероятната причина за катастрофата е мократа настилка и несъобразената скорост на камиона влекач. От 01:30 часа до развиделяване в сряда пътни полицаи спираха движението по международния път Е-79 за Гърция . Образуваха се километрични опашки преди Симитли и след Кресна. От 08 часа пътят вече беше отворен за движение.", "date": "2019.01.30", "title": "ТИР от Валандово и джип от Ереван се удариха в Кресненското дефиле"}
{"url": "https://www.monitor.bg:443/bg/a/view/strah-ot-vzriv-trese-strajica-155995", "text": "Страх от взрив тресе Стражица. Причината е намиращата се на територията на града стара артилерийска база, чиято охрана е поверена в ръцете на частна фирма. Хората от Стражица и ръководството на града са против това охраната на един толкова опасен и важен за националната сигурност обект да бъде поверена в ръцете на частници, чийто охранители даже нямат право да носят огнестрелно оръжие по време на дежурствата си. Заради това от общинския съвет вече са изпратили писмо до президента Румен Радев, военния министър Красимир Каракачанов и съвместното командване на въоръжените сили. В писмото декларация се изразява загриженост от сериозната опасност от възникване на инцидент с взрив на територията на бившето артилерийско поделение и се настоява държавата да продължи с охраната на обекта. Хората от Стражица споделят, че на територията на базата се съхраняват тонове боеприпаси и едно проникване на външли лица и хвърляне дори и само на една запалена клечка кибрит може да доведе до унищожаване на целия град и околните села, които ще бъдат вдигнати във въздуха.", "date": "2019.01.30", "title": "Страх от взрив тресе Стражица"}
{"url": "https://www.monitor.bg:443/bg/a/view/ekipi-na-jandarmerijata-se-izsipaha-v-dupnica-proverjavat-vsichko-nared-155997", "text": "Специализирана полицейска операция се провежда на територията на Дупница и околните села. Десетки служители на Дирекция „Жандармерия“ се изсипаха рано сутринта пред полицейското управление в града. „Имаше поне 5 микробуса и други 5 джипа. Навсякъде гъмжи от полицаи. Чухме, че става въпрос за мащабна акция в ромските махали на града. За момента обаче никой нищо не казва, спират наред и автомобилите“, коментираха дупничани. Официално от пресцентъра на ОДМВР – Кюстендил обявиха, че на територията на Дупница и околните села се провежда планова операция. „Категорично не става въпрос за извършено тежко престъпление. Операцията е насочена към конвенционалната престъпност. Ще се извършват проверки в малките населени места, ще се проверяват търговски обекти за евентуални данъчни престъпления и български документи за самоличност“, обяви говорителят на ОДМВР – Кюстендил, Катя Табачка. Само преди по-малко от седмица подобна съвместна акция с екипи на жандармерията беше проведена и в Кюстендил. „Хората трябва да свикват, това не е нещо ново и подобни акции се провеждат в цялата страна. Най-малкото те имат и респектиращ ефект“, обявиха още униформени от Кюстендилско.", "date": "2019.01.30", "title": "Екипи на жандармерията се изсипаха в Дупница, проверяват всичко наред"}
{"url": "https://www.monitor.bg:443/bg/a/view/roma-idva-na-sff-broeni-dni-sled-nagradite-oskar-155991", "text": "Последният хит на мексиканския режисьор Алфонсо Куарон „Рома“ ще зарадва родните любители на седмото изкуство с прожекции в рамките на София Филм Фест. Кинофорумът ще се проведе в столицата ни от 7 до 17 март, а в рамките му ще можем да изгледаме цели 4 от общо петте претендента за чуждоезичния „Оскар“. „Рома“ е основен фаворит за наградите на Американската филмова академия, като заедно с „Фаворитката“ на Йоргос Лантимос ще се борят за общо 10 статуетки. С колко и какви отличия ще си тръгне заглавието от бляскавата цеременоия, ще разберем на 24 февруари, броени дни преди старта на София Филм Фест. „Джебчии“, „Капернаум“ и „Студена война“, чийто автор Павел Павликовски дори ще пристигне у нас, са останалите филми с номинации за „Оскар“, които ще видим в родните киносалони. Единствената лента от чуждоезичната надпревара, която не е намерила (засега поне) място в програмата е германското предложение „Никога не поглеждай встрани“. „Рома“ вече обра овациите с отличията за най-добър чуждоезичен филм и най-добър режисьор на наградите „Златен глобус“. Заглавието ще се бори и за 7 приза от Британската академия за кино и телевизия (БАФТА).", "date": "2019.01.30", "title": "„Рома“ идва на СФФ броени дни след наградите „Оскар“"}
{"url": "https://www.monitor.bg:443/bg/a/view/bojinov-smenja-obertan-v-levski-155994", "text": "Ръководството на „Левски“ гласи Валери Божинов за заместник на звездата си Габриел Обертан. Нападателят е все по-близо да се завърне на „Герена“, след като френският футболист бе продаден в турския „Ерзурумспор“. Изпълнителният директор Павел Колев вече е говорил с Божинов, който има готовност да облече веднага „синята“ фланелка. Пред двете страни остава да уточнят дребни детайли по договора, а ако всичко е наред нападателят може да се в последните дни от подготовката му в Кипър и дори да вземе участие в някоя от оставащите контроли. Божинов има общо 20 мача и 8 гола с фланелката на „сините“ през 2014 година, а през този сезон се завърна в Първа лига, където през есента изигра 11 мача и вкара 7 попадения с „Ботев“ (Враца). Името на Божинов стана отново актуално за „Левски“ след мълниеносната сделка, която „сините“ осъществиха с „Ерзурумспор“ за Габриел Обертан. По информация на „Франс футбол“ в касата на 26-кратните шампиони ще влязат малко под 2 млн. евро, а договорът на бившия футболист на „Манчестър Юнайтед“, „Уигън“ и „Нюкасъл“ е за две години и половина. Той стана част от мащабна селекция в рамките на само два дни, в които бяха привлечени шестима нови футболисти в намиращия се в зоната на изпадащите в Сюпер лигата клуб. Без голямата звезда в своите редици „Левски“ записа второ поредно поражение под ръководството на Георги Дерменджиев. „Сините“ отстъпиха с 1:2 на 13-я в полския шампионат „Висла“ (Плоцк), като с играта си. Анхел Гарсия бе точен в 32-ата минута, а Давиде Мариани изравни от дузпа в 65-ата. Бившият играч на „Ботев“ (Пловдив) Нико Варела пък вкара много красив гол в 72-ата минута, прехвърляйки стража Николай Кръстев. Въпреки поражението наставникът Георги Дерменджиев обяви, че отборът започва да придобива облик. „Като резултат не е добре, но мисля, че отборът малко от малко придобива такъв облик, какъвто искам да виждам. Мисля, че нещата ще се стабилизират. Има малко по-добро владеене на топката и малко по-бързо темпо. Головете станаха след индивидуални грешки. Трансферът на Обертан е по негово желание. Той бе основен футболист, но ще се справим”, коментира Дерменджиев.", "date": "2019.01.30", "title": "Божинов сменя Обертан в „Левски“"}
{"url": "https://www.monitor.bg:443/bg/a/view/ni-co-poluchi-posmyrtno-goljamata-nagrada-na-bnr-top-20-155980", "text": "Точно седем месеца след нелепата катастрофа, в която един от най-обещаващите млади български музиканти Николай Николов – NI.co намери смъртта си, творчеството с едноименната му банда беше удостоено с Голямата награда на първата церемония по раздаването на музикални призове БНР ТОП 20. За да получат статуетката на сцената на Sofia Live Club се качиха неговите близки, които с думите си разчустваха цялата зала. NI.co и бандата му бяха отличени за песента „Рискувам“. Церемонията по раздаването на призовете се превърна в един голям концерт, с най-новите песни родно производство както от звездите на поп и рок сцената, така и дело на изгряващи млади таланти. Затова и първото отличие, което беше връчено за вечерта бе 12-годишният талант е добре познат на слушателите от участието й в детската Евровизия през 2016 г., след което стана и най-малкото попълнение на лейбъла на Влади Ампов-Графа „Монте мюзик“. В годината, в която пусна новия си албум „Както преди“, които смело може да наречем най-силната му тава излизала до сега, Любо Киров успя да качи и двата издадени до момента сингъла „Още от теб“ и „Летим“, начело на чарта. Това му донесе и статуетката в категория „Две песни на един автор, оглавили класацията“. С типичния си весел подскок певецът се приземи на сцената, благодари за признанието и за възможността българската музика да се конкурира и развива и изпя „Летим“ на живо. Бяха връчени още три статуетки - за трето, второ и първо място в категория „Изпълнител/автор с най-много песни в класацията през годината“, които отидоха съответно при Миро, Jeremy? и фънки бандата SoulBmoll, чиято песен По време на церемонията имаше за всеки вкус по нещо – от усмихнатото „Funny Side of Me“ на Орлин Павлов, който откри събитието и бързо-бързо си тръгна, за да се прибере при новородената си дъщеря Елизабет, до инди поп предизвикателството „Beautiful“ на Свилен Ноев от първия му самостоятелен албум без „Остава“ - Different. Електронният привкус донесоха DJ Фабрицио Паризи, Miyan и Белонога с техния етно-хаус проект „Sunbeams“, който преди седмица влезе и в най-слушаните песни у нас на ПРОФОН за 2018 (една от двете български парчета, заедно с „Вечеряй, Радо“ на 4Magic). Първото издание на годишния концерт на БНР ТОП 20 ще бъде излъчено по БНТ на 9 февруари и ще има свое продължение през лятото, когато ще бъдат удостоени най-добрите песни за първата половина на 2019 г.", "date": "2019.01.30", "title": "NI.co получи посмъртно голямата награда на БНР ТОП 20"}
{"url": "https://www.monitor.bg:443/bg/a/view/nad-6000-srebyrni-bijuta-zadyrjaha-na-gkpp-dunav-most-155979", "text": "Общо 6048 сребърни бижута с близо 17 кг тегло задържаха митнически служители на Граничния контролно-пропускателен пункт „Дунав мост“. Това съобщиха от Агенция „Митници“. Част от бижутата са били родирани, т.е. благородният метал е имал галванично покритие, което предпазва накита и му придава блясък. Бижутата са открити в салона на автобус, пътуващ от Турция към Румъния, който пристигнал на съвместния българо-румънски пункт вечерта на 27 януари. Гривните, пръстените, обеците, синджирчетата и другите накити са били разпределени в 30 пакета, събрани в торба, оставена близо до задната врата като багаж. Общата стойност на накитите е над 62 500 лева. Срещу турски гражданин, пътуващ в автобуса, е образувано бързо производство под надзора на Районната прокуратура в Русе.", "date": "2019.01.30", "title": "Над 6000 сребърни бижута задържаха на ГКПП „Дунав мост“"}
{"url": "https://www.monitor.bg:443/bg/a/view/za-pryv-pyt-ot-40-godini-irak-e-poseten-ot-kralja-na-ispanija-155984", "text": "Кралят на Испания Фелипе Шести пристигна в Ирак на първото посещение на испански монарх от 40 години, предаде Франс прес. Фелипе Шести се срещна с разположените в страната испански сили и с иракския президент Бархам Салих. След като международната антиджихадистка коалиция помогна на иракските сили да прогонят групировката \"Ислямска държава\" от градовете, в Ирак продължава да има чуждестранни военни инструктори, включително неколкостотин испанци. От началото на месеца Ирак бе посетен от редица чуждестранни лидери. Президентът на САЩ Доналд Тръмп се срещна с американските сили в страната, но не и с иракски официални представители. Йорданският крал Абдула Втори посети Багдад за пръв път от едно десетилетие, а преди него шефовете на дипломацията на Иран и САЩ се срещнаха с иракските лидери. На всички тези срещи бе обсъден въпросът за ИД след всеобщата изненада, която предизвика решението на Тръмп да изтегли от Сирия намиращите се там 2000 американски войници. Повечето страни от антиджихадистката коалиция сега са в Ирак, откъдето понякога навлизат на сирийска територия. Проиранският блок сред иракските управляващи настоява да се изготви график за изтегляне на всички чуждестранни войски от Ирак, най-вече тези на САЩ.", "date": "2019.01.30", "title": "За пръв път от 40 години Ирак  е посетен от краля на Испания"}
{"url": "https://www.monitor.bg:443/bg/a/view/predlagame-nashi-porodi-agneta-i-med-na-sauditska-arabija-156001", "text": "Искаме да реализираме агнета от български породи на пазара на Саудитска Арабия. Това каза министърът на земеделието Румен Порожанов по време на среща с д-р Хамад бин Абдулазиз Албатшан, зам.-министър на околната среда, водите и земеделието на Кралство Саудитска Арабия. Министърът подчерта, че за да бъде тръгне износът е необходимо да се финализира ветеринарната документация, за което БАБХ е изпратила всички документи. За пчелния мед, към момента има изготвен здравен сертификат за износ, който предстои да бъде одобрен от страна на Саудитска Арабия. По време на срещата стана ясно, че България ще участва и през 2019 г. на „Сауди Агрофуд“ - най-голямото селскостопанско изложение в богатата арабска държава. Д-р Хамад бин Абдулазиз Албатшан, от своя страна потвърди големия интерес на Саудитска Арабия за засилване на отношенията между двете страни в аграрния сектор. По думите му през последната година страната е внесла осем милиона овце и има интерес към българската продукция.", "date": "2019.01.30", "title": "Предлагаме наши породи агнета и мед на Саудитска Арабия"}
{"url": "https://www.monitor.bg:443/bg/a/view/sydjat-guinet-poltrou-155983", "text": "Актрисата Гуинет Полтроу ще се изправи пред Темида. Срещу нея е заведено съдебно дело по обвинения, че счупила ребрата на мъж, след като го блъснала в гръб, докато карала ски в курорт в щата Юта през 2016 г. 72-годишният пенсиониран специалист по оптометрия Тери Сандерсън заяви на пресконференция в Солт лейк сити, че чул истеричен писък и след това бил блъснат в гръб в курорта Диър вали на 26 февруари 2016 г. Той си спомня, че полетял напред и паднал на земята, преди да загуби съзнание. Свидетел на случката потвърдил, че видял Полтроу да блъска в гръб мъжа. Звездата от „Железният човек“ отхвърли обвиненията чрез говорителката си Хедър Уилсън, която в свой имейл отбеляза, че те са неоснователни. Сандерсън твърди още, че 46-годишната актриса го оставила контузен в планината и не потърсила помощ за него. Ски инструктор, който карал ски заедно с Полтроу, както и семейството й и нейни приятели казаха, че става въпрос за изфабрикуван инцидент, уверявайки, че тя не е причинила падането.", "date": "2019.01.30", "title": "Съдят Гуинет Полтроу"}
{"url": "https://www.monitor.bg:443/bg/a/view/grisho-se-zaredi-ot-sreshta-s-deca-v-pernik-155986", "text": "Григор Димитров посети Перник по време на краткия си престой в България, за да се срещне с деца със специални потребности. Самият той сподели, че това се е оказал най-вдъхновяващият момент за него досега през годината. Световният №24 и майка му Мария са се срещнали с децата и са поиграли с тях, а после Гришо публикува снимки в социалните мрежи от събитието. „Дълго време очаквах да се отправя към Перник, за да посетя тези прекрасни деца, но не очаквах да си тръгна така вдъхновен. Тяхната сила и усмивки направиха този момент най-важния за мен в годината до момента. Моменти като този ме правят благодарен към времето ми извън корта. Вече очаквам с нетърпение следващия път, в който ще видя всички свои приятели и невероятни хора, които са посветили живота си да помагат на другите\", написа Димитров след срещата. Както се разбра, Димитров отказа заради контузия участие в турнира в Ротердам, на който трябваше да играе след седмица. Той е с травма в рамото, която го измъчваше и през миналата година, а на негово място в схемата ще влезе шампионът от 2006 г. Мартин Клижан. Същата контузия в рамото отказа и бившата му изгора Мария Шарапова от турнира в Санкт Петербург. Бившата №1 в света трябваше да премери сили със сънародничката си Дария Касаткина, но заради травмата е прекратила участието си в надпреварата. За сватба пък се подготвя бившият №1 при мъжете Рафаел Надал. Той ще скъса с ергенския живот през есента и ще се ожени в Майорка за дългогодишната си приятелка Сиска. Новината съобщи списание Hola, което се позовава на източници, близки до двойката.", "date": "2019.01.30", "title": " Гришо се зареди от среща с деца в Перник"}
{"url": "https://www.monitor.bg:443/bg/a/view/pri-spasitelni-razkopki-v-starinen-plovdiv-otkriha-moneta-na-trakijskija-car-sevt-iii-ot-4-i-vek-predi-hrista-155987", "text": "Монета от последния голям тракийски владетел на Одриското царство Севт III от 4-и век преди Христа откриха археолози от Пловдив при спасителни разкопки на ул. „Стоян Чомаков” 16 в „Старинен Пловдив”. Наред с монетата екипът под ръководството на София Христева са намерили и амфора, внос от остров Тасос, която също е от 4-и век преди Христа и която най-вероятно е била за вино. Това са най-ранните предмети сред голямото количество открити съдове, намерени по време на 16-дневното проучване на обекта от пловдивските археолози. На терена, който се намира съвсем близо до емблематичните Баятова и Бакалова къщи, е имало възрожденска къща, която била полуразрушена и затова била съборена наскоро. На нейното място инвеститорът на обекта изготвил идеен проект за строителство на 3-етажна къща за гости и ресторант. При изкопните дейности строителите се натъкнали на археологията, спазили закона и се обърнали към музея в Пловдив за проучване на откритите пластове. „Проучването продължи 16 работни дни и беше в южната част на частна сграда. Най-ранните периоди, за които имаме данни, са от бронзовата епоха. Това означава началото на второто хилядолетие преди Христа. Имаме структури, вкопани в скалата от първото хилядолетие преди Христа. Най-вероятно са били жилища с дървени конструкции, тъй като са намерени под формата на дупки за греди в материковата скала. Впоследствие на това място през римския период теренът е бил допълнително подравнен”, разказа ръководителят на разкопките София Христева. След като тези по-ранни структури в по-голямата си част са били унищожени, през втори – трети век била изградена голяма римска сграда. Тя била много богато украсена, с цветни стенни мазилки, разказват археолозите. „За съжаление към нея не откриваме зидовете, тъй като попадат извън проучваната площ и не може да твърдим с каква функция е имала самата сграда, която е била над 55-60 квадратни метра площ. На по-късен етап – през четвърти век, е построена друга сграда – верижна, която имаме данни за 6 помещения”, обяснява Христева. От тях археолозите  изцяло са проучили едно помещение и други две частично. Останалите три попадали в границата на съседен имот и затова нямало как да бъдат проучени. Предполага се, че тази сграда може би е била жилищна. Към нея на места имало тухлени подове и затова се предполага, че може да е била двуетажна. „Към тази сграда интересното е, че има добре запазени зидове във височина, като към две от стените има запазени входове, които са облицовани с тухли. Тези зидове с входовете ще бъдат запазени в новата сграда и на следващ етап ще бъдат експонирани”, каза още ръководителят на разкопките. „На този обект се повтарят периодите, които успяхме да проучим и на Небет тепе през 2016 и 2017г. Което на нас ни помага да си разширим кръгозора за самия хълм, не само за града, но и за Акропола на Филипополис. Имаме частично проучени две сгради от втората половина на 12-и век с настилки между тях. Хубаво е, че имахме възможността да проучим обекта. Част от тях имат експозиционна стойност. Има протокол от МК, че тези зидове трябва да се запазят”, бе категорична София Христева.", "date": "2019.01.30", "title": "При спасителни разкопки в Старинен Пловдив: откриха монета на тракийския цар Севт III от 4-и век преди Христа "}
{"url": "https://www.monitor.bg:443/bg/a/view/djystin-bijbyr-pusna-sobstvena-modna-linija-155982", "text": "Джъстин Бийбър дебютира в модните среди. Хитовият певец пусна в продажба първата си модна линия Drew, която е кръстена на неговото второ име (Дрю). Спортни унисекс тениски, блузи с дълъг ръкав, суитшърти и панталони съставляват колекцията на изпълнителя на Sorry. Цената на артикулите варира между 48 и 148 долара. „Запазената марка“ на Бийбърпък е надписът Drew. “Модната къща е място, където можете да бъдете себе си. Бла-бла-бла... Носи дрехите сякаш не ти пука. Ела спокоен. К. (ок) Чао“, пише в официалната страница на Drew. Междувременно преди дни стана ясно, че Бийбър и съпругата му Хейли Болдуин ще отложат църковния си брак. До това се стигнало, след като част от най-близките им гости обяснили, че не могат да присъстват на първоначално избраната от младоженците дата – 1 март, когато е и рожденият ден на носителя на „Грами“. Новата дата за голямото събитие все още не е публично обявена.", "date": "2019.01.30", "title": "Джъстин Бийбър пусна собствена модна линия"}
{"url": "https://www.monitor.bg:443/bg/a/view/stena-na-kyshta-padna-vyrhu-dete-155985", "text": "Стена от срутила се къща е паднала върху 10-годишно момче. Детето е със счупени крайници. Инцидентът е станал в с. Микрево, община Струмяни към 14.15 ч. , съобщи БГНЕС. На този етап се знае, че момчето има фрактури на долните крайници. Към мястото на инцидента пътува автомобил на Спешна помощ. Детето ще бъде транспортирано в МБАЛ Благоевград. Инцидентът е станал в района на църквата в селото.", "date": "2019.01.30", "title": "Стена на къща падна върху дете "}
{"url": "https://www.monitor.bg:443/bg/a/view/apple-smykva-cenata-na-smartfonite-si-155961", "text": "Технологичният гигант Apple планира да намали цената на смартфона си за втори път в 12-годишната история на модерното устройство. Това ще доведе до фиксиране на цените до минали равнища на местни валути, а не на разширяващият се долар, предават от Reuters. Ходът от страна на шефа на компанията Тим Кук идва като извън САЩ. Това включва и китайският пазар, на който се намира най-големият брой потребители на устройството. Причина за ниското ниво на продажби е покачването с 10% на американския долар, което оскъпи продуктите на Apple в Средното кралство. Този вторник шефът Тим Кук изведе данни, че в продажбите на смартфона се наблюдава спад, който е и първият след засиленото пазаруване по празниците. Първото подобно намаление се случи малко след дебюта на смартфоните през 2007 г.", "date": "2019.01.30", "title": "Apple смъква цената на смартфоните си"}
{"url": "https://www.monitor.bg:443/bg/a/view/teo-ushev-vodi-mastyr-klas-na-festivala-na-kysometrajnija-film-vyv-francija-155988", "text": "Майсторът на анимацията Тео Ушев ще води мастър клас на 41-вия международен фестивал на късометражния филм в Клермон Феран, Франция. Българинът, който в актива си има номинация за „Оскар“, ще дава съвети на ентусиасти в компанията на друг аниматор - Патрик Бушар. Тазгодишното издание на фестивала е посветено на разнообразието на канадското кино и ще стартира в петък. Посредством 6 програми и 38 ленти форумът ще представи най-доброто, което е създадено от канадското късометражно кино през последните две десетилетия. Канадското късометражно кино обаче има особено човешко измерение, свързано с културата.\", заяви програматорката на ретроспективата Жули Русон. Зрителите ще имат възможност да видят първите късометражни филми на известни режисьори, сред които Дени Вилньов, станал известен с игралните си филми \"Блейд Рънър 2\", \"Първи контакт\" и \"Сикарио\", и Жан-Марк Вале, заснел \"Клубът на купувачите от Далас\". Общо 9300 ленти 163 филма от 62 страни минаха селекцията и ще бъдат представени в три конкурсни програми на фестивала, който ще продължи до 9 февруари.", "date": "2019.01.30", "title": "Тео Ушев води мастър клас на фестивала на късометражния филм във Франция           "}
{"url": "https://www.monitor.bg:443/bg/a/view/rim-poveri-dupkite-si-na-zatvornici-155967", "text": "Общината на Рим повери на пандизчии запълването на многобройните дупки по улиците и площадите на италианската столица. Засега става дума за трийсетима души с леки присъди и с ниска обществена опасност от най-големия затвор на Вечния град – „Ребибия“. Все пак по време на работа издокараните в специални оранжево-сини униформи пътни работници ще бъдат държани под око от въоръжени служители на полицията за охрана на местата за лишаване от свобода. Преди да се заемат с решаването на един от най-болните проблеми на Рим – дупките и пропаданията по улиците напоследък причиняват редовно пътно-транспортни произшествия за съжаление и с жертви – затворниците са изкарали специален курс. Обучението е било организирано от управата на стопанисващата националните автомагистрали компания и при завършването му курсантите в раирани пижами са получили дипломи за „асфалтаджии“. Изглежда са се учили добре, защото медиите в Рим дадоха много висока оценка на резултатите от изпълнението вчера на първата им възложена задача – ремонта на намираща се в източните покрайнини на града улица. Като „клиентите“ на „Ребибия“ не само са запълнили и пригладили перфектно дупките по нея, но са подновили хоризонталната маркировка, почистили са отводнителите шахти и т.н. Във възторг от стореното вчера от „асфалтаджиите“ в оранжево-сини униформи бе кметицата на Рим Вирджиния Раджи. Тя подчерта пред журналисти, че затворниците не само правят нещо много полезно за подопечния й град, но учат и практикуват занаят, който може да им бъде полезен, когато излязат на свобода. Служители от общината пък посочиха пред медиите, че договорът, сключен с управата на местата за лишаване от свобода, анулира един от търговете за обществени поръчки с висок „корупционен заряд“. А член на управата на автомагистралите посочи, че ако „експериментът“ се окаже успешен, то поддържането на високо скоростните пътища в страната може скоро да бъде поверено също на пандизчии.  ", "date": "2019.01.30", "title": "Рим повери дупките си на затворници"}
{"url": "https://www.monitor.bg:443/bg/a/view/njama-narushenija-pri-stroitelstvoto-po-moreto-kraj-varna-155970", "text": "Няма законови нарушения при строителството в курортния комплекс „Св. св. Константин и Елена“ край Варна, където се изграждат два хотела и търговски център. Това установи проверката на ДНСК. Според проверяващите, няма застроени плажове, а подробният устройствен план е минал през всички инстанции. Одоборен е и от Министерството на регионалното развитие и благоустройството. „Инвеститорът ни увери, че достъпът до комплекса ще бъде свободен за всеки, който иска да го посети. Очаква се част от проекта да бъде завършен до средата на тази година, каза на брифинг след оглед на място началникът на ДНСК, арх. Иван Несторов. „Няма закононарушение при строителството на хотела с външен басейн в курорта „Св. Св. Константин и Елена“, отбеляза той. За обекта е издадено легално, законосъобразно разрешително за строеж, на базата на одобрена техническа документация. На мястото нито ще има нов плаж, нито се застроява съществуващата пясъчна ивица, уточни Несторов, който пристигна на проверка, след сигнали на граждани, че в района се строи масивна сграда на самия плаж, близо до открит миналата година 5-звезден хотел. Според Несторов, това е втора проверка на обекта. Първата е проведена през август миналата година, от инспектори от Районната дирекция по строителен надзор. Днес той потвърди, че разрешителното за строителството на хотела е било издадено на 16 февруари 2018 година от главния архитект на Общината Виктор Бузев и е влязло в сила месец по-късно, на 12 март. В разрешението е записано, че сградата ще е хотел на два етажа с кула. Външният басейн се намира в урегулиран поземлен имот, предвиден в новия Подробен устройствен план на курорта „Св. Св. Константин и Елена“, одобрен от МРРБ през 2017 година. Също не може да се намери нарушение и при височината на сградата, тъй като текстове в закона позволяват тя да е такава, коментира още арх. Несторов. Разрешение има и за строителството на моста, което се извършва паралелно с градежа на хотела, добави арх. Несторов, като уточни, че с този въпрос обаче се занимава Морска администрация. „Към така наречения „мост на въздишките“, който сега се възстановява, има бетонен подход, предвиден е и достъп с асансьор. Той може да играе и ролята на лодкостоянка“, каза още шефът на ДНСК.    ", "date": "2019.01.30", "title": "ДНСК: Няма нарушения при строителството по морето край Варна"}
{"url": "https://www.monitor.bg:443/bg/a/view/es-otkazva-da-predogovarja-za-brekzit-155989", "text": "Лидерите на 27-те страни членки на ЕС се противопоставиха на искането на британските власти за предоговаряне на споразумението за излизане на Великобритания от блока, съобщи АФП. \"Споразумението за излизане е най-доброто средство за гарантиране, че Великобритания ще излезе от ЕС в условията на ред. Предпазният механизъм - мярката за избягване на връщането на физическа граница между Ирландия и британската провинция Северна Ирландия - е част от споразумението за излизане, а споразумението не подлежи на предоговаряне\", каза председателят на Европейския съвет Доналд Туск. Доналд Туск разговаря по телефона с държавните глави и правителствените ръководители на 27-те членки на ЕС, за да потвърди общата позиция. Британските депутати приеха с 317 гласа \"за\" и 301 \"против\" поправка, искаща промяна в договореното с ЕС споразумение за Брекзит. Поправката предвижда по-конкретно да се замени предпазният механизъм, целящ да бъде избегнато връщането на физическа граница между британската провинция Северна Ирландия и Република Ирландия, с „алтернативни мерки“. Преди гласуването министър-председателката Тереза Мей заяви, че тази поправка, внесена от консерватора Греъм Брейди, ще й даде \"мандат\" да поднови преговорите с Европейския съюз.  Остават само два месеца до 29 март, когато Обединеното кралство трябва да напусне ЕС, а инвеститори и съюзници призовават британското правителство да гарантира организирано излизане от клуба, към който се присъедини през 1973 година. \"Тази вечер мнозинството от уважаемите членове на парламента казаха, че ще подкрепят сделка с промени в предпазния механизъм\", каза Мей, цитирана от Ройтерс. Преди две седмици тя понесе съкрушително поражение в Камарата на общините, когато депутатите отхвърлиха споразумението, което бе постигнала с ЕС.  \"Сега е ясно, че има път, който може да гарантира стабилно мнозинство в камарата за напускане на ЕС със сделка\", каза Мей. ЕС има нужда Великобритания да разясни следващите си стъпки по Брекзита, заяви заместник-председателят на Европейската комисия Франс Тимерманс, цитиран от Ройтерс. \"Продължаваме да приканваме британското правителство да разясни намеренията си\", каза Тимерманс. Той увери, че ЕС взема мерки за защита на европейските студенти, които участват в програмата за обмен \"Еразъм\", ако на 29 март Великобритания напусне ЕС без споразумение, предаде АП. Тимерманс обяви предложения, които ще позволят на 14-те хиляди студенти във Великобритания и 7-те хиляди британски студенти в останалите 27 страни от ЕС да завършат обучението си без прекъсвания въпреки Брекзита. Британският министър за Брекзита Стивън Баркли заяви за Радио 4 на Би Би Си, че Великобритания все пак проучва възможни промени в споразумението с ЕС, включително фиксиран срок за продължителността на предпазния механизъм за Ирландия, както и \"изходни клаузи\" и използване на технологии, за да се избегне твърда, видима граница между Република Ирландия и Северна Ирландия, предаде ДПА. \"В окончателното споразумение ще трябва да има някакви отстъпки от ЕС по предпазния механизъм за Ирландия. Ако се стигне до Брекзит без споразумение, няма да получат и едно пени от нас\", заяви държавният министър за Брекзита Куази Куартенг, имайки предвид договорената сума, която Великобритания да плати по \"развода\" си с ЕС в размер на около 39 милиарда лири. Британският премиер Тереза Мей заяви, че достъпът до британските териториални води за риболов не подлежи на предоговаряне с ЕС, ако се стигне до нови преговори по споразумението за Брекзит, предаде Ройтерс.", "date": "2019.01.30", "title": "ЕС отказва да предоговаря за Брекзит "}
{"url": "https://www.monitor.bg:443/bg/a/view/bylgarija-odobri-prisyedinjavaneto-na-makedonija-kym-nato-155978", "text": "Правителството одобри проекта на Протокол към Северноатлантическия договор относно присъединяването на Република Македония към НАТО. Министерският съвет упълномощи временно управляващия постоянната делегация на България към НАТО да подпише присъединителния протокол. Премиерът Бойко Борисов нееднократно е заявял, че бъдещето на Македония е свързано с Европейския съюз. „Колкото по-скоро видим Македония в ЕС и НАТО, толкова по-добре за България и Гърция“, каза Борисов в края на ноември миналата годината по време на Третата среща на високо равнище в Солун.", "date": "2019.01.30", "title": "България одобри присъединяването на Македония към НАТО"}
{"url": "https://www.monitor.bg:443/bg/a/view/bez-viza-do-velikobritanija-pri-pytuvanija-do-90-dni-155972", "text": "Ще пътуваме до Великобритания в рамките на 90 дни без визи след Брекзит. Това обяви вицепремиерът и външен министър Екатерина Захариева след заседание на Министерския съвет, на което бе одобрен план за възможните варианти за излизане на Великобритания от ЕС - със или без споразумение. „Най-вероятният сценарий е българите и останалите европейски граждани да могат да посещават Великобритания след Брекзит без визи в рамките на 90 дни. Това не се отнася за дългосрочния престой“, каза Захариева. Същото ще важи и за пътуващите великобританци. От представителството на Еврокомисията в София водят разговори със синдикати и бизнес за новите регламенти след 29 март. Целта е да не се допускат негативни последици във всички сфери на икономиката, уточни дипломат номер едно. „По отношение на българските граждани - тези, които живеят на Острова, до 29 март ще запазят правата си. Съответно българското правителство прие решение британските граждани, около 7000 души, реципрочно да имат лесна и достъпна регистрация”, обясни външният министър. Сънародниците ни, които вече живеят във Великобритания ще могат по-лесно по електронен път да си извадят документ със статут за уседналост без да плащат никакви такси. Със или без сделка след излизането на Великобритания от ЕС, България предвижда мерки в няколко направления. Ще бъде променен Закона за чужденците в България и правилника за неговото прилагане. В плановете на държавата е заложено откриване на консулство в Единбург. Ще бъде подсилена и консулската служба в Лондон с още двама служители. Сънародниците ни живеещи на Острова ще могат да се възползват от всекидневни консултации, свързани с правата им след Брекзит и процедурата по кандидатстване за статут на уседналост.", "date": "2019.01.30", "title": "Без виза до Великобритания при пътувания до 90 дни"}
{"url": "https://www.monitor.bg:443/bg/a/view/irakski-bejanci-zakopchani-za-terorizym-v-germanija-155975", "text": "Германската полиция потвърди информация на сп. \"Шпигел\" за задържането на трима иракчани в северната част на страната по подозрение в тероризъм, предаде ДПА. Двама 23-годишни мъже са обвинени в планиране на терористично нападение, а 36-годишен мъж е обвинен в съучастие, съобщи прокуратурата в Карлсруе. Тримата са арестувани рано тази сутрин в окръг Дитмаршен на провинция Шлезвиг-Холщайн. Полицията е претърсила жилища и в провинциите Мекленбург-Предна Померания и Баден-Вюртемберг, но там не е имало арести. Според сп. \"Шпигел\" задържаните са свалили от интернет инструкции за изработване на взривно устройство и са били започнали да събират барут от фойерверки, а също така са поръчали детонатор от Великобритания. Един от тях заявил, че искал да убие възможно най-много \"неверници, но не и деца\". Прокуратурата заяви, че задържаните не са били набелязали конкретна цел за нападението си и не е известно дали са членове на терористична групировка. \"Шпигел\" съобщи, че тримата мъже започнали да планират атентат след пристигането си в Германия през 2015 г. и получили помощ от неизвестни лица чрез мрежата за кодирани съобщения Телеграм.", "date": "2019.01.30", "title": "Иракски бежанци закопчани за тероризъм в Германия"}
{"url": "https://www.monitor.bg:443/bg/a/view/varna-shte-razpolaga-s-budjet-ot-blizo-polovin-miliard-leva-155968", "text": "Общинският съвет във Варна прие общинския бюджет за 2019 г. в размер на 497 625 000 лв. Бюджетът е рекорден в историята на града и е втори по големина в страната след столичния. Варна ще разполага т. г. с близо 104 млн. лева повече от 2018 г., без да има увеличение на местните данъци и такси. „Бюджет 2019 ще позволи още по-ускореното обновяване на града ни. Наша обща задача е тези близо половин милиард лева да бъдат оползотворени по най-добрия възможен начин, да за може  всеки варненец да види ефекта пред своя дом и на своята улица“, изтъкна след гласуването кметът Иван Портних. Той припомни, че само преди няколко години 200 млн. лв. бюджет изглеждаше фантастика, непостижима сума. Благодарение на усилията на всички, Варна вече разполага с половин милиард лева, допълни кметът, според който градът няма време за губене. И тази година приоритети остават образованието, утвърждаването на Варна като  привлекателна дестинация за целогодишен туризъм, както и привличането на повече средства по европейски програми. В годината, в която Варна е Европейски град на спорта, допълнително финансиране е заделено също за спортни събития и изграждане на спортна инфраструктура. Заложената капиталова програма е за 195 млн. лева, от които 86,3 млн. лева са осигурени от европейски програми. Над една трета от средствата в бюджета, или 35,1%, ще бъдат изразходвани за образование. Парите по това перо възлизат на 142,7 млн. лева и са с около 20% повече спрямо първоначалния бюджет за 2018 г. През годината ще бъдат направени значителни инвестиции в подобряване на образователната инфраструктура в училища и детски градини и създаване на модерна база за образование и кариерно развитие. Предвидените средства за това са 13,7 млн. лева – двойно повече от миналата година. Част от тях ще бъдат вложени в основни ремонти на спортни и детски площадки в редица училища и градини. Продължава работата по европроекта за  модернизация на образователната инфраструктура, който обхваща 7 училища и 3 детски градини, като през тази година в чисто нови сгради ще влязат децата от ДГ „Карамфилче“ и „Иглика“ в кв. „Виница”. Над 124 млн. лева е бюджетът за жилищно строителство, БКС и опазване на околната среда за 2019 г. във Варна. От тази сума за изграждане, ремонт и поддържане на уличната мрежа са предвидени 67,5 млн. лева, от които близо 38,3 млн. лева са за довършване на бул. „Васил Левски“. Около 18 млн. лева ще бъдат вложени в основен ремонт на пътна мрежа, а малко над 7 млн. лева ще струва текущата рехабилитация на улици в града. От приоритетните обекти, по които ще се работи тази година, е изграждането на пътна автомобилна рампа на автомагистрала „Хемус“, с качване от бул. „Ат. Москов“. Друг голям обект е реконструкцията на улица от бул. „Първи май“ към Рибарско пристанище „Карантината“ в Аспарухово. Мащабно обновяване на улици предстои и в с. Константиново, за което в бюджета на община Варна са заделени 2,5 млн. лева. Близо 91 млн. лева ще бъдат осигурени от оперативните програми, или с около 11 млн. лева повече в сравнение с миналата година. С 23 млн. лева европейски средства  предстои да бъде извършена модернизация на пречиствателната станция за отпадъчни води в к.к. „Златни пясъци“. Друг мащабен проект е рибарското пристанище „Карантината“, за който са осигурени 13 млн. лева.  Над 10 млн. лева по ОП „Региони в растеж“ ще се инвестират в благоустройство и естетизация на градската среда, като един от обектите, включен в проекта, е Морската градина. През тази година ще бъде разширен обхватът на Синята зона и за това общината е отделила 3,8 млн. лева. Съветниците одобриха също план-сметка „Чистота“ в размер на 37,2 млн. лв., с около 4 млн. повече спрямо миналата година. С двойно повече средства ще разполага Варна за култура и спорт през 2019 г., като бюджетът на общината за „Култура, спорт, почивни дейности и религиозно дело“ е 33,2 млн. лева. Спрямо миналогодишния бюджет има увеличение с 16,4 млн. лева, което се дължи основно на домакинството на Варна за Европейски град на спорта. По този повод общината ще инвестира над 14,3 млн. лева в изграждането на три нови спортни комплекса в кварталите „Владислав Варненчик” и „Виница“, на ул. „Студентска“, както и в реконструкцията на стадион „Спартак“. Общинските съветници одобриха бюджета от 2 млн. и 135 хил. лева по програма „Спорт“, при която също има увеличение на средствата с 835 хил. лева повече спрямо първоначалния бюджет за 2018 г. Спортният календар по програмата за 2019 г. предвижда провеждането на над 200 инициативи, от които повече от 50 са международни. Бюджет 2019 осигурява повече средства и за здравеопазване. Финансовата рамка е от 21,1 млн. лева, с близо 1,6 млн. лева повече спрямо миналогодишния бюджет. Акцентът тази година е върху общинските здравни програми, чийто брой е двойно увеличен. Тази година те са общо 18 програми, 9 от които са нови. С над 1 млн. лева е увеличен и бюджетът за социални дейности, който е в размер на 16,8 млн. лева. Продължава  надграждането на социалната програма, която тази година ще бъде допълнена с нови услуги, закупуване на нови микробуси за хора с увреждания и на товарни автомобили за нуждите на социалния патронаж. В бюджета на Варна за транспорта са отделени общо 8,4 млн. лева, от които близо 6 млн. лева са за безплатни пенсионерски карти. За ученическите карти ще бъдат отпуснати 1,2 млн. лева. За пътуванията на хората с увреждания общината отделя още 140 хил. лева.  ", "date": "2019.01.30", "title": "Варна ще разполага с бюджет от близо половин милиард лева "}
{"url": "https://www.monitor.bg:443/bg/a/view/sonja-joncheva-s-nominacija-ot-opera-magazine-155974", "text": "Най-известното ни сопрано на международната сцена Соня Йончева получи номинация за „наградата на читателите“ на оборотното издание Opera Magazine. За приза тя ще се съревновава с още 7 артиста, а гласуването е вече отворено на сайта на списанието. Всеки може да даде вота си до 8 февруари. Победителят обаче ще получи приза си чак на 29 април. Това е поредното признание за българката зад граница. Преди дни тя получи награда от кръга на критиците на изкуството в Чили. Наскоро  . Престижният германски вестник Die Welt пък обяви българката за следващата Мария Калас. Музикалният критик на вестника - Мануел Бруг дори си позволи да напише, че българката е по-добра от легендарната покойна прима. „Тя притежава повече пълнота, повече позитивизъм, повече любов в тъмния си глас“, написа специалистът на Die Welt.", "date": "2019.01.30", "title": "Соня Йончева с номинация от Opera Magazine"}
{"url": "https://www.monitor.bg:443/bg/a/view/udyljiha-razsledvane-za-smyrtta-na-katadjijski-shef-155959", "text": "С 2 месеца се удължава разследването за смъртта на бившия шеф на сектор „КАТ-Пътна полиция“ в Казанлък Тодор Николов, чийто труп бе открит в личния му автомобил „Мерцедес“ на 14 декември м.г., съобщиха от районната прокуратура. Тялото на 44 –годишния потомствен полицай беше намерено след продължило двудневно издирване в района на родното му село Бузовград. Според заключенията на съдебните медици смъртта е в резултат на огнестрелна рана в слепоочието. Балистичната експертиза е установила, че изстрелът е произведен от служебния му „Макаров“, по който е намерена една единствена следа от левия палец. Откритата в купето гилза е от същото оръжие. Патоанатомите са установили, че преживе Николов е страдал от порок на сърцето, за такова заболяване съобщи в хода на издирването му неговият пряк началник в РУ „Полиция“ – Казанлък Стойчо Крачолов. Досъдебното производство е срещу неизвестен извършител за евентуално склоняване към самоубийство. В близост до колата на Николов бяха намерени близо 15 000 лв, захвърлени в утайника на напоителен канал, идващ от язовир Копринка, картонен свитък – бележник и кожен кобур с револвер. Дактилоскопската експертиза не е установила отпечатъци от бившия катаджия по мокрите банкноти, тепърва предстои изготвянето на комплексна медицинска и психиатрична експертиза. Смъртта на Тодор Николов, наричан от приятелите си Геслера, стана повод за множество коментари в Казанлък и региона заради съмнения, че е  убит, за да се прекъсне следата към корупционна схема. Още тогава шефовете му отрекоха да е имало сигнали срещу него за корупция, съвпадение било задържането на неговия подчинен Радослав Баросов в деня преди изчезването му. По думи на близки до разследването Николов редовно държал в себе си доста големи парични суми, имало показания, че е правел често финансови услуги на познати, но липсвали данни за лихварство.", "date": "2019.01.30", "title": "Удължиха разследване за смъртта на катаджийски шеф"}
{"url": "https://www.monitor.bg:443/bg/a/view/nova-agencija-sledi-pytnata-bezopasnost-155977", "text": "Създава се нова държавна агенция „Безопасност на движението по пътищата“, реши правителството днес. Новото звено ще разработва, координира и контролира провеждането на политиката за повишаване на безопасността на движението по пътищата. Агенцията ще поеме част от функциите на различните институции, между които е споделена отговорността за безопасността на движението. Специализираното звено ще събира данни и ще осъществява постоянен мониторинг на постигнатите резултати и ефективността на предприетите мерки. Наред с това ще организира сътрудничеството с висши училища и научни организации за осъществяване на научноизследователска дейност, ще провежда информационни и образователни кампании, както и ще извършва консултации с гражданското общество, бизнеса, академичните и научни среди.", "date": "2019.01.30", "title": "Нова агенция следи пътната безопасност"}
{"url": "https://www.monitor.bg:443/bg/a/view/dve-novi-stipendii-za-uchenicite-ot-vtorija-srok-155971", "text": "Правителството одобри две нови стипендии за учениците, завършили основното си образование. Те ще се отпускат от втория учебен срок на учебната 2018/2019 година. Първата е за ученици, които се обучават в дуална система на обучение в класовете от първи гимназиален етап. Втората е гимназисти, които са приети по защитените специалности от професии или специалности от професии, по които се очаква недостиг от специалисти на пазара на труда, и се обучават по тях през тази учебна година. Стипендиите ще се предоставят на основа класиране на учениците подобно на стипендиите за постигнати образователни резултати и за подпомагане на достъпа до образование и предотвратяване на отпадането. Учениците, които отговарят на условията за получаване на повече от една стипендия, ще имат право да изберат само една от тях. В същото време има възможност, когато ученик е класиран за една от двата вида нови стипендии и едновременно за стипендия за образователни резултати, да има право да получи и половината от размера на стипендията за образователни резултати. Целта е да се стимулират учениците с по-висок успех. Поощренията няма да се изплащат на ученици с пет отсъствия по неуважителни причини през месеца, за който е стипендията. Учениците през учебните 2018/2019 и 2019/2020 г., които се обучават в дуална система и получават стипендии по проект „Швейцарска подкрепа за въвеждане принципите на дуалното обучение в българската образователна система“, няма да имат право на стипендия за ученици за дуалната система на обучение в класовете от първи гимназиален етап, осигурена от държавния бюджет. Промените имат за цел разширяване на кръга от ученици с право на стипендии след завършено основно образование. Новите стипендии ще допринесат за укрепване на връзката между професионалното образование и обучение и изискванията на пазара на труда, а също и за намаляване на отпадащите от училище. Предвиждат се и стипендии за ученици със специални образователни потребности след завършен седми клас, които се обучават в държавните и в общинските центрове за специална образователна подкрепа.", "date": "2019.01.30", "title": "Две нови стипендии за учениците от втория срок"}
{"url": "https://www.monitor.bg:443/bg/a/view/armejcite-se-kachiha-na-kamili-v-maroko-155976", "text": "Част от играчите на ЦСКА оползотвориха повече от добре почивния ден, който треньорът Ел Маестро им даде. Начело с брата на наставника – Никон Ел Маестро, играчите изоставиха хотела в Испания и си взеха корабче от Гибралтар, което ги отведе в Мароко. Там групата на Божидар Чорбаджийски, Борис Секулич, Данте Стипица, Валентин Антов и Никола Борисов прекара незабравим ден, а със сигурност едно от най-паметните им преживявания ще остане язденето на камили. Клубната телевизия на ЦСКА също така разпространи и любопитни кадри, в които играчите се надпяват, докато са върху двугърбите животни. След партито пък всички футболисти се прибраха успешно обратно в лагера, за да се готвят за контролата със „Спарта“ (Прага). Проверката е днес, а това е вторият чешки отбор за „червените“ само за броени дни, след като ЦСКА вече би с 2:1 шампиона „Виктория“ (Пилзен).", "date": "2019.01.30", "title": "“Армейците“ се качиха на камили в Мароко"}
{"url": "https://www.monitor.bg:443/bg/a/view/pratiha-v-domashen-arest-nasilnik-ot-selo-zagore-155960", "text": "С постоянна мярка за неотклонение „домашен арест“ излезе от съдебната палата в Стара Загора 49-годишен жител на село Загоре, който е бил задържан в хода на образувано бързо досъдебно производство за пореден опит да тормози майка си. Познатият покрай няколко случая за обири на църковна утвар Петко Нанев е бил закопчан  на 24 януари след сигнал от майка си при опит да разбие входната врата на дома й. Мъжът е имал издадена ограничителна заповед да не приближава възрастната жена на разстояние по-малко от 50 метра. Ограничението му било наложено на 15 януари, когато едва не я осакатил с юмруци и ритници. Нанев е многократно осъждан до момента, като са му налагани наказания в различни размери (от 6 месеца до 4 години “лишаване от свобода”). За последно е пребивавал в затвора през февруари 2016 година. Работата по разследването продължава под надзора на Районна прокуратура – Стара Загора, като на 28 януари  е било внесено искане до съда за налагане на мярка „задържане под стража“, но съдебният състав сметнал , че и „домашен арест“ ще е достатъчен. Жители на Загора разказват, че през последните години Петко Нанев се алкохолизирал, развел се със съпругата си, разпродал имуществото на родителите и почти през ден посягал да бие майка си. „Тоя човек трябва да не излиза от килията, защото излезе ли започва да прави глупости, чуваме че майка му си била изтеглила жалбата до полицията от жал към него. Все пак й е дете…За благодарност утре като се напие пак ще хукне да я трепе!“, коментира съседка .", "date": "2019.01.30", "title": "Пратиха в домашен арест насилник от село Загоре"}
{"url": "https://www.monitor.bg:443/bg/a/view/japonski-gravuri-ot-silistra-akostiraha-v-stara-zagora-155963", "text": "30 гравюри на японски художници от ХVІІІ-ХІX в., притежание на художествената галерия в Силистра, акостираха в Града на липите в рамките на инициативата „Разменени творби“, инициирана преди около 2 години от директора на старозагорската галерия проф. д-р Марин Добрев. Творбите са дело на част от съвременици и ученици на гениалните автори Кацушика Хокусай и Андо  Хирошиге като  Утагава Тойокуни III /1786-1864/; Садайде /1840-1860/; Сунцан, Кунийоши III /1797-1861/; Кацугава Сюнджен;, Киносада /1786-1864/, Утагава  Кунитеру и др. Камерната по своя обхват експозиция дава възможност за разкриване на философията, най-характерните измерения и уникалността на японската многоцветна гравюра Укийо-е . Гравюрите са подарени през 1971 година на силистренската галерия от специализиралия в Китай в началото на 50-те години художник Мирчо Якубов. Сбирката е сред най-ценните работи, които притежават силистренци, коментират директорът Йордан Колев. За съжаление днес никой в Силистра не знае каква е била съдбата на Якубов, който през 80-те години заедно със съпругата си полякиня емигрира и се установява да живее в Канада. По думите на Колев в трезора на тамошния културен институт се съхраняват близо 1600 живописни платна, рисунки, пластики, скулптори и  графики, като сред най-многобройните са работи на художника от арменски произход Бедиг Бедросян /22 картини/. Почти толкова са и пластиките, дело на Георги Чапкънов – Чапа, чийто корени са от Силистра. Съвсем наскоро галерията прибавила към 18-те му скулптори и 2 рисунки, които били откупени от семейство варненци, негови върли почитатели. 36-платна на големия български маринист, роденият в Стара Загора Марио Жеков /1898-1955/са подредени в силистренската галерия, изложбата ще бъде официално открита на 31 януари от проф. д-р Марин Добрев.", "date": "2019.01.30", "title": "Японски гравюри от Силистра акостираха в Стара Загора"}
{"url": "https://www.monitor.bg:443/bg/a/view/venecueliski-deputat-tovarjat-20-tona-zlato-na-ruski-sdamolet-155962", "text": "Около 20 тона злато от Централната банка на Венецуела са готови да бъдат натоварени на самолет \"Боинг\" 777 на руска компания, кацнал в Каракас по-рано тази седмица. Това написа венецуелският депутат . Не е известно къде ще бъдат доставени златните кюлчета за 840 милиона долара, но източник заяви пред \"Блумбърг\", че те представляват 20% от цялото злато на латиноамериканската страна.\"Блумбърг\" първи предаде информацията за съобщението на депутата Хосе Гуера в \"Туитър\". Депутатът не доказва твърденията си. Той е бивш икономист на Централната банка с големи връзки в сферата. Венецуелският вестник Noticias Venezuela публикува снимка със самолета от Москва, който е пристигнал в страната само с екипажа. Самолетът е на компанията Nordwind Airlines. Русия, един от най-големите съюзници на президента Николас Мадуро, е дала кредити на латиноамериканската държава за милиарди. Москва обяви, че очаква Венецуела да има проблеми при изплащането на дълговете си.", "date": "2019.01.30", "title": "Венецуелски депутат: Товарят 20 тона злато на руски самолет "}
{"url": "https://www.monitor.bg:443/bg/a/view/zadyrjaha-bashta-i-sin-s-nezakonen-arsenal-155964", "text": "Баща и син от казанлъшкото село Ясеново са задържани за по 24 часа в хода на спецакция, проведена от служители на сектор \"Противодействие на криминалната престъпност\" при, ОДМВР – Стара Загора. В жилището на 69-годишен ясеновчанин Хикмед  Али и 46-годишният му син Айдън Хикмед са открити и иззети незаконно притежавани: двуцевна ловна пушка, 16-ти калъбър; едноцевна ловна пуша, 12-ти калибър; автомат \"Калашников\" без номера, пълнител за АК; 126 патрона  калибър 7,62х39 и 7 броя  ракети за сигнален пистолет. За извършване на допълнителна проверка са иззети и други 4 ловни огнестрелни оръжия и боеприпаси, за които двамата мъже са представили документи за законността на придобиването им. Според запознати и двамата мъже са ловци, няма данни да са работили в оръжейницата „Арсенал“, където до преди 2 десетилетия се произвеждаха автоматите „Калашников“. Образувано е досъдебно производство, незаконните пушкала са били ползвани основно от сина.", "date": "2019.01.30", "title": "Задържаха баща и син с незаконен арсенал"}
{"url": "https://www.monitor.bg:443/bg/a/view/oficialno-bivshijat-oblasten-na-lovech-poema-api-155969", "text": "Георги Терзийски ще бъде назначен за председател на УС на Агенция „Пътна инфраструктура“. Това съобщи министърът на регионалното развитие и благоустройството Петя Аврамова. На днешното заседание правителството реши Терзийски да бъде освободен от досегашния си пост областен управител на Ловеч. \"Господин Терзийски е с административен опит и смятам, че ще се справи с предизвикателството да оглави Агенцията“, каза след заседанието министър Аврамова. По думите й АПИ има няколко важни задачи и една от тях е извършването на цялостна реформа в пътните такси. „Това е изцяло нова за България реформа, която изисква пълна мобилизация на агенцията и която ще допринесе за събирането на повече средства, с които да можем да ремонтираме, рехабилитираме и изграждаме републиканската пътна инфраструктура“, подчерта министърът. Според нея другият важен ресор на пътната агенция е изграждането на нови магистрали и нови пътища. „Знаете,че работим усилено по завършването на АМ „Струма“, доизграждането на АМ „Хемус“ и работим за АМ „Европа“, каза още Петя Аврамова. В Управителния съвет на АПИ е назначен и нов член – това е Радослав Влахов, съобщи още Петя Аврамова. Тя подчерта, че заедно с Дончо Атанасов, който има дългогодишен опит в пътния сектор, новият ръководен екип на Агенцията  ще се справи с всички предизвикателства. Във връзка с въвеждането на електронната система у нас министърът заяви, че няма държава, която да е въвела такава система за един ден и това е процес, който ще продължи през цялата 2019 г. На мястото на Терзийски е назначена Ваня Събчева, стана ясно по-рано от решение на МС. Събчева вече е изпълнявала веч изпълнявала длъжността областен управител на област Ловеч в периода 2011 г. – 2013 г. От 2017 г. до момента е заемала поста главен секретар в областната администрация.", "date": "2019.01.30", "title": "Официално: Бившият областен на Ловеч поема АПИ"}
{"url": "https://www.monitor.bg:443/bg/a/view/orlin-pavlov-dyshterja-mi-e-angelche-155966", "text": "Поп звездата Орлин Павлов проговори за първи път, след като стана татко на дъщеричка. Певецът крие личния си живот далеч от светлината на прожекторите. Въпреки това за кратко открехна завесата към семейното си гнездо. каза изпълнителят на \"С едно крило\" пред Нова тв. Той допълни, че майката Диана и бебето се чувстват добре, а раждането е било естествено. Припомняме, че Павлов сам обяви, че е станал родител преди седмица. \"Елизабет Павлова, добре дошла на този свят\", гласеше част от поста на звездата от \"Скъпи наследници\" в социалните мрежи. Относно любовта, Орлин е категоричен, че я е намерил изненадващо. \"Съдбата си знае работата. Никога не трябва да я натискаме или да ѝ даваме зор. Мисля, че нещата са предопределени по някакъв начин\", каза още той.", "date": "2019.01.30", "title": "Орлин Павлов: Дъщеря ми е ангелче"}
{"url": "https://www.monitor.bg:443/bg/a/view/reklamirame-lovnija-ni-turizym-na-izlojenie-v-dortmund-155981", "text": "България представя възможностите за ловен туризъм на изложението за лов и риболов \"Лов и куче\" в град Дортмунд, Германия. И тази година българският щанд е изграден от Югозападното държавно предприятие (ЮЗДП), което заедно с министерството на земеделието, храните и горите и изпълнителната агенция по горите, е основен организатор на българското участие, съобщиха от пресцентъра на ЮЗДП. България предлага качествен продукт и е силен конкурент на европейско ниво с възможностите за лов на благороден елен, дива свиня, както и на всички останали видове едър дивеч, е посочено при откриването на българския щанд на изложението. Форумът е сред най-престижните по рода си в света и най-мащабен в Европа. Той се провежда за 38-ми път. Изложителите през тази година са над 800 и се очаква да привлече повече от 80 000 посетители. Изложението преминава при засилен интерес към трофейните експонати, представени на щанда на страната ни. На българския щанд на площ от 32 кв. м са подредени капитални трофеи от благороден елен, елен лопатар, дива свиня, муфлон, сръндак и др., отстреляни през последните години. Посетителите на българския павилион могат да опитат ловни специалитети и традиционни български мезета от дивечово месо. В изложението участват над 15 директори на ловни стопанства от всички държавни предприятия в страната. Експертите на ЮЗДП представят условията за ловен и алтернативни форми на туризъм в петте ловни стопанства с пакет от рекламни и информационни материали.", "date": "2019.01.30", "title": "Рекламираме ловния ни туризъм на изложение в Дортмунд"}
{"url": "https://www.monitor.bg:443/bg/a/view/hell-s-kitchen-otvarja-vrati-na-26-fevruari-155965", "text": "Кулинарната надпревара Hell’s Kitchen ще се завърне в ефира на Нова тв на 26 февруари, а епизодите ще се излъчват всеки вторник, сряда и четвъртък в 21 ч. През този сезон предизвикателствата ще са насочени към това да се открои лидера и да се създаде силен отборен дух. Шеф Виктор Ангелов вече е избрал 18 кандидати за слава, чек за 100 000 лв. и договор за работа в ресторанта си и скоро ще стане ясно кои са те. „Hell’s Kitchen е кулинарна академия за лидери, а всеки добър лидер започва първо като добър отборен играч. Ще търся именно тези качества в участниците – За да влезеш в предаването, се изисква комплекс от качества – може да си много добър готвач, но важното е как се справяш под напрежение, защото в професионалната кухня температурата на напрежението е много висока“, споделя наскоро кулинарният гуру.", "date": "2019.01.30", "title": "Hell’s Kitchen отваря врати на 26 февруари"}
{"url": "https://www.monitor.bg:443/bg/a/view/56-stanaha-jertvite-na-gripa-v-rumynija-155950", "text": "Броят на жертвите на грипа в северната ни съседка Румъния расте. По данни на Националния център за наблюдение и контрол на заразните болести те вече са 56. Последно са починали двама мъже – един на 59г. от окръг Муреш и друг на 43г. от окръг Арджеш. При тях е потвърдена зараза с грипен вирус от тип А. И двамата са имали съпътстващи заболявания и не са били ваксинирани против грип. Тази сутрин след заседание на комитета по грипа министърът на здравеопазването Сорина Пинтя обяви грипна епидемия в цялата страна. Румъния навлиза в трета последователна седмица с висока епидемична активност и това е основание да бъде обявена епидемия. По думите на Пинтя се очаква интензивното разпространение на грипния вирус да се запази и през февруари. „Грип имаме всяка година, не мисля, че трябва да се паникьосваме“, призова министърката. Училищните инспекторати по места ще решават кои училища да бъдат затворени временно заради епидемията. Миналия петък, 25 януари бе неучебен в цялата страна. Първият доказан смъртен случай от грип за този сезон в Румъния бе регистриран на 5 януари т.г.", "date": "2019.01.30", "title": "56 станаха жертвите  на грипа в Румъния"}
{"url": "https://www.monitor.bg:443/bg/a/view/udyljiha-gripnata-vakancija-v-obshtina-belovo-155954", "text": "Грипната ваканция за училищата в община Белово се удължава до петък. Това стана със заповед на кмета Костадин Варев, който след докладни от школските директори прецени, че тъй като има много заболели от вирусните инфекции, по-добре е децата да тръгнат на училище в понеделник. Вторник пък ще бъде неучебен ден, защото това е ваканцията между първия и втория срок за учениците. Всички останали учебни заведения в региона от днес са отворени, тъй като с решение на Областния оперативен щаб за борба с грипа и респираторните заболявания от вторник грипната ваканция не беше удължена. Грипната епидемия в област Пазарджик, която бе обявена на 17 януари, обаче остава. Все още броят на заболелите е висок-318 души на 10 000, а отделенията в болниците са препълнени с пациенти с усложнения вследствие на прекарана вирусна инфекция.", "date": "2019.01.30", "title": "Удължиха грипната ваканция в Белово"}
{"url": "https://www.monitor.bg:443/bg/a/view/vseki-chetvyrti-mladej-u-nas-iska-da-raboti-v-ofis-155952", "text": "Всеки четвърти младеж у нас иска първата му работа да е в офис, а над половината (62.4%) търсят начин да се развиват в сферата на услугите. Първата работа за един млад човек е важна за цялостното му кариерно развитие – чрез нея той придобива своите първи впечатления за света на възрастните, обучава се и вижда своите силни и слаби черти. Затова е от изключително значение първата сфера на работа да е добре подбрана. Близо 50% от младите смятат, че е важно да работят по специалността, която са учили в хода на своето образование, сочи представително проучване на международната аутсорсинг компания „TELUS“. Едва 7% са тези, за които това няма значение. Всеки 4-ти или 37.6% пък искат да работят в офис, а 62.4% са тези, които търсят развитие в сферата на услугите. За по-голямата част от анкетираните (41%) първият им опит в работата е в сферата на хотелиерството и ресторантьорството. коментира Кристина Кънева от „Gemius Bulgaria”, компанията, провела проучването. По нейни думи близо 90 на сто от интервюираните са съгласни да работят през уикендите, а едва 3.4% не са. Само 9.2% не са сигурни какво работно време им е удобно. Други стимули са трупането на опит (12%) и придобиването на трудови навици (10%). Основни източници на информация са интернет (81.8%), университетът (30.5%) и сайтът на работодателя (28.3%). Родителите не вярват в бизнес уменията на децата си. „С изключение на работата в екип, родителите нямат доверие на младите хора, че знаят как стават работните процеси“, обясни още Кънева. Въпреки това 83% от анкетираните имат подкрепата на своите родители да работят и учат едновременно, а едва 12% смятат, че двете неща не се съчетават и разсейват децата от учебния процес. 84% от възрастните също подкрепят идеята за гъвкаво работно време. Проучването е проведено сред 200 респонденти на възраст между 16-19 години, а анкетираните родители са майки и бащи на хора в същите възрастови граници. Участвалите градове са 6.", "date": "2019.01.30", "title": "Всеки четвърти младеж у нас иска да работи в офис (ОБНОВЕНА)"}
{"url": "https://www.monitor.bg:443/bg/a/view/zakrivat-doma-za-mediko-socialni-griji-za-deca-v-jambol-155958", "text": "Закриват Дома за медико-социални грижи за деца в Ямбол, реши правителството на редовното си заседание. Затварянето му е част от процеса на деинституционализация, който трябва да приключи до 2025г. Целта на извеждането на децата в центрове от семеен тип е да им бъде осигурена среда възможно най-близка до семейната. От общо 7000 малчугани, които са били в институциите в страната, са останали 600, които все още не са преминали през деинституционализация. При стартиране на извеждането им през 2009г. в дома в Ямбол са отглеждани 6 деца, а в края на 2017г. са останали 19, които през септември миналата година са били изведени. Процесът по деинституционализация и настаняването на подрастващите в центрове за настаняване от семеен тип се подкрепя от както от местното население (75%), така и от учителите и директорите (98%), сочи проучване на Алфа Рисърч, поръчано от социалното министерство. От данните става ясно още, че 62 на сто от нашенците биха приели в техния квартал да живеят сираци, а 44 на сто нямат нищо против те да са в един клас с децата им.", "date": "2019.01.30", "title": "Закриват Дома за медико-социални грижи за деца в Ямбол"}
{"url": "https://www.monitor.bg:443/bg/a/view/zapochva-stroitelstvoto-na-pyrvija-akvapark-v-sofija-155949", "text": "От днес започва строителството на първия аквапарк в София, които ще бъде в парк „Възраждане“, съобщиха от общината. На терен от 6600 кв.м ще бъде изградени 5 открити басейна – три, от които детски, един развлекателен с дълбочина 140 см и хидромасажен. Проектът предвижда 2 водни пързалки тип „ролба“ с по 1 улей и 1 пързалка с 3 успоредни улея в северната част на комплекса, предназначени за лица с ръст над 130см. В зоната ще бъде изграден закрит басейн и SPA център с ползване на минералната вода от находището „Баталова воденица“. Водният атракцион ще може да приеме до 500 посетители. В обслужващата сграда ще бъде разположено и заведение за бързо хранене. В зелените площи е предвидено поставянето на 130 пейки, шезлонги и 2 чешми. Пет зелени площадки ще бъдат разположени в периферията на парка в близост до второстепенните подход. Специална атракция ще бъде съществуващият сега голям дъб с корона с диаметър 25 метра. В централната зона на парка ще бъдат оформени поляни за слънчеви бани, пикник и свободни игри.", "date": "2019.01.30", "title": "Започва строителството на първия аквапарк в София"}
{"url": "https://www.monitor.bg:443/bg/a/view/fatalno-zatishie-zakova-vyrha-na-rodnija-boksofis-155951", "text": "Трилърът , в който с участие се разписват Ан Хатауей, Матю Макконъхи и Джейсън Кларк, привлече най-много публика в киносалоните у нас, сочат обобщените данни за миналия уикенд. Филмът е гледан от 9 458 зрители и има 91 990 лева приходи за първите три дни на екран. На втора позиция се нарежда психотрилърът \"Стъкления\" на М. Найт Шамалан. Обединяващата героите от \"Неуязвимият\" и \"На парчета\" лента е гледана вече от 28 436 зрители и има 281 192 лева приходи за десетте дни у нас. Трети е \"Аквамен\", създаден по комиксите на DC Comics. За петте седмици на екраните у нас филмът за получовека и полуатлантец Артър Къри е гледан от вече 140 799 зрители и има 1 596 544 лева приходи от билети. На четвърто място е анимационният филм \"Ралф разбива интернета\", който е гледан от 57 180 зрители и има 553 478 лева приходи за месец в родните киносалони. Пето място е за сръбският екшън \"Южен вятър\", в който участват Христо Шопов и Ивайло Захариев. Историята за криминалния свят на Белград е гледана от 26 910 зрители и има 245 836 лева приходи за трите седмици у нас. Топ 10 се допълва от екшъна \"Escape Room: Играй или умри\", \"Кралицата на Шотландия\", \"Бохемска рапсодия\", \"Астерикс: Тайната на вълшебната отвара\" и \"Втори шанс\".", "date": "2019.01.30", "title": "\"Фатално затишие\" закова върха на родния боксофис"}
{"url": "https://www.monitor.bg:443/bg/a/view/djoni-dep-pristigna-v-belgrad-s-dvama-gotvachi-snimki-155953", "text": "Холивудският ас Джони Деп изненадващо пристигна в Белград за снимките на филма „Минимата“, за който ще скочи в кожата на прочутия военен фотограф Юджийн Смит. 55-годишнят актьор е настанен в луксозен пентхаус в петзвездния хотел „Метропол“, като разполага със самостоятелен вход в комплекса, издават от екипа на продукцията. Пентхаусът е на две нива с прекрасен изглед към центъра и разполага с три бани. Служителите на хотела нямат никакъв достъп до жилището му. Деп не е имал специални изисквания за престоя си, но е довел със себе си екип от асистенти и двама готвачи. Първите снимачни дни ще сe проведат в специално изградени хангари, разположени около реките Дунав и Сава. Ще се снима на няколко локации, а заради метеорологични условия ще има и студийни снимки, тъй като действието на лентата се развива в Япония и САЩ. Шефът на филмовата къща Work in Progress Александър Тадич, който е един от продуцентите на филма, заяви, че Деп ще остане в сръбската столица точно шест седмици. „Джони Деп разполага с професионален екип от асистенти, които ще се грижат за всичко, от което има нужда. След Сърбия снимките ще продължат в Черна Гора. Филмът ще удари клапа в градчето Тиват, а локациите са островът на цветята и природния парк Зупа“, сподели още Тадич. Както „Монитор“ вече писа, сюжетът на „Минамата“ ще се върти около Юджийн Смит и работата му по фотоесето, над което работи за отравянето на жителите на село в едноименния японски залив години след Втората световна война. Ограничен живак, изхвърлян в морето от местната фабрика, е причина за смъртта на много хора и животни. Наследниците на жертвите завеждат дело срещу корпорацията, което завършва с изплащане на едно от най-големите обезщетения на всички времена. И до днес болните продължават да търсят своите права в съда. На режисьорския стол сяда Андрю Левитас, а сценарият е дело на Дейвид К.Кеслър, по едноименната книга на Айлийн Миоко Смит.", "date": "2019.01.30", "title": "Джони Деп пристигна в Белград с двама готвачи (СНИМКИ)"}
{"url": "https://www.monitor.bg:443/bg/a/view/chetvyrtijat-kloning-idva-s-logoto-na-opel-155955", "text": "На автосалона в Брюксел Opel представи новия многофункционален пътнически миниван Zafira Life, който е идентичен с Peugeot Traveller, Citroen SpaceTourer и Toyota Proace Verso. Подобно на своите братя, новият Opel Zafira Life ще се предлага в три дължини, съобразени с изискванията на клиента. Най-малката версия S е с дължина 4,60 метра, средната версия M е дълга 4,95 метра, а най-голямата L достига 5,30 метра. Всяка от версиите разполага с до 9 места. По този начин новият Opel Zafira Life покрива до три сегмента и представлява нов еталон сред многоместните автомобили. Новият ван отговаря на всички изисквания - от разнообразни интериори, висок комфорт и усъвършенствани системи за подпомагане на водача, до най-съвременни информационни системи, дисплей пред водача, камера и активен круиз контрол, базиран на радар. Усъвършенстваната технология е съчетана със смел външен вид, балансирани пропорции, къси надвеси и типичната визия за новите модели на Opel. Водачът и пътниците ще се възползват от панорамен покрив от две части и отварящ се прозорец в задния капак. За по-добро сцепление, новият Opel Zafira Life е оборудван със система за усъвършенстван контрол на сцеплението IntelliGrip. На разположение за поръчка още от началото на продажбите през февруари ще бъде и версия 4x4. Системата за задвижване на всички колела се доставя от специалистите по офроуд Dangel. Като още един важен момент по пътя към електрифицирането на марката, Opel ще предложи чисто електрическа версия в началото на 2021 г. Най-малката Zafira Life S се конкурира с компактните микробуси, но предлага значително повече място и пространство за до 9 пътника. Моделът разполага с малък диаметър на завиване от 11,3 метра, добра управляемост и две плъзгащи се врати, които се отварят електрически с движение на крака. Средната и дългата версии на Zafira - M и L, имат междуосие от 3,28 метра и предлагат повече място за краката на задните пътници. В сравнение с конкурентите, Opel разполага с по-голяма задна врата и по-лесен достъп за товарене и разтоварване, плюс по-висок полезен товар от над 1 тон. Капацитетът за багаж в Zafira Life L е около 4500 литра. Във всички версии на новия пътнически ван Opel Zafira Life се предлагат кожени седалки на алуминиеви релси, които позволяват пълна и лесна настройка. Налични са конфигурации на седалките с 5, 6, 7 или 8 места. Сгъваемата предна пътническа седалка позволява транспортирането на предмети с дължина до 3,50 м. Сгъването на седалките от третия ред увеличава капацитета на багажа на Zafira Life S до 1500 литра до ниво на покрива. Отстраняването на задните седалки увеличава общия товарен капацитет до 3397 литра. Предлага се луксозна версия Lounge, включваща предни седалки с масаж и електрическо отопление и четири подвижни кожени кресла зад тях. По този начин VIP пътниците могат да седят един срещу друг в просторен салон. Подвижната маса между тях е сгъваема, за да осигури допълнително пространство за съхранение на малки предмети. Повечето версии на Zafira Life са с височина по-малка от 1,90 м и затова могат да имат достъп до подземни гаражи, което дава възможност за използване като транспорт до хотели. Новият Opel Zafira Life разполага с множество системи за подпомагане на водача. Камерата и радарът наблюдават зоната пред автомобила. Системата разпознава дори пешеходците, пресичащи пътя и може да инициира аварийно спиране при скорост до 30 км/ч. Интелигентният круиз контрол регулира скоростта на автомобила спрямо колата отпред, като автоматично намалява скоростта и може да я ограничи до 20 км/ч, ако е необходимо. Системата за следене на умората на водача предупреждава със сигнал, ако установи, че шофьорът е прекарал твърде много време зад волана и се нуждае от почивка. Моделът е оборудван и с автоматични дълги светлини, които автоматично превключват на къси при над 25 км/ч. Пред погледа на водача излиза цветен дисплей, който показва скорост, разстояние до предната кола и навигация. Новата Zafira Life ще предложи и полезни функции на системата Opel Connect, като навигация в реално време с информация за трафика, директна връзка с пътна помощ и спешно повикване, които осигуряват на водача и пътниците допълнително спокойствие. Ако са задействани обтегачите на предпазните колани или въздушните възглавници, спешното повикване се активира автоматично. За добрата видимост в тесни улички или при завои в градските райони помагат сензорите в предната и задната броня, които предупреждават водача за всякакви препятствия при паркиране. Изображението от камерата за обратно виждане се показва на вътрешното огледало или на 7,0-инчовия екран. Мултимедийната система предлага интеграция на телефона чрез Apple CarPlay и Android Auto, както и триизмерна карта на Европа. В най-високата версия пътниците ще се радват на първокласна акустика, благодарение на десетте високоговорителя.", "date": "2019.01.30", "title": "Четвъртият клонинг идва с логото на Opel "}
{"url": "https://www.monitor.bg:443/bg/a/view/turski-tir-padna-v-jazovir-155957", "text": "Турски ТИР падна в язовир, за щастие пострадали и жертви няма. Инцидентът станал около 3,00 ч. през нощта край село Никюп Заради тъмнината и падналата гъста мъглата водачът объркал пътя и внезапно се гътнал в намиращия се край него язовир за щастие по това време в язовира нямало голямо количество вода и шофьорът макар и мокър, оживял и успял да потърси помощ. Преди да се преобърне обаче камионът е връхлетял върху караваната, в която седял пазача на водоема. За щастие точно по тоа време възрастният мъж бил излязъл навън и това го спасило.", "date": "2019.01.30", "title": "Турски ТИР  падна в язовир"}
{"url": "https://www.monitor.bg:443/bg/a/view/1435-shkola-i-detski-gradini-vyv-vakancija-155956", "text": "В 1435 школа и детски градини в страната учебният процес е преустановен днес. Това съобщи Министерството на образованието и науката. От днес в грипна ваканция излизат учениците от 52 училища в област Търговище. Продължава грипната ваканция за учениците от 267 училища в София-град, от 194 школа в Пловдивско, 124 училища в област Благоевград, 122 учебни заведения във Варненско, 105 - в област Плевен, и 41 - в област Кюстендил. В 83 училища в област Велико Търново, в 80 училища в област Хасково, в 70 - в област Русе,  в 59 - в област Разград, и в 72- в област Кърджали, също няма учебни занятия. Учениците от 61 училища в област Монтана, от 40 училища в област Враца и от 32 училища и три детски градини в област Видин също не ходят на училище. Няма учебни занятия още в 11 училища в София област, в 7 - в област Ловеч и в 4 училища в община Белово, област Пазарджик. Поради лоши метеорологични условия не се учи в 8 училища в област Смолян.", "date": "2019.01.30", "title": "1435 школа и детски градини във ваканция"}
{"url": "https://www.monitor.bg:443/bg/a/view/boil-banov-njama-da-se-podam-na-reket-tova-e-pomija-na-posredstvenostta-155939", "text": "\"Няма да се подам на рекет. Това е помия на посредствеността\". С тези думи културният министър Боил Банов коментира изнесените днес записи от червената депутатка Елена Йончева. На тях се твърди, че качеството си на зам.-министър през 2016 г. е опростил 700 хил. лева неустойка на строителя за забавяне на строителството на “Ларгото”. Според записите, Банов дава указания как да се подправят документи, за да не се плати неустойката, разговаря с независим одитор, а с фирмата договаря синхронизцирането на процеса. Банов категорично заяви, че опростени пари няма, а даже културното министерството е завело искове срещу фирмата строител, които са в съда. “Казвам се Боил Банов и съм български режисьор, от известно време съм министър на културата. Обидно ми е това, което се случва, под моето достойнство е”, каза Банов. По думите от четири години е рекитиран от служител на културното министерство Ангел Ангелов, че ще бъдат показани записи. Въпросният чиновник бил уволнен от тогавашния министър на културата Вежди Рашидов за несправяне с работата и поредица гафове. “Всички знаят, че аз не се подавам на рекет. Тези евтини компромати, не правят чест на никой. „Ларгото“ беше изключително важен и труден проект. Вероятно съм псувал, вдигал тон, но винаги съм защитавал държавния интерес”, призна Банов. Културният министър показа готовност, че веднага ще хвърли оставка, ако му бъде поискана от премиера Бойко Борисов. “Не защото имам чувство за вина, а защото така се прави. Оставка съм готов да подам веднага, аз не съм се родил министър”, отсече Банов. Той не отхвърли възможността записите да са монтаж и се закани, че ще заведа за случилото се. От своя страна кметът на София Йорданка Фандъкова заяви, че не е запозната със случая, а проектът е на Министерството на културата. Главният прокурор Сотир Цацаров се самосезира по изнесените данни от народния представител Елена Йончева и разпореди незабавно извършване на проверка, съобщиха от държавното обвинение. Поводът е данни за корупционни действия на министъра на културата Боил Банов от времето, когато е бил зам.-министър. Проверката е възложена на Специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева. Още днес ще бъде изискана цялата документация по сключването и изпълнението на договора за строителство на обект „Ларгото“, културно комуникационен комплекс „Сердика“ 2- 3 етап. Ще бъдат снети и обяснения от лицата, имащи отношение към случая, съобщават още от прокуратурата. Прокурори от Специализираната прокуратура още днес ще посетят министъра на културата Боил Банов в кабинета му, за да го разпитат и да вземат цялата документация, която е необходима за разследването, съобщи говорителката на главния прокурор Румяна Арнаудова. Тя добави, че все още сигнал в прокуратурата не е постъпил от Елена Йончева и се очаква това да стане по-късно днес. Арнаудова увери, че на записа, който бе пуснат от Йончева, ще бъде назначена експертиза за автентичността му, за да се установи дали може да бъде използван като годно доказателство. \"Разпознаваме и други гласове в този запис. Всички замесени ще бъдат разпитани\", каза Арнаудова. Два часа, след като от прокуратурата влязоха в сградата на Министерството на културата, и.д. ръководителят на Спецпрокуратурата Димитър Петров, който лично участва в действията на разследващите, каза, че е имало среща с министър Боил Банов и са били прегледани документите за ремонт на Ларгото. Обяснения на Боил Банов в писмен вид обаче не са снети, предаде БТА.  Петров уточни, че сега не са иззели документи, защото са в голям обем - 66 класьора, които са прегледали и са преценили кои от тях се отнасят към проверката. И заяви, че след като прокуратурата се запознае с документите тогава ще прецени какво точно ще пита министъра. Ръководителят на спецпрокуратурата каза още, че обяснения ще бъдат снети и от Вежди Рашидов, който е бил министър към момента на случая, за който са изнесени твърдения, както и от Елена Йончева. Ексминистърът на културата Вежди Рашидов коментира също случая с изнесените от Елена Йончева факти. Той обясни, че забавянето на строежа на Ларгото се е случило, по времето когато той се е лекувал от рак в Германия. През този период го е замествал Банов. След връщането си, Рашидов е подписал искова молба, с която започва дело за неустойка срещу фирмата \"Антична Сердика\", изпълнила втория и третия етап на Ларгото. Делото е минало на първа инстанция, на която искът на министерството е отхвърлен. Чака се втора инстанция. \"Отказваме да вярваме на фалшивите новини на Елена Йончева. БСП се превърна в сайт за фалшиви новини с главен редактор Йончева“, коментира депутатът от ГЕРБ Тома Биков. ГЕРБ застава зад своя министър, категорични са от партията.", "date": "2019.01.30", "title": "Елена Йончева вади записи за Боил Банов, той - няма да се поддам на рекета (ОБНОВЕНА)"}
{"url": "https://www.monitor.bg:443/bg/a/view/potvyrdeno-2g-uslovno-za-bivshija-kmet-na-haskovo-zaradi-butnatija-star-zatvor-155940", "text": "2 години условно с 3-годишен изпитателен срок е потвърденото изцяло наказание на бившия кмет на Хасково Георги Иванов от Апелативния съд в Пловдив, съобщиха от Съдебната палата. Осъдителната присъда е заради бутнатия с негова заповед през май 2015г. бивш затвор в Хасково, който се е намирал на ул. „Дунав“. Построената през 1892г. сграда била паметник на културата и била на стойност 89 000 лева, твърдяха от прокуратурата по време на процеса. С присъдата на първа инстанция екс градоначалникът трябва да плати и 3 000 лева глоба, както е и лишен от правото да заема държавна или обществена длъжност за срок от 3г. „След 16 години строителство и обновяване на Хасково ме осъдиха за това, че съм разрушил сграда, която от 1990г. е отпаднала от експозицията на Историческия музей. Никъде, в никой документ не фигурира, че тази сграда е паметник на културата”, коментира по време на делата в Апелативния съд в Пловдив пред Агенция Монитор Иванов. Той уточни, че през годините старият затвор се е саморазрушавал и показа снимки, които илюстрират думите му. Екскметът цитира и показания на бившия директор на музея в Хасково доц.д-р Георги Граматиков, който заявил пред съда, че през 1990г. му се обадили от МК да ликвидира съществуващата към онова време експозиция на музея в сградата на стария затвор. „Още тогава покривът бе пропаднал”, казал пред съдиите Граматиков. Събарянето започнало на 24 юли 2015г., когато в полицията в Хасково постъпил сигнал за случващото се. По време на разследването било установено, че сградата е със статут на паметник на културата от национално значение от 1970г. Старият затвор в Хасково бил построен през 1892 г. за нуждите на затворното дело на Княжество България. През втората половина на 50-те години на миналия век затворът е бил закрит и през 1976 г. част от комплекса била превърната в музей, в който до 1990 г. е имало експозиция. В Списъка на паметници на културата било записано, че реставрация на „Затвора гр. Хасково“ е извършена през 1975 г. Правото за безвъзмездно ползване на имота било прехвърлено от Министерството на отбраната на община Хасково през септември 2010г. Впоследствие в актовите книги имотът бил вписан като частна общинска собственост. Въпреки това статутът на сградата не се променил и тя е останала недвижима културна ценност с категория „национално значение“. Установено било, че кметската заповед от 14 май 2015 г. за разрушаването на сградата не е била съгласувана с Министерството на културата и Националния институт за недвижимо културно наследство, както се изисква по Закона за културното наследство. Решението на Апелативния съд не е окончателно и може да бъде обжалвано пред ВКС.", "date": "2019.01.30", "title": "Потвърдено:  2г. условно за бившия кмет на Хасково заради бутнатия стар затвор"}
{"url": "https://www.monitor.bg:443/bg/a/view/30-roditeli-ot-dupnica-s-globi-hlapetata-im-ne-hodili-na-uchilishte-155945", "text": "От началото на учебната година до сега са съставени 30 акта за установяване на административно нарушение на родители от община Дупница. Причината е, че същите не са осигурили присъствието на децата си, подлежащи на задължително предучилищно или училищно образование. Актовете са в размер от 50 до 150 лева съгласно чл.347 от Закона за предучилищното и училищното образование и се налагат от кмета на Община Дупница, инж. Методи Чимев. „Противно на очакванията тук не става въпрос само за ромски деца. Сред отсъстващите ученици даже те са една много малка част“, коментираха от администрацията. На санкции, съгласно Закона, подлежат всички родители, които не са записали или не осигуряват редовното присъствие на децата си в образователната система, като за училищата е при 5 отсъствия по неуважителни причини на месец. Отделно от това на родителите ще бъдат спрени и полагащите им се детските надбавки, уточни още говорителят на общинската администрация, Христо Апостолов.", "date": "2019.01.30", "title": "30 родители от Дупница с глоби, хлапетата им не ходили на училище"}
{"url": "https://www.monitor.bg:443/bg/a/view/roditeli-skochiha-na-novata-strategija-za-deteto-155941", "text": "Родители скочиха срещу новата Национална стратегия за детето 2019 -2030 г. и пуснаха петиция против нея. Причината е, че в забраната за телесно наказание съзряха норвежкия модел на социалната система. „Законът ще третира като престъпление всички „незаконни“ родителски действия, като лишаване на детето от ваксинации, държавно образование, достатъчно физическо пространство, съобразяване със сексуалните му джендър желания“, се посочва в позицията на Асоциация за домашно образование, които са пуснали подписката. Според тях с това се целяло унищожение на традиционното семейство и поемане на грижата за подрастващите директно от държавата. Притеснителни за родителите се оказват и посочените в документа 33% от децата до 3 години, които трябва да бъдат обхванати от услуги за ранно детско образование и грижа. След публикуването на стратегията за обществено обсъждане в интервю пред „Монитор“ председателят на Държавната агенция за закрила на детето Елеонора Лилова увери, че опасенията са безпочвени, а тиражираната информация е спекула, която си играе със страховете на хората. Тя подчерта още, че със стратегията не се цели държавата да се меси във възпитателните методи на родителите, а само да повиши знанията им какви са съвременните такива, а именно добрата дума. По думите й „шамарената фабрика“ вече бил стар и неприемлив модел.", "date": "2019.01.30", "title": "Родители скочиха на новата стратегия за детето"}
{"url": "https://www.monitor.bg:443/bg/a/view/nap-napomnja-na-tyrgovcite-za-smjanata-na-kasovite-aparati-155944", "text": "Националната агенция за приходите (НАП) напомни, че остават само 60 дни до смяната на касовите апарати. Изискването се отнася за всяка регистрирана по ДДС фирма. Новите правила ще за софтуерите ще спомогнат да не се укриват приходи, както и да се намали броят на манипулациите като производителите на такъв софтуер са длъжни да го модифицират и да обявят пред НАП съответствието му със законовите изисквания. Дотогава търговците трябва да приведат софтуерите си във форма, която отговаря на изискванията. До края на май пък регистрираните по ДДС трябва да подадат декларация в приходната агенция с електронен подпис, потвърждаващ информацията за софтуер. По данни на НАП към момента има 13 такива софтуера. В процес на обявяване са още 15 софтуера за управление на продажбите. а издадените касови бележки наброяват 1.5 млн. Върху тях е отпечатан и QR кодът, приет като изменение миналата година. Общият брой на касовите апарати на регистрираните по ДДС е 185 000 към края на 2018 г., като 40% от тях могат да бъдат софтуерно доработени, без да се налага смяна на хардуера. Фирмите само с 1 касов апарат пък са близо 76 000, сочат данните на НАП. От ресорната агенция съветват търговците незабавно да се свържат с производителя на софтуер, който ги обслужва, за да планират необходимите промени до края на март.", "date": "2019.01.30", "title": "НАП напомня на търговците за смяната на касовите апарати"}
{"url": "https://www.monitor.bg:443/bg/a/view/kmet-osiguri-hranitelni-produkti-za-zakleshteni-v-snejni-prespi-155946", "text": "Жителите на най-отдалеченото населено място в Община Сърница – махала Шаренци, са с подсигурени ресурси за живеене в усложнената зимна обстановка, съобщи кметът на Сърница Неби Бозов. Още в началото на обилния снеговалеж хората в махалата, които обитавали жилищни постройки, са били предупредени да се приберат по домовете си в село Медени поляни и някои се съобразили със сложната обстановка, но 5-ма души отказали. Тогава по настояване на кмета на Сърница им били осигурени хранителни продукти и запаси. Той се уверил, че хората разполагат с нормални условия за живот, питейна вода и мобилна връзка при необходимост от свързване. Също така е създадена организация за постоянното им наблюдение, в това число и посещения от общински екипи на място.Пътят за махала Шаренци не е част от общинската пътна мрежа, а е горски път. Не е включен в общинския план за зимно почистване и поддържане на общинската пътна мрежа. Също така към настоящия момент Община Сърница и не разполага с нужната тежкопроходима техника за почистването и отварянето на пътя до махала Шаренци. Поради тази причина е поискано съдействие от органите на Областна дирекция „Пожарна безопасност и защита на населението” Пазарджик за осигуряване на необходимите машини, които да се справят с преспите и навяванията от над метър и петдесет и да отворят пътя до махалата, коментира кметът на община Сърница Неби Бозов.", "date": "2019.01.30", "title": "Кмет осигури хранителни продукти за заклещени в снежни преспи"}
{"url": "https://www.monitor.bg:443/bg/a/view/cska-prodade-despodov-v-serija-a-155948", "text": "ЦСКА финализира трансфера на Кирил Десподов в елитния италиански \"Каляри\". Нападателят днес ще премине медицински прегледи и ще подпише петгодишен договор със сардинците, съобщиха медиите на Апенините. Двата клуба са се споразумяли за трансферна сума от 3 милиона евро плюс допълнителни бонуси при постигане на определени резултати, информира журналистът от Скай Спорт Мануеле Байокини. Кирил Десподов има 22 мача и 10 гола за ЦСКА във всички турнири през този сезон. Играчът бе избран за Футболист на годината на България за 2018 година.", "date": "2019.01.30", "title": "ЦСКА продаде Десподов в Серия \"А\" "}
{"url": "https://www.monitor.bg:443/bg/a/view/antena-preobrazuva-wi-fi-signali-v-elektrichestvo-155942", "text": "Безжичното зареждане е все по-често използвано при телефони и други устройства, но все още се предлага от много малко устройства, които обикновено трябва да се поставят върху подложка за зареждане, която премахва някои от предимствата му. С цел да направят зареждането наистина безжично, инженери са разработили ултра-тънко устройство, което улавя Wi-Fi сигнали и ги преобразува в електричество. В новия дизайн, екипът е направил токоизправителя, компонента, който преобразува тока, от молибденов дисулфид (MoS2). Този полупроводников материал е с дебелина само три атома, което го прави изключително гъвкав, като в същото време запазва неговата ефективност. Екипът твърди, че токоизправителят MoS2 може да улавя и преобразува безжични сигнали до 10 GHz с ефективност от около 30%. Това е много повече от други гъвкави антени, като изследователите казват също, че е и по-бързо. Това не е много, то трябва да е достатъчно за захранването на малки устройства за носене или медицински електронни устройства, премахвайки нуждата от батерии. Екипът се надява, че тези недостатъци ще бъдат компенсирани от другите предимства на новия дизайн, включително неговата гъвкавост и мащабируемост. Екипът планира да подобри ефективността и да изгради по-сложни системи.", "date": "2019.01.30", "title": "Антена преобразува Wi-Fi сигнали в електричество"}
{"url": "https://www.monitor.bg:443/bg/a/view/fabrikantite-sa-optimisti-tyrgovcite-pesimisti-za-biznesa-si-155943", "text": "Промишленият бизнес е оптимист за бизнеса си, а търговците - песимисти през изминаващият месец. Това сочат данни на НСИ за бизнес климата у нас. Общият показател на бизнес климата за януари нараства с 1.9 пункта в сравнение с декември 2018 г. , което се дължи на подобрения бизнес климат в промишлеността, строителството и сектора на услугите. Съставният главно поради по-оптимистичните очаквания на промишлените предприемачи за бизнес състоянието на предприятията през следващите шест месеца. Същевременно и прогнозите им относно износа и производствената активност през следващите три месеца се подобряват. Основните фактори, затрудняващи дейността, продължават да са свързани с несигурната икономическа среда и недостига на работна сила. Относно продажните цени в промишлеността анкетата регистрира известни очаквания за увеличение, макар преобладаващата част от мениджърите да предвиждат те да останат без промяна през следващите три месеца. През януари съставният показател „бизнес климат което се дължи на по-благоприятните очаквания на строителните предприемачи за бизнес състоянието на предприятията през следващите шест месеца. Производственият график е осигурен с договори за по-голям период от време в сравнение с три месеца по-рано - 5.6 месеца при 5.3 за октомври 2018 г. В следващата половин година стопанските ръководители очакват и увеличение на новите поръчки в строителството, което според тях ще доведе и до активизиране на дейността в краткосрочен план. Несигурната икономическа среда, конкуренцията в бранша и недостигът на работна сила остават най-сериозните пречки за развитието на бизнеса. По отношение на продажните цени в строителството очакванията на мениджърите са за запазване на тяхното равнище през следващите три месеца. Съставният показател „бизнес климат в резултат на по-неблагоприятните оценки и очаквания на търговците на дребно за бизнес състоянието на предприятията. Мненията им относно обема на продажбите и поръчките към доставчиците както от вътрешния, така и от външния пазар през следващите три месеца също са по-резервирани. Най-сериозният проблем, затрудняващ дейността на фирмите, остава конкуренцията в бранша, следван от недостатъчното търсене и несигурната икономическа среда . Търговците на дребно не предвиждат повишение на продажните цени през следващите три месеца. През януари съставният показател „бизнес климат главно поради подобрените очаквания на мениджърите за бизнес състоянието на предприятията през следващите шест месеца. По-оптимистични са и прогнозите им по отношение на търсенето на услуги през следващите три месеца. Основните пречки за бизнеса остават свързани с конкуренцията в бранша и несигурната икономическа среда. Относно цените в сектора на услугите по-голяма част от мениджърите очакват запазване на тяхното равнище през следващите три месеца.", "date": "2019.01.30", "title": "Фабрикантите са оптимисти, търговците - песимисти за бизнеса си"}
{"url": "https://www.monitor.bg:443/bg/a/view/po-dvama-slujiteli-v-ministerstvo-shte-pazjat-evrosredstvata-155938", "text": "До края на годината във всяко министерство и агенция, управляващи eврофондове, ще бъдат назначени поне по двама „служители по нередностите”. Това става ясно от плана за действие за тази година по темата за превенция и борба с измамите с европейски средства. Служителите трябва да бъдат взаимозаменяеми с длъжностни характеристики за противодействие на измамите, засягащи финансовите интереси на Европейския съюз. На подобни позиции трябва да има и служители в ГДБОП и Главна дирекция \"Национална полиция“. До края на годината всички „специалисти в измамите“ трябва да се съберат, за да обменят опит за нередностите. Под ръководството на вътрешния министър работна група от всички ведомства до юни трябва да изготви предложения за нови изменения в законите. Администрацията, занимаваща се с управление на европейски програми, ще бъде инструктирана за превенция от корупцията от КПКОНПИ, става ясно още от плана за годината. Повече публична информация трябва да бъде публикувана в системата за управление и наблюдение на средствата от ЕС в България (ИСУН 2020). Като мярка за ограничаване на злоупотребите е предвидено да започне обявяване на приеми на проекти по Програмата за развитие на селските райони, по-известна като „селската програма“, в ИСУН.", "date": "2019.01.30", "title": "По двама служители в  министерство ще пазят евросредствата"}
{"url": "https://www.monitor.bg:443/bg/a/view/frans-futbol-levski-prodade-obertan-za-malko-pod-2-mln-evro-155947", "text": "\"Левски\" ще получи като трансфер малко под 2 милиона евро за Габриел Обертан, който днес или утре ще подпише официалния си договор с турския клуб \"Ерзурумспор\", съобщава авторитетното френско издание Франс Футбол. Според електронната версия на списанието, двата клуба са постигнали договорка по всички възможни казуси в договора и за да има трансфер трябва и Обертан да приеме предложението на турците. \"Ерзурумспор\", който е приоритетно финансиран от местната община, се бори за оцеляването си в Суперлигата, заемайки в момента предпоследното 17-о място. Договорът на бившия футболист на \"Манчестър Юнайтед\", \"Уигън\" и \"Нюкасъл\" трябва да бъде за две години и половина. 29-годишното крило вчера е бил на самолета заедно с мениджъра си, но сделката не е завършена поради натовареността на хората от \"Ерзурумспор\". Само вчера те са привлекли петима нови футболисти и е трябвало да оформят прехвърлянията им. Това са Рашад Мухамед от норвежкия \"Сарпсборг 08\", нападателят Кристиан Фардал Опсет от \"Бодьо Глимт\" (Норвегия), десният бранител Серкан Куртулюс от \"Елазъгспор\", централният бранител Пиер Канструп от \"Орхус\" (Дания) и нигерийското крило Самюел Едуок от \"Касъмпаша\".", "date": "2019.01.30", "title": "Франс Футбол: \"Левски\" продаде Обертан за малко под 2 млн. евро"}
{"url": "https://www.monitor.bg:443/bg/a/view/73-godishen-francuzin-specheli-naj-trudnata-vetrohodna-regata-155904", "text": "Французинът Жан-Люк ван ден Хееде спечели на 73 години най-трудната ветроходна регата - Golden Globe Race. На 29 януари в 10.00 ч. сутринта той пристана в Сабл Д'Олон (Фр) след 211 денонощия, 23 часа, 12 минути и 19 секунди самотно плаване без спиране около света. В последните години околосветските обиколки се правят вече за между 45 и 80 денонощия, но постижението на Ван Ден Хееде е уникално заради регламента на самото състезание. Целта на Golden Globe Race беше да се отбележи 50-ата годишнина от първата околосветска обиколка нон стоп, спечелена през 1968 г. от англичанина Робин Нокс Джонстън, за което той получи рицарско звание Сър. Половин век по-късно в надпреварата по класическия маршрут от запад на изток край трите носа Добра Надежда, Лиуин и Хорн стартираха на 1 юли 2018 г. в Сабл Д'Олон 19 участници. Те трябваше да плават с еднокорпусни яхти с дължина от 32 до 36 фута (9,75 - 10,97 м), проектирани преди 1988 г. и да обиколят света без спиране, без помощ отвън и без съвременни навигационни средства и техника. На практика с компаси, секстанти, радиостанция, както преди 50 години е плавал Робин Нокс Джонстън, финиширал единствен и затворил кръга за 312 денонощия. Жан-Люк ван ден Хееде водеше в състезанието до Тихия океан, където жестока буря преобърна неговата 10,77-метрова яхта Matmut и счупи мачтата й. Ветеранът с 5 околосветски обиколки зад гърба и призови класирания в десетки регати, успя да я закрепи с подръчни средства, но след кратка консултация с роднините си по радиото. Това му струваше наказание от 18 часа, но не се отрази на класирането му. Единствен от останалите четирима в регата до него в Атлантика успя да се наближи на 80 мили холандецът Марк Слатс със същата лодка Ruster 36. В последната седмица Ван Ден Хееде обаче избра перфектна тактика, \"излъга\" един антициклон и при сериозен щорм и вълни от 4 до 7 метра успя да се добере до финала. Слатс снощи беше на 312 мили от френския бряг. Първият човек, посрещнал победителя Ван Ден Хееде, беше самият Робин Нокс Джонстън, който на 17 март ще навърши 80 години. Той се качи на борда на Matmut, прегърна своя наследник, завършил своя тур със 100 денонощия по-бързо и го поздрави пред стотиците посрещачи. Едва тогава Жан-Люк успя да се види със своето семейство - съпругата Одий, дъщерята Елизабет и трите й деца и сина Ерик.", "date": "2019.01.30", "title": "73-годишен французин спечели най-трудната ветроходна регата"}
{"url": "https://www.monitor.bg:443/bg/a/view/aleks-i-dani-petkanovi-stanaha-roditeli-155934", "text": "Звездното семейство на Алекс и Дани Петканов се увеличи с още един член. Това се е случило рано тази сутрин, съобщи бившият талисман на баскетболните ни национали, като публикува свой кадър с бебето в социалните мрежи. Първият наследник на риалити двойката е момче и носи името Габриел. На него те се спряха, след като помолиха феновете си да дадат предложения. Сред тях Габриел бе в в топ 5 от първоначално харесаните от семейството имена. Бебето се появи на бял свят скоро след рождения ден на майка си. \"Най-накрая и от мен да излезе човек\", пошегува се Александра по повод раждането.", "date": "2019.01.30", "title": "Алекс и Дани Петканови станаха родители (СНИМКА)"}
{"url": "https://www.monitor.bg:443/bg/a/view/33-g-sled-popangelov-mladijat-albert-popov-s-pobeda-v-svetovnata-kupa-155932", "text": "33 години след успехите на Петър Попангелов в алпийските ски, младият Алберт Попов постигна своето най-добро класиране. Само три дни след сензационния си пробив в Топ 10 на Световната купа по ски алпийски дисциплини (9-и на слалома в Кицбюел), 21-годишният Попов записа ново невероятно постижение като завърши на шесто място в нощния слалом в Шладминг. Така отново български скиор влезе в Топ 6 на Световната купа. Последното такова постижение беше на  Петър Попангелов - шесто място в Парк сити на 20 март, 1985 година. Попов се спусна по-предпазливо в първия манш със стартов №46 и завърши за 54,58 сек., което му осигури 13-а позиция. Във втория обаче се отпусна, \"настъпи газта\" и направи отлично спускане за 53,20 сек. (6-о време) с което събра общо 1:47,78 мин. Това му отреди 6-о място и в крайното класиране на 2,97 сек. след победителя Марсел Хиршер.  Седемкратният носител на Световната купа за пореден път този сезона беше недостижим и не даде никакъв шанс на  конкуренцията. Хиршер завърши с време 1:44,81 мин. от двата манша. Втори, на 0,21 сек. стана Алекси Пентюро (Фр). Третото място остана за Даниел Юл (Швейц), по-бавен с 1,6 сек. Доста от смятаните за фаворити се провалиха и не успяха да стигнат до финала. Не завършиха Хенрик Кристоферсен, Андре Мюрер, Клеман Ноел, Мануел Фелер, Стефано Грос, Виктор Мюфа-Жанде и др.Нашият национал Камен Златков също се нареди сред отпадналите, като не завърши спускането си още в първия манш. Хиршер дръпна в генералното класиране с 1216 точки в актива си, Пентюри е втори със 732, а Кристоферсен - трети с 671 точки. Алберт Попов п взе нови 40 точки и вече има 95, които го нареждат на 55-ото място. При слаломистите Хиршер също е начело с 676 т., пред Клеман Ноел - 401  и Даниел Юл  - 396. Попов е вече 20-и с 95 т. Следващият старт на Алберт Попов е в неделя в гигантския слалом в Гармиш-Партенкирхен. След това му предстои участие на световното първенство в Оре, Швеция, което ще се проведе между 4 и 17 февруари.", "date": "2019.01.30", "title": "33 г. след Попангелов, младият Алберт Попов в Топ 6 на слалом за Световната купа"}
{"url": "https://www.monitor.bg:443/bg/a/view/razsledvane-v-polsha-klannica-iznasjala-zarazeno-meso-155931", "text": "Полска кланица изнасяла заразено месо за ЕС. Това установи журналистическо разследване на местна телевизия, което показа как заразеното месо се подготвя за продажба в страната и чужбина. Репортер започнал работа под прикритие в предприятието и така успял да констатира случващото се там. Болни животни, които дори не могат да вървят сами, са колени и разфасовани. Част от неговите задължения била да прави именно това, което не смущавало останалите работници. След излъчването на репортажа полската ветеринарна служба нареди проверки във всички кланици в страната, а тази, в която са заснети кадрите, е затворена. Полша произвежда около 560 000 тона говеждо месо годишно, като 85% се изнасят за ЕС - основно във Великобритания, Испания, Италия и Германия.", "date": "2019.01.30", "title": "Разследване в Полша: Кланница изнасяла заразено месо"}
{"url": "https://www.monitor.bg:443/bg/a/view/biser-petkov-sybira-sindikati-i-rabotodateli-za-promeni-v-kodeksa-na-truda-155930", "text": "Социалният министър Бисер Петков събира синдикати и работодатели за промени в Кодекса на труда. Преди дни Българската стопанска камара поиска стартиране на обществени дебати за съществени промени в Кодекса. Синдикатите обаче не са съгласни с предлаганите драстични поправки в закона. Социалното министерство на свой ред е подготвило промени, част от които не срещат подкрепата на синдикатите. Очаква се днес те да предложат на министъра към парламента да тръгне проект за промени в Кодекса на труда само с текстове, по които се постигне компромис. Преди седмица работодателите поискаха нов тип трудови договори, в които брутният доход и чистото възнаграждение да са посочени отделно. Според тях ,по този начин ще стане ясно каква е реалната цена на труда у нас и какви разходи прави бизнесът за служителите и работниците. Те настояват и за разпределение на осигурителните вноски 50 на 5№ процента, като сега това разпределение е 40 на 60 процента, като работникът плаща по-малката част от осигуровката.", "date": "2019.01.30", "title": "Бисер Петков събира синдикати и работодатели за промени в Кодекса на труда"}
{"url": "https://www.monitor.bg:443/bg/a/view/betonov-gejzer-blikna-na-stolichen-bulevard-155933", "text": "Бетонов гейзер бликна отново на източното платно на бул. „Евлоги и Христо Георгиеви”, при Военна академия, между улиците „Шипка” и „Оборище”, видя „Монитор”. Пяната създава реален риск да спре движението по тази част от булеварда. Преди време отново строежът на метрото предизвика подобно излизане на повърхността на втечнени строителни отпадъци. Бетоновата суспензия изби и през една от шахтите на тротоара до оградата на Военна академия, през които се обслужват подземните комуникации на телефонните и интернет операторите. Шефът на „метрополитен” ЕАД инж. Стоян Братоев обясни за „Монитор”, че причината най-вероятно е стар сондаж. „В момента голямата тунелопробивна, изграждаща последната част от третия метродиаметърв в центъра се намира точно на това място след моста на ул. „Шипка” при входа на Военна академия и върви към Театър „Зад канала”, като тунелът е на дълбочина от 20 м”, уточни той. Братоев пое ангажимент възможно най-бързо разливът да бъде почистен, за да не се създава проблем за трафика.", "date": "2019.01.30", "title": "Бетонов гейзер бликна на столичен булевард"}
{"url": "https://www.monitor.bg:443/bg/a/view/zakopchaha-ruski-senator-v-plenarna-zala-155937", "text": "Истински екшън се разигра в сряда в сградата на Федералното събрание на Русия. В началото на редовното заседание на горната камара на парламента в заседателната зала нахлули полицаи, които арестували сенатора Рауф Арашуков пред очите на колегите му. По-късно стана ясно, че акцията на униформените е била одобрена от членовете на Федералното събрание. Те дали съгласието си Арашуков да бъде обискиран и задържан. Арестуваният сенатор представлява в парламента републиката Карачаево-Черкесия, като заема длъжността от 18 септември 2016 г. Той е обвинен в няколко престъпления, в това число в организиране на престъпна групировка. Твърди се, че Арашуков стои и зад поръчковото убийство на лидера на републиканското младежко движение Аслан Жуков. По време на ареста на 32-годишния сенатор пряката транслация на пленарното заседание била спряна за журналисти, а входът в залата блокиран от сътрудници на Федералната служба за охрана. По-рано – през септември м.г. трима задържани по дело за поръчкови убийства в Карачаево-Черкесия заявили за връзка на Арашуков с престъпленията. Месец след това властите на Обединените Арабски Емирства повдигнаха наказателно дело срещу сенатора по обвинение във фалшифициране на документи. Рауф Арашуков произхожда от влиятелно черкаско семейство – баща му в продължение на 16 години е оглавявал крупни газови структури в региона.  ", "date": "2019.01.30", "title": "Закопчаха руски сенатор в пленарна зала "}
{"url": "https://www.monitor.bg:443/bg/a/view/davat-5-mln-lv-za-zaplati-na-sveshtenicite-155936", "text": "Министерският съвет отпуска 5 млн. лв. за Дирекция \"Вероизповедания”. Това стана ясно от думите на премиера Бойко Борисов в началото на правителственото заседание. Минлата седмица Светия Синод е изпратил писмо до правителството с молба парите, които им се полагат да бъдат преведени по-бързо. „Патриархът лично ме помоли за парите, които им се полагат, да им бъдат преведени по-бързо, за да могат да изплатят заплатите на свещениците“, уточни Борисов. ", "date": "2019.01.30", "title": "Дават 5 млн. лв. за заплати на свещениците"}
{"url": "https://www.monitor.bg:443/bg/a/view/kakvo-shte-se-stroi-v-ahtopol-155935", "text": "Какво ще се строи в градския парк на Ахтопол. Това питат граждани, притеснени от промените в градоустройствения план, които позволяват строителство на метри от морето, съобщи NOVA. Хората се тревожат, че там ще бъде изградена висока сграда в противовес със Закона за устройството на Черноморското крайбрежие. Инициирана е подписка с искане на нформация за това в какво ще се превърне крайбрежната зона. На 1 ноември миналата година кметът на Царево Георги Лапчев събра желаещите в Ахтопол да разгледат промяната на парка и по-точно превръщането му в едно площадно пространство”, казва един от жителите на града. По думите му те обаче не са били уведомени, че ще има цялостна промяна в центъра. Върховният административен съд е отхвърлил жалба срещу изграждането на хотелски комплекс на брега на къмпинг „Корал”. Това стана ясно във вторник. Казусът беше отнесен към магистратите от Регионалната екоинспекция в Бургас с мотива, че липсва доклад за оценка на въздействието на околната среда на израстването на комплекса. Оказва се, че строителните дейности се извършват в урбанизирана от 2006 г. зона и към датата на издаването на разрешение дюните на мястото не били описани. Според проекта разгърнатата площ на обекта трябва да бъде 45 000 кв. м.", "date": "2019.01.30", "title": "Какво ще се строи в Ахтопол?"}
{"url": "https://www.monitor.bg:443/bg/a/view/d-r-angel-kunchev-gripyt-zapochva-da-otshumjava-sled-sedmica-155913", "text": "„Мичиган“ поваля предимно млади хора, а усложненията са много по-тежки, коментира пред \"Монитор\" главният държавен здравен инспектор. - Като цяло не бих могъл да кажа, че има някакви изненади по отношение на времето на възникване на грипа, както и на очаквания щам “Мичиган“. Той отдавна беше посочен от СЗО като вероятен причинител на тазгодишната сезонна епидемия. Разбира се, трябва да уточним и че има паралелна циркулация на H3N2, но в доста по-ниска степен. Може да се каже, че в различните седмици H1N1 “Мичиган“ преобладаваше при 80% от положителните случаи на грип. Точно това е разликата между тазгодишната и миналогодишната епидемия, защото като интензитет тя не е много различна. Дори болните тази зима са по-малко, но броят на усложненията и тяхната тежест е по-голяма. Нормално е всяка година в периода 15 януари - 15 февруари да няма места в болниците. Различното е, че тази година засегнатата възраст беше различна. Знаете, че обикновено грипът поваля хората над 65 години. Сега най-засегнати са тези в активна и тийнейджърска възраст. Най вече хората на 30 - 40 години. Не случайно ще видите, че починалите с доказан грип са точно от тази възрастова група. Това прави впечатление тази година, защото все пак става дума за млади хора. Другото характерно е тежестта на симптомите. Като процент усложненията не са кой знае колко различни от други години, но са по-тежки. Постъпилите в болница са развили много бързо пневмонии и особено ако са закъснели и са се самолекували вкъщи, имат тежки усложнения - те са с развита дихателна недостатъчност, понякога с пневмонии, които трудно се поддават на лечение. Затова и се стига до фатален край. Това са двете отличителни черти. - Не, никой не може да даде точна информация за това. - Всички изследвания натоварват, но това не означава, че трябва да работим на сляпо. Не бива да го допускаме. По този начин никой няма да иска да прави посявки, за да знае точно кой антибиотик да предпише на пациента. Медицината не е евтина. Но тук се изтъква пълното вирусологично изследване, с което може да се уточни дори щамът. Масово в болниците се правят едни не чак толкова точни, но пък подходящи за скрининг тестове. Те са експресни и показват дали става въпрос за грип и дали е от щама. Това е напълно достатъчно, те са много по-евтини. Стават за няколко минути и не са толкова скъпи. Ние правим всяка година безплатно скрининг на много хора, особено в началото на епидемията. По този начин се ориентираме какви вируси циркулират. За миналата седмица имаме над 300 проби, които са изготвени безплатно. Но в ситуация, в която боледуват около 200 000 души, е ясно, че натоварването е много голямо за всички - и за болници, и за лаборатории, и за рентгени. Вирусните пневмонии понякога се пропускат. Те почти не се чуват на слушалка, няма бактериална компонента и не се чуват хрипове, но пък много добре се виждат на рентгенова снимка. Затова тя е задължителна. - Само с антивирусен препарат. - Не, но ако човек е бил с грип и след това е развил пневмония и е починал, то 99% става дума за грипа като причина за смъртта. Дали е изследвано или не, това са подробности. Но обикновено в смъртния акт се посочват като причина придружаващите заболявания. - Достигнахме го. Дори някои области, като Перник, вече излизат от епидемията. Очаквам, че до края на седмицата ще излязат и други, които бяха от първите засегнати от грипа. Така че едва ли заболеваемостта ще се повишава повече от това, което наблюдаваме в момента. След това ще започне да намалява. Вярно е, че областите, които по-късно обявиха епидемия, като Ловеч, Враца, Монтана, може тази седмица да имат повече пациенти, но като цяло страната вече достигна пика. - Винаги има такава вероятност, но никой не може да каже кога и дали изобщо ще се случи. Понякога, макар и не много често, при грипа се наблюдават две вълни. Вторият пик е около месец-месец и половина след първия, но никога не е толкова интензивен. Случвало се е, но не винаги. - Не само тя, общото състояние също. Ако няколко дни изпитвате силно главоболие, отпадналост, нямате апетит, това е показател да потърсите медицинска помощ. Защото е илюзия всички веднага да тръгнат на преглед при личния лекар, както някои колеги препоръчват. Интересно ми е какво ще се случи, ако всички 200 000 души отидат веднага при джипито. На едно място ще се струпат болни и здрави хора, а и 90% от грипа, колкото и да изглежда тежък, ще отмине. Въпросът е да помагаме и да спасяваме тези, които имат хронични заболявания и са със слаб имунитет. - Обикновено се плашат, но само за известно време, докато е тежка обстановката. След това забравят набързо и когато през септември им напомняме да се имунизират, няма реакция. Вярно е, че няма нужда да се имунизира цялото население, но е важно да се ваксинират хората след 65 години. Както казах, грипът поваля обикновено тях. Затова е добре, че се прие национален план, и се надявам наистина възрастните хора да се имунизират безплатно. - Да, това е показателно, защото, общо взето, количествата ваксини всяка година са едни и същи. Но фактът, че още в средата на ноември бяха изчерпани, е достатъчно показателен. А и фирмите не могат да реагират при започнал сезон. Една от големите фирми успя да пренасочи 7000 дози, но това е капка в морето. - Много се надявам. Особено след като има такъв национален проект, при който се осигурява безплатна ваксина на възрастните хора, дано да повишим процента. - По време на грипна епидемия всъщност няма много други вируси. Те не изчезват, но основният щам е много агресивен и избутва останалите. Тази година, както казах, циркулираше и H3N2 “Сингапур” - около 10 - 15%, трябва да имаме и него предвид, но при тези респираторни седмици, в които върлува грипът, общо взето, няма други вируси. - Всичко е въпрос на това какви са смъртните случаи. Когато чуем, че е починало 9-годишно дете, научават всички. Не е така, когато става дума за възрастни хора. Това е чисто социален феномен. - Тук мнението ми не съвпада много с това на други колеги. Според мен имат своето място, но ако ги носи болният човек, а не здравият. А обикновено виждаме с такива хората, които искат да се предпазят. Докато имаш начални симптоми, кихаш и кашляш, тази чисто механична преграда отпред ограничава разпръскването на най-ситните капчици, които носят вируса. Иначе обикновената медицинска маска след 15 - 20 минути от дишането се навлажнява и не ни предпазва. - Има на тези, които са непредотвратими. Тоест там, където не можем да се намесим и да ограничим разпространението, като морбили и рубеола. Случаите на варицела и скарлатина, за които засега у нас няма ваксина, варират според епидемията. Те започват от декември и докъм март-април са най-много. Роден е на 19 октомври 1959 г. През 1985 г. завършва Медицинския институт в Пловдив. От 1986 г. работи в отдел “Противоепидемичен контрол” към ХЕИ в Хасково От 2001 г. е в отдел “Противоепидемичен контрол” в здравното министерство От 2008 г. оглавява “Надзор на заразните болести” към МЗ", "date": "2019.01.30", "title": "Д-р Ангел Кунчев: Грипът започва да отшумява след седмица"}
{"url": "https://www.monitor.bg:443/bg/a/view/5-uchilishta-s-plan-za-borba-s-nasilieto-155908", "text": "5 училища ще подложат на проучване и анализ проблемите на учениците с агресията и в края на тригодишния проект ще напишат план за преодоляването й. Това ще се случи по съвместен проект на Министерството на образованието и науката и УНИЦЕФ за превенция на насилието е училище. Той ще включва няколко етапа. Първата част от него включва дискусии с учениците от 8-и, 9-и и 10-и клас относно агресията, какво искат те, за да се намали. Част от учениците са коментирали, че искат повече занимания по интереси, които да включват работа с деца, които имат различни проблеми. „Те искат да работят в миниобщности с деца с различни виждания и трудности, за да се опознават взаимно. Разбирайки другия, ти самият можеш да подходиш по -разумно към него“, обясни Сачева, която е участвала в част от дискусиите. Следва кампания за набиране на средства за училищата. Деница Каменова и Даниела Колева от УНИЦЕФ споделиха, че е заложен стартов бюджет от 600 000 лв. След това училищата ще бъдат подбрани с конкурс, като се търсят такива с различен профил - в голям град, в малък град, в различна общност. По този начин ще може да бъде обхваната ситуацията в цялата страна, обясниха от УНИЦЕФ. Те ще търсят школа, които са показали, че са припознали проблема и той е обсъден на педагогически съвет, започнали са да правят нещо или имат желанието да го направят. В продължение на двете години ще се води диалог относно какво наричаме успешен клас, добрите взаимоотношения, какво искаме да видим като правила в училище, кое поведение е допустимо. Ще се проведат и обучения на ръководството на училището и на учителите и помощния персонал на училището как да разпознават различните прояви на агресия и рисковите последствия с тях. Предвидено е във всяко училище да се прави анализ както в началото, така и в края на кампанията. От учителите също ще бъде търсена обратна връзка – какво са знаели преди това и какво са научили. Като индикатор за успех според УНИЦЕФ ще е увеличеният брой сигнали, тъй като според тях хората не сигнализират, защото не вярват на институциите  В края на кампанията ще бъде създаден наръчник, който използва оттук нататък, а не само в рамките на пилотните училища. Той ще съдържа различни примери как да включат децата и родителите, упражнения, инструменти, стъпки, ще дава насоки как се работи с проблемни деца, както и ще насочва учителите какви дейности се прилагат на ниво клас и ниво училище.", "date": "2019.01.30", "title": "5 училища с план  за борба с насилието"}
{"url": "https://www.monitor.bg:443/bg/a/view/teror-v-djamija-vyv-filipinite-155929", "text": "Двама мюсюлмански проповедници са загинали при нападение с граната срещу джамия в южната част на Филипините, съобщиха полицията и армията, цитирани от ДПА.Четирима проповедници са ранени. Нападението е извършено малко след полунощ в град Замбоанга, на 875 км южно от столицата Манила. Жертвите са спели, когато е била хвърлена гранатата, съобщи директор на регионалната полиция. Армията и полицията призоваха да не се правят спекулации за мотивите за атаката, след като се появиха слухове по социалните мрежи, че тя е извършена като отмъщение за бомбения атентат в катедрала в намиращия се недалеч град Холо.", "date": "2019.01.30", "title": "Терор в джамия във Филипините"}
{"url": "https://www.monitor.bg:443/bg/a/view/slab-dyjd-na-mesta-v-planinite-snjag-155923", "text": "Жълт код за валежи от дъжд и сняг е обявен в 12 области в страната.  Преобладаващите максимални температури днес ще бъдат между 3° и 8°, в Източна България до 12°-14°. Минималните температури ще бъдат между 0° и 5°, в Източна България до 7°- 8°. Над Черноморието ще преобладава облачно време. На места ще превали слаб дъжд. Ще духа умерен югоизточен вятър. Вълнението на морето ще бъде 2-3 бала. Температурата на морската вода е 6-7°. Над планините ще е облачно, на много места с валежи от сняг, под 1000 метра – от дъжд. По-значителни ще са валежите в Рило-Родопската област. Ще духа силен южен вятър. Максимална температура на височина 1200 метра 3°, на 2000 метра – около минус 2°. В четвъртък превалявания ще има на повече места в Южна България, от дъжд, в планините - от сняг. През нощта срещу петък валежите ще спрат, от запад облачността ще се разкъсва и намалява.", "date": "2019.01.30", "title": "Жълт код за валежи в 12 области"}
{"url": "https://www.monitor.bg:443/bg/a/view/iznosyt-na-petrol-ot-venecuela-samo-sreshtu-avansovo-plashtane-155925", "text": "Държавната петролна компания на Венецуела PDVSA няма да разрешава на танкерите изнасящи нефт от страната без авансово плащане, съобщават световните агенции. Според изявление на ръководството на фирмата, въвеждането на предплащането е една от първите мерки в отговор на въведените американски санкции срещу PDVSA. В понеделник САЩ блокира активи на венецуелската енергийна компания за 7 млрд. долара. Във Вашингтон изчисляват, че свиването на износа на петрол ще нанесе допълнителни щети на латиноамериканската страна за 11 млрд. долара.", "date": "2019.01.30", "title": "Износът на петрол от Венецуела само срещу авансово плащане"}
{"url": "https://www.monitor.bg:443/bg/a/view/katastrofa-zatvori-pytja-v-kresnenskoto-defile-155926", "text": "Затворено е движението за всички видове превозни средства в Кресненското дефиле, предаде БНТ. Причината е тежка катастрофа между джип и тир, станала около два часа тази нощ в района на Кресненските ханчета. По първоначална информация загинали няма. От Пътното управление в Благоевград съобщиха за БНТ, че се очаква движението в участъка да бъде възстановено след изтегляне на катастрофиралия тир от платното.", "date": "2019.01.30", "title": "Катастрофа затвори пътя в Кресненското дефиле"}
{"url": "https://www.monitor.bg:443/bg/a/view/prohodyt-prevala-vse-oshte-e-zatvoren-155924", "text": "Село Мугла е шести ден без ток, на агрегатно захранване остават селата Медени поляни и Побит камък. Вчера през целия ден продължиха възстановителните дейности след снежното бедствие в Смолянско. \"Изкарваме още допълнително техника във всеки един от проходите. Предприемаме действия за освобождаване от автомобилите пред \"Студенец\", там долу на паркинга, които в момента пречат на нормалното движение в двете посоки, работи се усилено на \"Превала\". Вече е пробито между Момчиловци и Лъки и продължават да работят, за да може час по-скоро и той да се пусне в движение. Благодарим на 101-ви Алпийски полк, свършиха прекрасна работа момчетата. За Мугла, все още за съжаление, няма електрозахранване. Информацията е, че най-рано утре към 10-11 часа ще се случи. Проблемът е по-голям, отколкото се е очаквало\" обясни заместник областният управител Адриян Петров обобщи: . Осигурено е постоянно наблюдение на язовирите Златоград и Пловдивци.", "date": "2019.01.30", "title": "Проходът \"Превала\" все още е затворен"}
{"url": "https://www.monitor.bg:443/bg/a/view/ogromni-razliki-v-cenite-na-toka-na-edro-155911", "text": "Огромни колебания се наблюдават в последната седмица в цената на едро на пиковата електроенергия, търгувана на Българската независима енергийна борса (БНЕБ), сочат данните на статистиката. Нерядко колебанията в цените на тока в сегмента „Ден напред“ надвишават 90%. Така през миналата седмица на 21 януари средната стойност на изтъргуваната пикова енергия (09.00 – 20.00 часа) за следващия ден достигна 202 лв./Мвтч. Във вторник обаче котировките бяха Покупките на пиков ток от същия сегмент на 22-ри обаче вече струваше средно по 166,83 лв./МВтч или с почти 93 на сто по-скъпо. Сравнението между по-миналия вторник и вчера пък показва разлика от над 77%. За днес, вчера бизнесът си напазарува пикова електронергия за по 153,11 лв. за мегаватчас, а изтъргуваните количества в сегмента са 14 192 МВтч, сочат данни на БНЕБ. Най-високата постигната цена от 172,15 лв. за мегаватчас е за 11.00 часа. Средната цена в сегмента „Ден напред“ във вторник бе 119, 37 лв./МВтч или само с 5,59 лв. повече от понеделник, когато бе 113,78 лв. за мегаватчас. Въпросната цена обаче е когато бе на ниво от 80,82 лв. за мегаватчас. Според експерти основната причина за колебанията в цените на едро в сегмента „Ден напред“ се дължат на липсата на нормално предлагане. Това обаче не е толкова голям проблем, защото над 80% от електроенергията на борсата се търгува по дългосрочни договори, при които цените са доста по-ниски. Експертът проф. Атанас Тасев посъветва промишленият бизнес да подменят старото си оборудване използващо много енергия с по-съвременно, при което консумацията е много по-малка. По думите му, не е редно битовите потребители да плащат по-високи надценки за тока, за да може промишлеността да изглежда конкурентна. Относно очакванията валежите в последно време да осигурят евтин ток на едро, професорът обясни, че в момента е рано е да се използва водата в тях, „Преливането на водоемите, за което се говори в момента се отнася само за малките язовири. При големите има голям дефицит на вода и техните турбини се използват по-рядко“, обясни енергийният експерт. Според него, малки са шансовете за поевтиняване на тока на едро в скоро време. Справка в сайта на Електроенергийния системен оператор (ЕСО) показа, че към 14.00 вчера големите вецове осигуряваха само 0,14% от товара, но в 18.00 часа делът им надвиши 8,2% до 571 мегавата.", "date": "2019.01.30", "title": "Огромни разлики в цените на тока на едро"}
{"url": "https://www.monitor.bg:443/bg/a/view/apple-ignorira-byg-za-podslushvane-na-ajfonite-ni-blizo-sedmica-155922", "text": "Бъг в приложението FaceTime доведе до масово неволно подслушване на айфони.  Какво представлява грешката?  След като позвъним на свой познат и се включим към групов разговор, бъгът автоматично ни изпраща аудио на живо от другата страна още преди повикването да е прието. В случай, че разговорът бива отхвърлен пък получаваме и “бонус” – видео в реално време. Това бе причината Apple да преустанови по-рано през деня временно функционирането на груповите разговори във FaceTime докато проблемът бъде разрешен. Това се очаква да се случи по-късно тази седмица с обновяването на софтуера. Оказва се обаче, че компанията е знаела за бъга от поне седмица. След като 14-годишно момче от Аризона открило грешката по-рано този месец, неговата майка Мишел Томпсън е подала няколко сигнала до Apple, сочи информация на Wall Street Journal. Въпреки това компанията проговори относно темата едва след медийни публикации по нея. Прави впечатление, че и мерките, касаещи временното спиране на функцията на приложението, бяха взети едва след като проблемът стана публично достояние.", "date": "2019.01.30", "title": "Apple игнорира бъг за подслушване на айфоните ни близо седмица"}
{"url": "https://www.monitor.bg:443/bg/a/view/sydyt-zabrani-na-guajdo-da-napuska-stranata-155927", "text": "Върховният съд на Венецуела забрани на председателя на парламента Хуан Гуайдо да напуска страната. Блокирани са и неговите банкови сметки. Мярката бе поискана по-рано от прокуратурата. Гуайдо има имунитет, който налага Съдът да издаде решение за забраната. Главната прокуратура започна и разследване срещу Гуайдо, който е спряган за следващия президент на страната. Самият той в интервю се обяви за мирно предаване на властта и насрочване на нови избори. По думите му, трябва да се окаже натиск върху диктатора, за да се оттегли от властта, предаде CNN. Той изрази готовност като държавен глава да даде амнистия на президента Николас Мадуро и армията. В същото време обаче допуска всички възможности за развитие на ситуацията, включително и военна намеса. САЩ предупредиха за последствия, ако с Гуайдо се случи нещо.", "date": "2019.01.30", "title": "Съдът забрани на Гуайдо да напуска страната"}
{"url": "https://www.monitor.bg:443/bg/a/view/makedonija-slaga-tabelite-s-novoto-si-ime-155928", "text": "Македония започва да сменя табелите в официалните институции с такива, на които е новото име, съобщава МКД. Парламентът прие инструкции към министерства, агенции и държавни предприятия ще трябва да се заемат с подмяната. Ще бъдат сменени табелите на граничните пунктове, посолствата и консулствата. Инструкции ще бъдат изпратени и на кметските управи. Създават се работни групи, които да следят за изпълнението на Договора от Преспа. Македонското правителство одобри план за изпълнение на положенията в Преспанското споразумение на редовно заседание във вторник, предаде агенция МИА. Решенията предвиждат серия от мерки и дейности, които да бъдат предприети от всички държавни институции в съответствие с приетите конституционни изменения, които регулират употребата на новото име на Р Македония и ще влязат в сила веднага щом Гърция ратифицира протокола за присъединяването към НАТО на страната, уведомява македонското правителство в прессъобщение. Когато споразумението влезе в сила, страната ще информира останалата част на света, включително ООН, че вече се нарича Северна Македония и ще подаде молба за членство в НАТО и ЕС. Постъпката пред ООН може да се окаже сложна. Членката на Съвета за сигурност на ООН Русия критикува процеса на смяна на името като грубо нарушение на македонския закон под натиска на Запада, за да може страната да се присъедини към НАТО. Руски официални представители досега не са посочвали дали Москва ще признае новото име. Правителството в Скопие ще разполага с петгодишен гратисен период, за да въведе практически промени, като смяна на официалните бланки, на паспортите и регистрационните табели на автомобилите. Споразумението предвижда два преходни периода - един технически и един политически. Петгодишният технически период е за официалните документи и материали за международна употреба, докато петгодишният политически период е за документите и материалите за вътрешна употреба. Последният може на практика да отнеме повече години. Паспортите трябва да бъдат променени, като новите версии се очакват до края на тази година или в началото на 2020 г. Регистрационните табели на автомобилите, които сега носят международния код МК, ще трябва да се променят на NM или NMK в рамките на пет години. Но страната ще запази сегашните кодове МК и MKD, определени от Международната организация по стандартизация (ISO), за всички други цели, като интернет домейни или спортни събития. Междувременно македонският министър на външните работи Никола Димитров получи доверие от парламента при гласуване завчера. 59 от депутатите подкрепиха Димитров, а 20 гласуваха против него. Искането за вот на недоверие на външния министър бе внесено от опозиционната ВМРО-ДПМНЕ, която обвинява Димитров в лошо изпълнение на служебните си задължения, както и за подписването на Договора за добросъседство с България и Преспанското споразумение с Гърция, които според опозиционната сила застрашават националните интереси. В словото си пред депутатите Димитров ги призова да обединят сили и да се съсредоточат върху приоритетите на държавата. Преспанското споразумение е отличен пример за Европа и послание на надежда за всички нас за това какво може да предложи диалогът между хора, които желаят да намерят решение. Това заяви френският президент Еманюел Макрон, цитиран от МИА. Макрон говори на закриването на Петата среща на върха на страните от Южна Европа с участието на лидерите на седем средиземноморски страни. Френският президент пожела да каже няколко думи за премиерите на Гърция и Р Македония Алексис Ципрас и Зоран Заев, които чрез Преспанското споразумение разрешиха дългогодишния спор помежду си за името на бившата югорепублика. \"Това е отличен пример за Европа и послание на надежда за всички нас за това какво може да предложи диалогът между хора, които желаят да намерят решение, и дава големи надежда за Европа и за други места, където има спорове. Това ни окуражава да кажем, че диалогът дава резултати\", заяви Макрон.", "date": "2019.01.30", "title": "Македония слага табелите с новото си име "}
