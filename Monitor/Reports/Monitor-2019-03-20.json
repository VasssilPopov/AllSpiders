{"url": "https://www.monitor.bg/bg/a/view/deloto-sreshtu-komandosa-ubil-policaj-zaradi-jena-trygva-otnovo-160236", "text": "Командосът, който миналия 20 май уби полицая от Сопот Добромир Лазаров заради фаталната дознателка Люба Алексова, стартира повторно. Това стана възможно, след като от Военно-апелативния съд в столицата не откриха несъвършенства на обвинителния акт. На 16 януари т.г. пловдивските военни магистрати върнаха делото на прокуратурата с мотива, че в обвинителния акт има допуснати неточности, които трябва да бъдат отстранени. От военната прокуратура обжалваха и магистратите под пагон на въззивна инстанция определиха, че обвинителният акт е наред и делото трябва да стартира. То ще започне отново на 2 април т.г., когато командосът Ангел Желязков трябва да застане на подсъдимата скамейка. Младши сержантът и командир на Второ бойно отделение в Първа рота в 68-ма Бригада „Специални сили” Ангел Желязков на 33 г. е подсъдим за убийството на полицая Добромир Лазаров, когото наръгал с тактически нож с дълго острие. Причина за скандала между двамата била фатално красивата дознателка в районното управление на полицията в Карлово Люба Алексова. Тя живяла близо 3 години на семейни начала с командоса, след което двамата се разделили за около година и половина. Именно в тази година и половина на раздяла Люба завъртяла връзка с полицая Лазаров, който пък бил разведен, с дъщеричка и живеел на семейни начала в Сопот с учителка. По тялото на полицая впоследствие от Съдебна медицина открили множество прорезни рани. Добромир Лазаров имал рани и по дланите на ръцете, което говори, че се е опитвал да се защити. При аутопсията в Съдебна медицина открили опити Лазаров да бъде промушен във врата, където се намира жизнено важна артерия. Според защитата на командоса полицаят пръв е нападнал и военният се е защитил, вадейки ножа. За съжаление полицаят не успял да спре отлично обучения командос, който надвил в схватката и го пробол фатално в сърцето. Ударът бил един, като наранил два пъти сърцето. Втората рана проникнала до сърдечната камера. Въпреки това Добромир Лазаров успял да измине около 15-20 метра, са установили разследващите. След това паднал на земята и дори имал силите да говори с убиеца си. Попитал го „Какво направи, бе, човек?”, а Ангел Желязков му отвърнал: „Нали ти казах да не идваш. Опропасти ми живота”. След това командосът се обадил на 112, изчакал на мястото да отидат следователи и бърза помощ. „Не съм имал намерение за конфронтация. Всячески се опитах да избегна конфликта, но не успях. Защитавах се. Действах при самозащита. Моля за по-лека мярка за неотклонение. Съжалявам за случилото се”,  заяви Желязков във Военния съд в Пловдив по време на мярката си за неотклонение. Срещу него е повдигнато обвинение за убийство, извършено по особено мъчителен за жертвата начин. По този член 116 от НК командосът го грози затвор от 15 до 20 г., доживотен или доживотен без право на замяна.  ", "date": "2019.03.20", "title": "Делото срещу командоса, убил полицай заради жена, тръгва отново"}
{"url": "https://www.monitor.bg/bg/a/view/tatko-syblicha-dyshterite-si-goli-snima-se-s-tjah-v-neprilichni-pozi-160221", "text": " Мъж от Пловдив получи съдебна заповед да не доближава съпругата и двете си дъщерички и да се изнесе незабавно от техния дом заради неприлични снимки. Той карал двете си дъщерички на по 6 и 7 години да се събличат чисто голи, за да ги снима. Таткото също се снимал с децата си и то в неприлични пози. По случая в момента тече проверка от полицията. По гнусния казус са уведомени и прокуратурата, както и социалните служби. Те ще изяснят с каква цел са били правени неприличните снимки и дали са били качени в порнографски сайтове с деца. Това е само един от случаите, по които работят в пловдивска фондация за защита на жертви на домашно насилие. Според експертите на фондацията в последните месеци зачестили случаите на сексуални посегателства върху деца. От организацията започнали работа по този случай, след като майката на двете момиченца потърсила закрила и помощ от тях. Жената признала на психолозите на фондацията, че мъжът й я е подложил на психически тормоз и че я биел. Майката решила да се обърне за помощ към фондацията, след като намерила гнусните фотоси на голите си дъщери и баща им в неговия компютър и телефон. От фондацията пък уведомили властите за фотосите и с помощта на юристите на неправителствената организация майката на двете момиченца завела дело в съда. Така жената получила заповед за незабавна защита, а таткото бил изведен принудително от семейното им жилище. Според заповедта на него му е забранено да доближава съпругата и децата си на обществени места, на местоработата на жена му и в училището на момиченцата. Той няма право да се връща в семейното жилище в периода на заповедта.", "date": "2019.03.20", "title": "Татко съблича дъщерите си голи, снима се с тях в неприлични пози"}
{"url": "https://www.monitor.bg/bg/a/view/prokuraturata-proverjava-novija-apartament-na-cvetanov-obzor-160281", "text": "Прокуратурата ще направи проверка на сделката за новия апартамент, с който се е сдобил шефа на депутатите от ГЕРБ Цветан Цветанов. Това стана ясно от изказване на говорителя на главния прокурор Румяна Арнаудова. До нея се стигнало след сигнал на сдружение БОЕЦ, което обслужва интересите на укриващия се от родното правосъдие в съседна Сърбия заради източването на КТБ ексбанкер Цветан Василев. НПО-то на БГ Мадоф е атакувало Цветанов и пред КПКОНПИ, която също ще стартира проверка. Във вторник самият Цветанов заяви, че за жилището с площ 250 кв. м на столичната улица „Латинка“ е разменил два свои апартамента и е доплатил 100 000 лв. Според тиражирана информация пък в същия ден двете жилища, които Цветанов използвал в бартера за апартамента в зданието с приз „Сграда на 2017 година“, известно като „Къщата на буквите“, били продадени на бивш негов подчинен, участвал в кампании на ГЕРБ-Симеон Велков. „Аз съм изряден български гражданин и съм го доказал“, заяви в четвъртък Цветанов, по чиито думи Велков не е служител на ГЕРБ. И добави: „Няма нищо, което да е незаконно. Няма никаква договорка с когото и да било. Аз не мога да коментирам действията други лица.“. В същото време се появи информация, че и правосъдният министър Цецка Цачева и шефът на комисията по култура и медии в НС Вежди Рашидов са се сдобили с жилища на сравнително ниски цени от същата строителна компания „Артекс“. „Цената, на която съм закупила имота си не е 4 пъти по-ниска от пазарната, това е спекулативно твърдение“, коментира в ефира на bTV Цачева. Тя уточни, че става въпрос за имот в груб строеж преди акт 16. В отговор на въпрос как се е свързала с фирмата, тя отвърна, че е видяла изкопа и се е поинтересувала коя е фирмата, като няма допирни точки в работата с тази фирма. Рашидов от своя страна разпространи до позиция до медиите във връзка с казуса. В него той посочва, че „сделките за два апартамента в София, които са обект на медийно внимание“, са извършени от „Рашидов пропъртис”, в което дружество имал дялово участие. На второ място Рашидов подчертава, че е декларирал имуществото си още през 2009 година, преди да стане министър на културата и то е публично. „Смятам, че не е почтено да се обсъждат, без да има каквито и да е доказателства за нарушения, свободните пазарни договаряния. Смятам, че договарянето на 860 евро на квадрат никак не е малко за сделка във фаза чертеж и основи. Някои хора, които безотговорно хвърлят думи, е хубаво да се запознаят с технологията на строителния бизнес. Няма да скрия, че след грабежа на КТБ, където аз бях вложител (де факто ограбен), а не кредитополучател, смятам за мое лично право да влагам парите си където си поискам и както моето семейство пожелае, защото загубих доверие в някои институции. Свещено мое право е да инвестирам личните си средства на свободния пазар при свободно договаряне Ако медията, която публикува внушенията за евтини апартаменти, ме беше попитала, щеше да получи адекватен отговор. Но явно целта е да бъда оклеветен. Парите ми са честно спечелени, обявени публично, данъците ми са платени. Сделката е изрядна“, посочва Рашидов.", "date": "2019.03.20", "title": "Прокуратурата проверява новия апартамент на Цветанов (ОБЗОР)"}
{"url": "https://www.monitor.bg:443/bg/a/view/naj-malkijat-student-v-istorijata-na-stranata-11-godishen-ot-asenovgrad-uchi-it-v-softueren-universitet-160272", "text": "Най-малкият студент в историята на страната ни – 11-годишният Димитър Самаров от Асеновград, е всъщност едно най-обикновено дете, което има много приятелчета и освен да учи, има време и да играе. Това твърдят гордите му родители Йордан и Ралица, които обаче не могат да отрекат, че Митко е доста по-различен от своите връстници. Доказателство за това е фактът, че само на 11г., синът им е издържал успешно изпита ,,Programming Basics\" с резултат от 5.59 и става най-малкият студент в Софтуерен университет. Учебното заведение е лицензирано от държавата, казва майката Ралица. По думите й Софт Уни е нова форма на обучение, в която всеки придобит сертификат има европейска  акредитация и тежи достатъчно в IT сферата. „За Митко няма друга алтернатива да следва мечтите си. В държавен университет той може да попадне едва след завършено средно образование, а той в момента дори няма завършено основно! А той настоява дотогава да има достатъчно умения, за да учи програмиране в някои от най- елитните университети в света, мечтаейки да се издържа сам”, твърдят родителите му. Още когато е бил на около 3 годинки, той е запомнял моментално прочетените му книжки. И ако четящият сгреши дори дума, го е поправял. Така мнозина от близките на семейството си мислели, че на тази крехка възраст, Митко вече може да чете. „Не, той не четеше, а просто беше запомнил текста от 1-2 прочитания. И до момента е така. Благодарение на силната си памет, си научава уроците в училище изключително бързо, след което има време да се занимава с това, което обича”, казва майка му. Димитър попаднал в Софт Уни случайно. Научил за обучението там и тъй като подготвителният модул бил безплатен, помолил майка си да го запише. Така и станало. Обучението му било предимно онлайн, за да не отсъства от СУ „Княз Борис Първи” в Асеновград, където е в пети клас. След подготвителния курс, поискал да се запише на обучение за първи модул. Явил се на изпита в София, където бил отново най-малкият студент. В семинарната зала квесторът поискал личните карти на всички, а когато стигнал до Митко, детето му показало своята ученическа карта. Последвал въпрос няма ли лична карта и момчето му казало, че няма навършени 14 години. Цялата зала избухнала в смях, който обаче за повечето възрастни присъстващи се изпарил, след като дали задачите. Много от тях си излезли почти веднага, като обяснявали колко били трудни. Митко останал и когато излязъл, казал на майка си, че се е представил сравнително добре. Резултатите от изпита ставали ясни веднага и Митко обяснил, че е изкарал 250 точки от 300 възможни. Така записал обучение по втори модул, изпитът за който ще му бъде в средата на април. Всеки модул е платен, но родителите на детето смятат, че трябва да му дадат шанса да се бори и да защитава знанията си. „Не ме интересува какво пишат и говорят за мен, аз нямам нужда от слава, нито съм я търсил умишлено. Интересува ме да направя света едно място, в което техниката не да убива хора, а да ги прави по- здрави, успели и добри ! Обичам да следвам мечтите си, не съм страхливец”, заявява петокласникът. Митко е единствено дете в семейството си. Майка му Ралица е филолог и писател, а баща му е инженер агроном. Семейството има бизнес в сферата на земеделието, а Йордан е известен в бранша на лозарството. В рода им няма програмисти, но пък има добри математици и хора, отдадени на музиката и изкуството. Още когато е бил в детската градина и в първи клас учителите на Димитър са обяснявали на майката, че синът й е много по-умен от останалите деца. „Такова умно дете не сме имали”, признавали преподавателите. Така още на 7-годишна възраст Митко започнал да посещава клуб „Компютър” в Асеновград с ръководител инж. Полина Симова. Две години по-късно станал председател на клуба, което всъщност го превърнало в най-малкия председател в историята на „Компютър”. Като съвсем малък все искал да разбере как работят различните устройства. Успял да измоли от семейни приятели техните стари и негодни лаптопи. Разглобил ги до частица, след което ги сглобил отново. На 10 години програмирал робот в училището по роботика на инж. Чобанов – НУР. На 8 години е ремонтирал сам един стар училищен компютър, отписан напълно от преподавателите там. С лекота поправял не твърде сложни хардуерни проблеми, но слабостта му била софтуера. Едновременно с науката Митко не забравял все пак, че е дете. Той не е саможив, казва майка му. Има много приятели, с които се забавлява в свободното си време. Обича да плува, да спортува, да язди, да кара колело и да се забавлява с приятели като всяко момче на неговата възраст. Той не живее ограничен от многото си занимания, защото  притежава прогресивна памет, която му позволява доста бързо усвояване на знания и винаги в седмицата оставя поне един от почивните дни изцяло за себе си и почивка. Обича да пътува, владее свободно английски, проявява интерес към руския език, разказват родителите му. На 8г. започнал да танцува в клуб по спортни танци „Асеновец” с треньор Дойка Апостолова. В момента партньорка му е Мануела Аргирова. За тези 3 години Димитър има над 25 медала, повече от половината от които златни в категория „Изгряващи звезди”. През 2019г. двойката ще влезе в официалната картотека на Федерацията по спортни танци у нас и ще излезе да танцува на сцена от по-висок ранг. Рожденият ден на Митко предстои на 24 април. Родителите му отсега не разкриват какво ще му подарят. „Изненада ще е”, казва с усмивка майката.", "date": "2019.03.20", "title": "Най-малкият студент у нас: Митко на 11 г. от Асеновград учи IT "}
{"url": "https://www.monitor.bg:443/bg/a/view/banevi-visjat-sys-100-bona-za-mesten-danyk-i-taksa-smet-obzor-160279", "text": "Фамилията на арестувания олигарх Николай Банев виси със над 100 бона към Столичната община. Дългът се е натрупал през годините, тъй като семейството не е плащало местен данък и такса „Смет“ за тузарския си плат в столичния квартал „Бояна“. Заради дългове еклектичното имение беше пуснато на търг от частния съдебен изпълнител Милен Бъзински. Имотът по документи се води собственост на фирмата „Партнърс Комерс“ ООД, която се държи от офшорка, регистрирана на Сейшелите. Фирмата обаче официално се управлява от Николай Банев, като само той има задължения към държавата в размер на над 2 млн. лв. В качеството си на управител Банев има издаден ревизионен акт от 2012 г. на стойност 1 950 млн. лв. Ревизионният акт е за начислявано ДДС именно на Санкцията на данъчните е минала през две обжалвания през съд, но след като магистратите са я потвърдили, тя е влязла в сила. Освен това фирмата дължи още близо милион по други дела на НАП срещу дружеството. За събиране е даден и дълг към МРРБ, който също бил в доста сериозен размер. Освен четиримата кредитори, които са представители на държавата и местната власт, делото е образувано по искане на пети кредитор – търговец. Става въпрос за фирма “М. ПЛОД.Б” ЕООД, която е водела дело срещу “Партнърс комерс” в арбитражен съд за заем от 15 000 лв. Заради неустойка и лихви дългът надхвърлил 100 000 лв. Заради всички тези задължения къщата на олигарха Николай Банев и съпругата му Евгения в Бояна бе Имотът е 11 486 кв.м., а застроената площ е 685 кв. м., става ясно от обявлението. Разгърната застроена площ на сградата е 2,868.92 кв. м. Къщата освен с огромния си размер е известна и с това, че има два басейна и дори хеликоптерна площадка. При обиск именно в имението в столичния кв. „Бояна“ пък бяха намерени големи количества злато, скъпоценности и диаманти. Те били в специална стая със специална брава. Във въпросната стая са намерени и оригинални документи за офшорните фирми и сметки, които Баневи притежават. Разследващите предполагат, че по тях са постъпвали пари от източеното дружество. Документите доказват, че Баневи са собственици на определени офшорни дружества, а движението по сметките на тези дружества предстои да бъде проследявано, но има доказателства, че това се е случвало, твърдят от държавното обвинение. Баневи бяха задържани на 26 октомври т.г. на летището в Ница, след като за тях бе издадено в България европейска заповед за арест. Те ще отговарят пред Темида за Разследващите имат данни и за източването от тях на други фирми. Преди няколко месеца в спецпрокуратурата получили сигнал от Главна дирекция „Национална полиция“, образувано е досъдебно производство. Делото е за престъпно сдружение в периода 2009 – 2018 г. Баневи са обвинени освен за сдружението и за присвояване и данъчни престъпления в периода 2010-2011 г., като общият размер на присвоеното имущество е над 1,5 млн. лв., а общият размер на щетата за хазната е над 500 000 лв, съобщи един от наблюдаващите прокурори Мария Дойчева. В бивш офис на дружества на Баневи във Варна са открити документи, които те успели да скрият от синдика, който влязъл в „Полимери“ през 2012 г. От прокуратурата уточниха, че след като се запознаят с всички документи, ще разширят повдигнатите обвинения. „Елма“ Троян е било било източено преди „Полимери“ и също нарязано за скрап, преди да бъде обявено в несъстоятелност. през 2012 г. „Полимери“ е бил източен по 2 схеми. Заводът бе най-големият на Балканите за химическа индустрия и е имал развити пазари в чужбина. Едната схема е, че на купувачите на продукти било казвано да внасят парите не по сметката на фирмата, а по други сметки в дружества, контролирани от Баневи. Вторият начин бил вземане на ръка на пари от касата на „Полимери“, за което има свидетелски показания. Фирмата не развива активна търговска дейност от 2010 г., но до 2012 г. е имала минимална дейност.", "date": "2019.03.20", "title": " Баневи висят със 100 бона за  местен данък и такса „смет“ (ОБЗОР)"}
{"url": "https://www.monitor.bg:443/bg/a/view/imenija-za-milioni-na-tezgjaha-zaradi-borchove-160278", "text": "Имения за милиони са пуснати за публични продажби от Камарата на частните съдебни изпълнители заради борчове на собствениците им. Това показва проверка на „Монитор“ в системата за публични продажби на камарата. Най-скъпият палат е на олигарха Николай Банев и съпругата му Евгения в столичния квартал Бояна. Началната цена, от която ще тръгне търгът за него, е близо 6 млн. лв. (виж вдясно). Освен еклектичното имение обаче в регистъра на ЧСИ-тата могат да бъда открити още десетина обяви за продажбата на баровски къщи. Всяка от тях е оценена на милион или малко под тази сума. Очаквано най-много от извадените на тезгяха имения се намират в София или в околностите й, но има и няколко в Бургас и Габрово. заради дългове, са къща в Бистрица, имот в частно вилно селище „Магдалена“, както и тузарски палат в Княжево. В същото време за близо половин милион пък всеки желаещ може да си купи и тристаен апартамент в новопостроена кооперация в столичния квартал „Стрелбище“. Най-скъпият многостаен апартамент, пуснат на търг от ЧСИ-тата, се намира в Балчик. Началната цена за него е четвърт милион лева и се намира в частна резиденция току на брега на морето. Тузарските палати са само малка част от пуснатите на търг заради борчове имоти от Камарата на ЧСИ-тата у нас. В регистъра на публичните продажби към момента са публикувани 3626 обяви. От годишния доклад на камарата става ясно, че през 2018 г. в платформата са публикувани 41 174 броя обяви за продажби на имущество. „За сравнение обявите са били 51 699 за 2017 г.“, подчертава се в документа. През 2018 г. обявленията за продажба на недвижими имоти са били 37 024 броя спрямо 46 545 за 2017 г. Отделно в регистъра като техният брой е само с 91 по-малко от предишната година. Освен това са публикувани и 2544 броя обяви за пуснати на търг движими вещи. Те са с малко под 1000 по-малко в сравнение с 2017 г., когато са били 3457. „Тук правим следното важно уточнение –броят на публикуваните обявления не означава реално извършени продажби, нито пък че толкова имоти са предмет на изпълнение. В много случаи се провеждат по няколко продани на едни и същи имоти поради липса на наддавачи“, допълват в годишния си доклад от камарата. В същото време в документа е посочено, че към настоящия момент по данни от регистъра на длъжниците висящите дела в страната са 1 169 753, а общо прекратените и свършените дела са приблизително 754 514. В своя реч в сряда на международна конференция на ЧСИ-тата, проведена в София, шефът на българската камара Георги Дичев отбеляза, че у нас годишно се образуват по около 200 000 От тях в полза на търговци са 48%, 32% са в полза на държавата и общините и по 105 - в полза на гражданите и на банки. „Междуфирмената задлъжнялост в България продължава да бъде много висока, с трайна тенденция на растеж“, отбеляза още Дичев. Той посочи, че висок е и процентът на лошите кредити на банките, „които се принуждават да хвърлят на колекторски фирми огромни пакети от вземания“. Шефът на Камарата на ЧСИ-тата обаче подчерта, че с тази практика – изчиствайки балансите си, банките търпят загуби, защото получават едва няколко процента от дължимото по необезпечени кредити. „Производството по несъстоятелност е изключително тромаво, като процентът на удовлетворяване на кредиторите след него е много нисък. То се използва твърде често от длъжници и кредитори за цели, различни от неговата функция. Един пример от моята практика – миналата седмица представители на дружество длъжник ми заявиха, че ще инициират процедура по несъстоятелност, защото при ЧСИ не контролирали процеса и не можели да си гарантират, че отбеляза още Дичев. От Камарата отчитат още, че през 2018 г. са издадени общо 61 405 справки от Централния регистър на длъжниците (ЦРД). От тях 8956 – от различни фирми и граждани, и 52 449 – от корпоративните клиенти на ЧСИ-тата. „Това е леко увеличение на броя на издадените справки, като тези от корпоративните клиенти на ЦРД се увеличават с повече от 5000 в сравнение с миналата година. Отделно от това институции като полиция, прокуратура и съд редовно изискват от КЧСИ предоставяне на информация от ЦРД за висящи изпълнителни дела срещу лица –обект на разследвания по досъдебни производства или страни по съдебни граждански и търговски дела.", "date": "2019.03.20", "title": "Имения за милиони на тезгяха заради борчове (ТЕМАТА)"}
{"url": "https://www.monitor.bg:443/bg/a/view/francija-germanija-i-chehija-se-proiznesoha-za-otlaganeto-na-brekzit-160273", "text": "Франция заяви, че Европейският съюз не може да одобри автоматично отлагане на Брекзит, както пожела по-рано днес британският премиер Тереза Мей, предаде Ройтерс. Мей поиска кратко забавяне, до 30 юни, на излизането на Великобритания от ЕС. \"Позицията на Франция е много проста - британският премиер трябва да ни обясни колко дълго и за какво иска отлагане и да ни предостави гаранции\", каза говорителят на френското правителство Бенжамен Гриво. Той предупреди, че \"отлагането обаче не е нито автоматично, нито сигурно\". Френският външен министър Жан-Ив Льо Дриан пък заяви, че Париж ще се противопостави на отлагането на Брекзит, поискано от Тереза Мей, ако то не е оправдано от една \"надеждна стратегия\", предаде Франс прес. \"Ситуация, в която госпожа Мей не е в състояние да представи на Европейския съвет достатъчни гаранции за надеждностна на нейната стратегия, ще доведе до това да се отхвърли искането за удължаване на преговорния период и да се предпочете излизане от ЕС без сделка\", подчерта Льо Дриан пред френските депутати. Германия приветства искането на Великобритания за отсрочка, предават световните агенции, като цитират правителствения говорител Щефен Зайберт. По думите му на срещата на върха на ЕС утре този въпрос ще бъде обсъден подробно. Той обаче не прогнозира дали тогава ще има конкретен резултат. Чешкият премиер Андрей Бабиш каза, че неговата страна ще подкрепи искането на Великобритания за отсрочване на датата за излизане от ЕС, предаде АП. Пред депутати в парламента Бабиш заявил, че Брекзит без сделка ще бъде най-лошият възможен изход и че най-доброто решение би било организирането на втори референдум във Великобритания, резултатът от който да остави страната в ЕС. Бабиш е заявил още, че гласоподавателите на референдума за Брекзит преди три години са били повлияни от \"дезинформация\".", "date": "2019.03.20", "title": "Франция, Германия и Чехия се произнесоха за отлагането на Брекзит"}
{"url": "https://www.monitor.bg:443/bg/a/view/tusk-kratko-otlagane-na-brekzit-samo-ako-mej-prokara-sdelkata-prez-parlamenta-160280", "text": "Председателят на Европейския съвет Доналд Туск съобщи, че ЕС ще даде на Великобритания само кратко отлагане на Брекзит, ако депутатите прокарат сделката за Брекзит през следващата седмица, пише \"Гардиън\". От думите му става ясно, че британските депутати са изправени пред два избора: прокарват сделката на Мей през следващата седмица или Брекзит без споразумение. На пресконференция Туск потвърди, че днес е получил  . Той разкри, че е разговарял с британския лидер преди малко. Мей поиска отлагане на Брекзит до 30 юни. На фона на провежданите консултации Туск заяви, че ще бъде възможно само кратко отлагане на Брекзит. Ако има положително гласуване в Камарата на общините през следващата седмица, отлагането може да бъде финализирано с писмена процедура, каза председателят на Европейския съвет. Той добави, че ако е необходимо, ще свика извънредна среща на върха през следващата седмица. Туск повтори, че сделката за Брекзит няма да бъде предоговаряна. Той не изключи напълно дълго отлагане на Брекзит. По-рано беше разпространен документ, който показва, че Европейската комисия иска отлагане на Брекзит до 23 май или до края на 2019 г. Междувременно в парламента в Лондон бе свикано извънредно заседание за ", "date": "2019.03.20", "title": "Туск: Кратко отлагане на Брекзит, само ако Мей прокара сделката през парламента"}
{"url": "https://www.monitor.bg:443/bg/a/view/izleze-trejlyryt-na-igrata-na-igrachkite-4-video-160269", "text": "Официалният трейлър на дългоочакваната анимация „Играта на играчките 4“ вече е факт. Че от студио Pixar подготвят нов филм от поредицата, се говореше още от 2014 г. Тогава мнозина останаха скептични към опцията, тъй като по думите им третата лента бе достоен завършек на историята. През 2017 г. от режисьорския пост се отказа Джон Ласетър, като обяви, че остава ангажиран с проекта като негов продуцент. Мястото му начело на „Играта на играчките 4“ зае Джош Кули, който се труди и върху сценария. Точно като в първия филм от любимата на малки и големи поредица, Уди ще се изгуби и ще търси път към дома. Премиерата на лентата ще се състои на 20 юни.", "date": "2019.03.20", "title": " Излезе трейлърът на „Играта на играчките 4“ (ВИДЕО)"}
{"url": "https://www.monitor.bg:443/bg/a/view/gerb-i-sds-zaedno-na-evroizborite-obzor-160276", "text": "ГЕРБ и СДС ще се явят заедно на евроизборите на 26 май. Това стана ясно след среща между партийните лидери Бойко Борисов и Румен Христов в централата на ГЕРБ, на която като представители на ръководствата на двете формации присъстваха и Цветан Цветанов и Владимир Кисьов. ГЕРБ и СДС ще се явят заедно на евроизборите на 26 май. Това стана ясно след среща между партийните лидери Бойко Борисов и Румен Христов в централата на ГЕРБ, на която като представители на ръководствата на двете формации присъстваха и Цветан Цветанов и Владимир Кисьов. СДС ще получи и поне две места в общата листа с кандидатите за евродепутати, едно от което ще е избираемо и ще му гарантира представител в ЕП, съобщи премиерът и лидер на ГЕРБ. Следващия четвъртък щели да бъдат обсъдени всички подробности, а окончателната листа на ГЕРБ щяла да бъде представена на 31 март. \"Ако участваме заедно на изборите, няма да има разпиляване на гласове за ЕНП. С Румен Христов се знаем от дълги години. Имаме близо 23-годишно познанство и приятелство, което обяснява защо сме тук. Нормално е да си сътрудничат най-старата (дясна - б.р.) партия заедно с партията, която е Надявам се и други партии да подкрепят този съюз, защото това ще е в полза на българските граждани. Всичките български евродепутати работиха заедно, когато ставаше въпрос за пакета \"Мобилност\", а темите не са приключили, затова партиите трябва да са консолидирани“, каза след срещата Борисов. И заяви също така: \"Форматът ЕНП е много важен за нас, защото това са европейски избори. И колкото тук се опитват да ги превърнат в местни и междупартийни, те са огромен залог за бъдещето на Европа. Трябва да защитаваме българския Вчера говорих с Таяни, снощи с Дол.“ „Искаме десницата да има по-голямо представителство в ЕНП\", коментира от своя страна Христов, по чиито думи СДС със сигурност ще има свой представител в групата на евродесницата в ЕП. Кисьов, който е бивш шеф на СОС, както и преговарящ за членството на България в ЕС, и по неофициална информация вероятно ще намери място в листата за евровота пък подчерта, че важно за ЕС и България е обединението за извоюване на свобода и демокрация. Междувременно преговорите за вота между СДС и „Демократична България“ удариха на камък, след като обединението на „Да, България“, ДСБ и „Зелените“ заклейми сините за разговорите им с ГЕРБ.", "date": "2019.03.20", "title": "ГЕРБ и СДС заедно на евровота (ОБЗОР)"}
{"url": "https://www.monitor.bg:443/bg/a/view/ako-zlatnata-ribka-beshe-oftalmolog-160277", "text": "Ако златната рибка беше хирург – офталмолог, маса поразии щаха да настъпят у нас. Направо, ще окьоравеем масово. Да ме прощава Уди Алън за заемката. Защото, нали знаете българинът обича да се пише нещастен. Дори да е добре устроен – със собствен дом, автомобил, деца, приети в университета, вярна жена и блага тъща, той пак ще мрънка. И ще се пише нещастен, но ще гледа под вежди съседа да не би да е малко по-добре от него. По традиция у нас е неприлично да си щастлив. Затова не е никак добре нашенецът да се среща със златната рибка. Представете си само, ако тя го попита: „Кажи си желанието, но имай предвид, че каквото поискаш, комшията ти ще получи двойно“. Като си се знаем, като нищо, той ще й отвърне: „Извади ми едното око“. Та, ето защо хич не ни трябва да улавяме златни рибки. В народопсихологията на българина е заложено отколе чувството, че да си добре материално, да си здрав, да си в разбирателство с близките и да се погаждаш със съседа не е в реда на нещата. Че то и поговорките ни са такива: „Много добро не е на добро“ или още по-наглата: „Я не сакам на мене да ми е добре, а на Вуте да му е зле“. Да сте чули скоро някой да ви е отговорил, че е спокоен, здрав и удовлетворен, когато го запитате „Как си?“ Едва ли. Но, във всички случаи ще ви засипе мрънкането, че шефа не го цени, децата не го уважават, тъщата го навиква, жена му загаря манджите, ще реди и нарежда, та ще съжалявате горко, че сте проявили любезност с въпроса. Като се имат предвид тези особености на народната ни психология, не бива да се изненадваме, че според доклад на ООН България е на 97-о място по щастие за 2016-2018 година от 156 страни. Финландия е начело в класацията на ООН като страна с най-щастливо население, следвана от други скандинавски страни като Норвегия и Дания. В топ 10 са още Исландия, Холандия, Швейцария, Швеция, Нова Зеландия, Канада и Австрия. И ако тези страни по брутен вътрешен продукт на глава от населението, но и продължителност на живота в добро здраве, щедрост, социално подпомагане и свобода на жизнения избор стоят много по-напред от нашата страна, то какво да кажем румънците, които се класират но 48-мо място по усещането за щастие или Сърбия и Молбова съответно на 70-то и 71-во място. Спрямо тях нашето 97-то е повече от унизително. Но, такава е картинката у нас – мястото ни на опашката е според това, къде сами сме се определили да се наредим. Пределно ясно е, че обществото те възприема такъв, за какъвто ти му се представяш с поведението си, със самочувствието си, с реално постигнатото, с комплексите ти. И по сбора от всички тези компоненти ни отрежда периметъра, от който не можем да излезем, ако сами не положим усилия за това. Затова не ни приляга да се обиждаме на проучването на ООН за отредената ни 97-ма позиция. Там ни е мястото, поне докато сами не решим, че можем да възприемем света и в по-оптимистични краски, но и да положим усилия да подредим държавата си всеки според своите възможности без мрънкате и хвърляне на вини.", "date": "2019.03.20", "title": "Ако златната рибка беше офталмолог"}
{"url": "https://www.monitor.bg:443/bg/a/view/lektori-ot-12-dyrjavi-na-digital-media-europe-2019-160274", "text": "28 лектори от 12 страни на 3 континента. Така изглежда в сухи цифри Digital Media Europe 2019 г. (DME19). Зад сухата статистика обаче стои един от най-големите медийни форуми за годината с фокус върху дигиталната журналистика. За два дни той ще събере в сърцето на Европа – австрийската столица Виена, водещи фигури в издателски групи от цял свят. Събитието се организира от Световната асоциация на издателите (WAN-IFRA), чийто член е „Телеграф медиа“. Групата, издаваща ежедневниците „Телеграф“, „Монитор“, „Меридиан мач“, Агенция „Монитор“, регионалния „Борба“ и седмичниците „Политика“ и Europost e и единственият медиен партньор на форума от България. DME19 ще се проведе на 1 и 2 април, като Участие в него са потвърдили десетки издателски групи и компании за контент анализ, позиционирани на 3 континента – Европа, Северна и Южна Америка и развиващи дейност в цял свят. Основен спонсор на събитието е Google News Initiative, а сред лекторите са зам.-шефът на националната агенция на Австрия APA Вернер Мюлнер, отговорникът за новинарската секция на „Фигаро“ Бертран Жие, зам.-шефът на дигиталните издания на „Таймс“ и „Сънди таймс“ Ник Петри, изпълнителният директор на холандската NRC Media Риен ван Биймен и търговският директор на дигиталната платформа Ozone Project Дани Спиърс. Платформата беше създадена миналата година от тритe британски издателски гиганта – News UK, The Guardian News and Media и The Telegraph, като предоставя новинарско съдържание на общо над 30 млн. читатели. върху качественото новинарско съдържание, маркетинг оптимизация, рекламни модели са само част от темите, които ще бъдат дебатирани на форума. За да могат участниците да обменят повече опит и идеи, са организирани освен панели и уъркшопи, презентации, както и възможности за въпроси и отговори от лекторите. Гвоздеят от програмата е на 2 април, когато участниците ще имат възможност да обменят мисли и идеи в разговор с изпълнителния директор на медийната група на New York Times Company Марк Томпсън.", "date": "2019.03.20", "title": "Лектори от 12 държави на Digital Media Europe 2019"}
{"url": "https://www.monitor.bg:443/bg/a/view/bez-otchet-za-imunizacii-pri-otpuskane-na-pomoshti-160256", "text": "Социалните няма да изискват служебна бележка за извършени имунизации и профилактични прегледи при отпускането на месечните помощи за отглеждане на дете. Това предвижда проект за промени в правилника за прилагане на Закона за семейните помощи за деца, който е публикуван за обществено обсъждане. Информацията ще се набавя по служебен път. Право на помощта имат хлапетата до завършване на средно образование, но не повече от 20-годишна възраст. Размерът й зависи от броя на децата в семейството. За един малчуган родителите взимат по 40 лв, а за четири сумата достига 145 лв. За всяко следващо тя расте с по 20 лв. Отчет за имунизациите и профилактичните прегледи няма да дават и семействата, които кандидатстват за месечни помощи за отглеждане на дете до навършване на една година и за дете без право на наследствена пенсия от починал родител. Освен това се предвижда да отпадне изискването за предоставяне на експертно решение на ТЕЛК и НЕЛК при отпускането на помощите за дете с увреждания. Това ще се налага само когато тази информация не може да бъде получена по служебен път. При помощите за отглеждане на хлапе от майка студентка пък няма да се необходимо да се предоставя уверение от висшето училище, че майката е записана в редовна форма на обучение. Предлагат се и промени в Наредбата за условията и реда за кандидатстване, подбор и утвърждаване на приемни семейства и настаняване на деца в тях. Предвижда се кандидат-приемните семейства и осиновителите да не предоставят свидетелство за съдимост. Справката ще се извършва по служебен път. Целта на измененията е да намалят административната тежест.", "date": "2019.03.20", "title": "Без отчет за имунизации при отпускане на помощи"}
{"url": "https://www.monitor.bg:443/bg/a/view/the-jacksons-startiraha-kampanija-za-djako-160266", "text": "В окото на истинската буря, която документалния филм „Напускайки Невърленд“ създаде около излизането си, и откровените обвинения срещу Майкъл Джексън в педофилия, които отправи от малкия екран, неговото семейство предприе контра кампания. Братята му, които се подвизават под името The Jacksons, изнесоха трибют концерт за Краля на попа в Браизлия в негова защита. Тито, Марлон, Ранди и Джаки (Джърмейн не успя да се качи на сцена поради заболяване) пяха парчета на Jackson 5, в който Майкъл е основен вокал. В репертоара бяха ‘I Want You Back’, ‘ABC’, ‘The Love You Save’ и ‘Dancing Machine’, като братята обещаха цяло турне в негова подкрепа срещу обивненията на днес 36-годишния Уейд Робсън и 41-годишния Джеймс Сейфчук в документалната лента. „Той е всичко и трябва да бъде представен на сцена“, лаконично заяви Тито. Междувременно адвокатът, който представляваше Джако по време на процеса през 2005 г., заяви, че „Напускайки Невърленд“ съдържа материали, който са извадени „извън контекста“.", "date": "2019.03.20", "title": "The Jacksons стартираха кампания за Джако"}
{"url": "https://www.monitor.bg:443/bg/a/view/karanikolov-bylgarski-kompanii-mogat-da-strojat-v-sauditska-arabija-160267", "text": "\"Между нашите две държави има голям неизползван потенциал в сферата на търговията и инвестициите, който с общи усилия можем да насърчим\". Това каза министър Емил Караниколов на среща с д-р Меджид бин Абдуллах Ал-Касаби, министър на търговията и инвестициите на Саудитска Арабия в Рияд.  Двамата обсъдиха възможностите за двустранни инвестиции, както и за участието на български фирми в изграждането на големите инфраструктурни проекти в Саудитска Арабия, като изпълнители и подизпълнители. От саудитска страна бе изразено желание за съвместно сътрудничество в областта на селското стопанство, фармацията, земеделието, химията и туризма. Министър Караниколов и колегата му се договориха и за създаване на Смесена междуправителствена българо-саудитска комисия за икономическо сътрудничество, както и за пътна карта, в която да са разписани стъпките за създаване на възможности за инвестиции. Икономическият министър подчерта стратегическото географско положение на страната ни и възможността да предложи най-близка локация за достъп до единния европейски пазар. Бе договорена и визита от страна на д-р Меджид бин Абдуллах Ал-Касаби в България, заедно с бизнес делегация. По време на официалната си визита в Рияд министър Караниколов проведе среща и с Мохамед Ал Туеджри, министър на икономиката и планирането. Пред него той изтъкна, че българската страна желае да развива активно икономическите си отношения с Кралство Саудитска Арабия и останалите страни от Съвета за сътрудничество на арабските държави от Залива. По думите му откриването на българското посолство в Рияд е важна предпоставка за разширяване и засилване на двустранното сътрудничество и без съмнение ще има ползотворно влияние върху развитието на двустранните връзки „За България, Саудитска Арабия може да бъде свързващо звено към икономиките на редица страни в района на Залива, Арабския свят, Азия и Африка. Има огромен потенциал и по отношение на стокообмена, който не е на необходимото ниво“, заяви още икономическият министър. Престои утре министър Караниколов да открие бизнес форум с участието на компании от двете страни.", "date": "2019.03.20", "title": "Караниколов: Български компании могат да строят в Саудитска Арабия "}
{"url": "https://www.monitor.bg:443/bg/a/view/gracija-ot-ansambyla-shte-igrae-v-turcija-160260", "text": "Гимнастичката Теодора Александрова, която доскоро бе част от националния ансамбъл на България, ще играе в първенството на Турция. Тя ще се яви като индивидуална участничка по време на шампионата на комшиите, който ще се проведе 22-ри до 24-и март в Анкара. Теодора ще представя клуба „Муратпаша Белидие Спор“, в който като треньор работи друга наша бивша националка - Сара Стайкова, съобщи БНР. В началото на годината около Александрова се развихри скандал, след като тя заяви, че причината да прекрати кариерата си в ансамбъла е не е контузия, а морално-психологическа. Теодора игра със счупена костица на стъпалото по време на Световната купа в София през миналия април, след което се наложи да се оперира. Тя обвини федерацията, че никой не я е потърсил, за да разбере какво е състоянието й, а съотборничките й изкараха наяве чатовете от телефоните си, като доказателство, че са общували с нея.", "date": "2019.03.20", "title": "Грация от ансамбъла ще играе в Турция"}
{"url": "https://www.monitor.bg:443/bg/a/view/aleksandra-fejgin-s-2-vyv-volnata-programa-160257", "text": "Александра Фейгин е със стартов номер 2 за волната програма при жените на световното първенство по фигурно пързаляне в Сайтама (Яп). Най-добрата ни фигуристка ще излезе на леда в първата група в 10.45 ч. в четвъртък сутринта българско време. 16-годишната Фейгин направи невероятен пробив за българското фигурно пързаляне през последните 25 години с класирането си за волната програма. Това стана, след като зае 20-о място в кратката при дебюта си на световен шампионат при жените. Тя изигра отлично композицията си на фона на музика от \"Списъка на Шиндлер\" с три пируета, три скока – комбинация троен-троен тулуп, троен флип и двоен аксел и получи оценка от 56,69 точки (33,01 за технически елементи и 23,68 за компоненти на програмата). Първите 24 от общо 40 фигуристки от кратката програма за класират за финалната волна, която е на 22 март. Олимпийската шампионка от Пьончан 2018 Алина Загитова (Рус), която води след кратката програма, е с предпоследен №23 и ще излезе на леда в 14,10 ч. Последна ще играе Елизабет Турсинбаева (Каз) - трета в кратката програма. Най-доброто българско класиране при жените на световно първенство е 17-ото място на Виктория Димитрова през 1992 г. и 20-ото през 1993-а. През 1996-а пък София Пенкова стана 28-а.", "date": "2019.03.20", "title": "Александра Фейгин с №2 във волната програма"}
{"url": "https://www.monitor.bg:443/bg/a/view/borisov-zaminava-bruksel-obsyjda-brekzit-s-evroliderite-160258", "text": "Премиерът Бойко Борисов заминава за Брюксел, където на 21 и 22 март има редовно заседание на Европейския съвет. В четвъртък държавните и правителствени ръководители във формат ЕС-27 ще обсъждат последните събития около напускането на Великобритания от ЕС, а след това ще имат и работна вечеря.  Преди работната сесия обаче Борисов и шефът на Европейския парламент Антонио Таяни ще открият изложбено пространство “Атанас Буров” в сградата на ЕП. За първи път в историята на институциите на ЕС част от Европейския парламент ще носи името на български общественик. По време на церемонията ще бъде открит също бронзов бюст на Буров и паметна плоча за делото на българския общественик. По-рано през деня пък по традиция различните европейски семейства имат среща. Около обяд е тази на ЕНП, където се очаква да се реши бъдещето на партията на унгарския премиер Виктор Орбан в ЕНП. В петък пък евролидерите ще се срещнат с премиерите на Исландия, Лихтенщайн и Норвегия за отбелязване на 25-годишнината от създаването на Европейското икономическо пространство. По-късно в работна сесия на Европейския съвет ще обсъдят укрепването на европейската икономическа база, изменението на климата, предстоящата среща на върха ЕС-Китай, както и начините за борба с дезинформацията. В началото на заседанието се очаква президентът на Румъния, който представлява текущото ротационно председателство на Съвета на ЕС, да запознае лидерите с работата и напредъка по приоритетите на Румънското председателство.", "date": "2019.03.20", "title": "Борисов заминава в Брюксел, обсъжда Брекзит с евролидерите"}
{"url": "https://www.monitor.bg:443/bg/a/view/prijanka-chopra-az-sym-ujasna-sypruga-160259", "text": "Боливудската звезда Приянка Чопра призна, че е ужасна съпруга. Разбира се, това се случи в кръга на шегата, а причината са нулевите умения на актрисата в кухнята. „Не мога да готвя. Още когато ми предложи брак му казах: „Слушай, знам, че си от добро южняшко семейство и си свикнал майка ти да готви невероятно. Но Мога евентуално да правя яйца“, разказа по време на гостуването си в шоуто The View 36-годишната красавица. Съпругът й – музикантът Ник Джонас, реагирал повече от нормално на новината. „Затова съм ужасна съпруга, но отговорът му беше страхотен, когато му го заявих. Той каза: допълни тя. Двамата скоро няма да сформират тандем в кухнята, но Ник се надява с любимата му да влязат в музикално студио заедно. \"Отворен съм към идеята да запишем дует. Тя има невероятен глас. У дома често слушаме музика и танцуваме. На този етап просто се наслаждаваме на първите месеци от семейния ни живот и предстои да видим накъде ще ни отведе\", сподели наскоро 26-годишният Джонас за интервю пред сп. People.", "date": "2019.03.20", "title": "Приянка Чопра: Аз съм ужасна съпруга"}
{"url": "https://www.monitor.bg:443/bg/a/view/ministyr-neno-dimov-njama-narushenie-v-shablenskoto-ezero-160271", "text": "По разпореждане на премиера Бойко Борисов, министър Нено Димов спешно пристигна в защитената местност „Шабленско езеро“, за да провери на място сигнала на Българското дружество за защита на птиците за източване на езерото и опасност за миграцията и гнезденето на десетки видове водолюбиви птици. „Намираме се точно на мястото, което е отворено, за да бъде източена част от водата на езерото. На практика това е правено от години и тази дейност не противоречи на Плана за управление. След промяната от 2016 г., при аварийни ситуации се налага да се намали нивото на езерото. Тази мярка се съблюдава,“, каза министър Димов. Според него, когато е правена промяната на Плана за управление, е проведена консултация с Института по рибни ресурси, от където са казали, че такъв тип дейности трябва да приключат преди 1 април, за да може езерото да се възстанови, с оглед размножителния период на рибите. „Между впрочем, това важи и за птиците. Разрешенията за извършване на подобни дейности трябва да се искат от Районните инспекции не по-късно от 15 март, а в конкретния случай става въпрос за втората половина на месец февруари“, посочи министър Димов. Високото ниво на езерото е наводнило определени имоти наоколо, в това число и мазетата на двете луксозни вили на брега му, които попадат в територията на правителствената резиденция. Водата там е стигнала до 40 см, съобщи управителят на резиденцията Кральо Кралев. Няма унищожени дюни, бе категоричен министър Димов. Що се отнася до възникнал пожар на 4 март, унищожени са 5 дка от защитената територия, останалата площ е извън нея. Има подаден сигнал до прокуратурата. Езерото започва да се възобновява. „Виждате, че водата сега е бистра, а преди изпускането е била тинеста. Така, че този процес действа пречистващо на езерото“, заключи министър Нено Димов.", "date": "2019.03.20", "title": "Министър Нено Димов: Няма нарушение в Шабленското езеро"}
{"url": "https://www.monitor.bg:443/bg/a/view/ekaterina-zaharieva-zaminava-na-poseshtenie-v-japonija-160261", "text": "Вицепремиерът и министър на външните работи Екатерина Захариева заминава на посещение в Япония от 21 до 25 март, съобщиха от пресцентъра на МВнР. В Токио Екатерина Захариева ще се срещне с външния министър Таро Коно и ще участва в Петата юбилейна световна асамблея на жените. Японска инициатива, Световната асамблея на жените е форум, който цели да подчертае ролята на жените в съвременния свят. Тази година Световната асамблея на жените ще дискутира ролята на жените в променящото се и високотехнологично общество, в управлението, в превенцията на конфликти и в регионалното развитие. За първи път са поканени жени-външни министри. Освен Екатерина Захариева в асамблеята ще участват върховния представител на ЕС по въпросите на външните работи и политиката за сигурност Федерика Могерини, бившият президент на Чили и върховен комисар на ООН за правата на човека Мишел Бачелет, носителките на Нобелова награда за мир Надя Мурад и Малала Юсуфзай, външните министри на Австрия, Гватемала, Доминиканската република, Панама, Суринам. Премиерът на Япония Шиндзо Абе ще даде специална гала-вечеря за жените-външни министри. В рамките на посещението си Екатерина Захариева ще се срещне и с първата жена губернатор на Токио Юрико Койке, с генералния директор на Японо-българската асоциация Акико Игая, с президента на Японската агенция за международно сътрудничество и ще награди петима японски граждани за принос в развитието на двустранните отношения. Това е първото посещение на Екатерина Захариева в Япония и първата двустранна визита на министър на външните работи на България от 2007 г. насам. Япония е традиционен и приоритетен партньор на България в Азиатско-Тихоокеанския регион. През 2019 г. двете страни отбелязват три важни годишнини - 80 г. от установяването на дипломатически отношения, 60 г. от тяхното възстановяване и 110 г. от началото на контактите между България и Япония, припомнят от МВнР.", "date": "2019.03.20", "title": "Екатерина Захариева заминава на посещение в Япония"}
{"url": "https://www.monitor.bg:443/bg/a/view/zaloviha-okolo-30-000-hapcheta-za-seksualna-mosht-160263", "text": "Няколко десетки хиляди таблетки, гелове и спрейове за повишаване на потентност са задържали митничарите на ГКПП „Капитан Андреево“. Контрабандните стимулиращи продукти са открити при проверка на български автобус. Стюардът на автобуса декларирал пред митничарите, че пренася четири кашона с козметични кремове. Превозното средство е отклонено за пълна митническа проверка, при която в кашоните, вместо декларираната стока, са открити средствата за повишаване на потентността. Конфискувани са 5 725 блистера с близо 28 000 таблетки лекарствени продукти с наименования „Vexga hard“, „Viagra“, „Vegal extra“, „Gergedan“, „Lady Era“, както и 960 опаковки с гелове, спрейове за орална и външна употреба, с надписи „Kamagra“, „Fullaxs“, „Gergedan special spray“. По състав лекарствените продукти са от типа на стимулантите за потентност. В обяснението си пред митничарите стюардът е посочил, че кашоните са му предоставени в Истанбул, за да ги пренесе до България и не е проверил съдържанието им.  ", "date": "2019.03.20", "title": "Заловиха около 30 000 хапчета за сексуална мощ"}
{"url": "https://www.monitor.bg:443/bg/a/view/elektronni-obrazovatelni-knijki-v-zabavachkite-ot-2019-2020-godina-160262", "text": "От новата 2019/2020 учебна година и децата в детските градини вече ще могат да учат по електронни образователни книжки, съобщиха от Издателската група \"Просвета\". Всеки учител, който избере да преподава по познавателните книжки, ще получи безплатен достъп до съответната електронна книжка. А всички учители в детските градини и в подготвителните групи още сега могат да ги ползват безплатно за своята група до края на учебната година. Министерството на образованието и науката одобрява днес всички печатни и електронни познавателни книжки за първа /3-4 години/ и за втора /4-5 години/ възрастова група на \"Просвета\". Издателската група е създала три различни комплекта: двете напълно обновени поредици \"Ръка за ръка\" и \"АБВ игри\", и новата, най-успешна и най-харесвана от учителите и децата - \"Чуден свят\". Те покриват всички образователни направления - български език и литература, математика, околен свят, изобразително изкуство, музика, конструиране и технологии. Осигурени са страници за входящо и изходящо проследяване на постиженията на децата във всички възрастови групи. Всяка книжка в трите поредици има електронен вариант, който разнообразява работата с децата и ги кара да се забавляват, докато се учат да броят, да разпознават букви, герои от произведения или геометрични фигури. Има и професионални звукозаписи на всички стихотворения и приказки, които се изучават, включително и на химна на България.", "date": "2019.03.20", "title": "Електронни образователни книжки в забавачките от 2019/2020 година "}
{"url": "https://www.monitor.bg:443/bg/a/view/grisho-nahrani-bezdomni-i-otide-na-parti-v-majami-snimki-160255", "text": "Ден преди старта на „Мастърс“ турнира в Маями Григор Димитров демонстрира завидна активност в мероприятия, организирани от домакините извън корта. Първо той се включи в благотворителна инициатива в подкрепа на бездомни хора в Маями. Заедно с колегите си Давид Ферер, Борна Чорич, Гарбине Мугуруса и Анет Контавейт най-добрият български тенисист посети един от центровете за бездомни в града, където помогна в приготвянето и сервирането на храна за нуждаещите се. Центърът Miami Rescue Mision разполага с 40 легла и предоставя спешен подслон за нуждаещите се. Гришо се снима с колегите си в кухнята, като само той вместо готварска шапка, бе сложил бейзболна такава. После хасковлията показа в история на своя „Инстаграм“ профил колко много хора са се възползвали от сервираната от тенисистите храна в центъра. Вечерта пък Гришо и част от играчите се включиха в традиционното парти на тенисистите преди началото на всеки голям турнир. С него на купона бяха агентът му Крис Маккормак и физиотерапевтът му Кейси Кордиал. Домакините пуснаха в социалните мрежи албум със снимки от партито. На една от тях българинът позира до швейцарския си колега и приятел Стан Вавринка, който бе на купона със своята половинка Дона Векич. На друго фото Димитров пък е заобиколен от млади дами. Първата ни ракета ще започне участието си в турнира с мач от втория кръг срещу испанския ветеран Фелисиано Лопес или французина Беноа Пер. Това ще е първа среща за него след Откритото първенство на Австралия, тъй като отказа 3 заявени турнира заради контузия в рамото. Американският спортен гигант ESPN направи обстоен анализ на предстоящата надпревара, като постави Григор в графата „Отчаяни за победа“. Там е отбелязано, че миналата година по това време Гришо е бил под номер 4 в световната ранглиста, а сега е паднал до 29-ото място. Компания на Димитров във въпросната класация му правят Марин Чилич, който е определен като \"анемичен\" през последните 4-3 години, както и Давид Гофен (Бел). Там са още американците Франсис Тиафо и Стийв Джонсън.", "date": "2019.03.20", "title": "Гришо нахрани бездомни и отиде на парти в Маями (СНИМКИ)"}
{"url": "https://www.monitor.bg:443/bg/a/view/tijnejdjyri-zadignaha-dvigateli-za-15-bona-ot-remonten-ceh-160244", "text": "Двама тийнейджъри на по 14 и 17 години , командвани от 24-годишния Дончо Дончев, са задържани след сигнал за дръзка кражба от работилница за ремонт на елдвигатели в индустриалната зона на Сливен. Сигналът е бил подаден заранта на 19 март, след като собственикът на базата установил, че е разбита една от тухлените стени на работилницата. От вътрешността били задигнати 15 двигатели, множество уреди и кабели с различно сечение като стойността на изчезналите неща надхвърляла 15 000 лв. Дръзкият обир е бил извършен във времето между 15 и 19 март когато служителите били в отпуск, а въоръжената охрана в района не била забелязала нищо подозрително. Оказало се, че двигателите са били изнесени с теглена от кон каруца, следите водели към близкия ромски квартал „Надежда“. Част от плячката е била продадена почти веднага на нелицензиран обект за изкупуване на цветни метали, в дома на наскоро излезлия от затвора Дончев били намерени повечето от електроуредите. Кабелите пък били насечени с брадва и подготвени за обгаряне.Според работещи по досъдебното производство 14-годишният хлапак „оферирал“ сред съучениците си да им изтъргува скъп уред за мизерни 20 лева.", "date": "2019.03.20", "title": "Тийнейджъри задигнаха двигатели за 15 бона от ремонтен цех"}
{"url": "https://www.monitor.bg:443/bg/a/view/zapochva-stroeja-na-krygovo-krystovishte-pri-vhoda-na-karlovo-160249", "text": "Започва строежа на кръгово кръстовище на Подбалканския път, при входа на град Карлово. Инвестицията е за близо 781 хил. лева без ДДС и средствата са от бюджета на Агенция „Пътна инфраструктура“ (АПИ), съобщиха от ведомството. Днес бе направена първата копка на обекта. Новото кръстовище е в началото на Карлово, в посока Сопот, и ще замени досегашното триклонно кръстовище с обходния път на града. Предвижда се и изграждането на подходи към локални платна. Целта е извеждане на транзитното движение от центъра на Карлово, повишаване безопасността на движение и намаляване до минимум на предпоставките за пътни инциденти. Новото кръстовище ще бъде и с енергоефективно LED осветление. Строителството ще бъде изпълнено от „ПСТ Груп“ ЕАД. Надзорът ще осъществява „План инвест Пловдив” ЕООД. Срокът за изпълнение е 60 календарни дни. Първият етап от изпълнението на проекта включва изграждане на южната част на кръговото кръстовище. При извършването на строителните работи ще бъде въведена временна организация с двупосочно движение, а скоростта ще е ограничена до 40 км/ч. Очаква се строителните работи да приключат преди началото на активния туристически сезон, тъй като Подбалканският път I-6 е алтернативен маршрут на АМ „Тракия“.", "date": "2019.03.20", "title": "Започва строежа на кръгово кръстовище при входа на Карлово"}
{"url": "https://www.monitor.bg:443/bg/a/view/majkyl-boltyn-tyrsi-nova-lubov-160247", "text": "Кралят на баладата Майкъл Болтън, който ще зарадва и българските ценители на живо на 18 юли в НДК, заяви, че отново търси своята сродна душа. Изпълнителят на „When A Man Loves A Woman“ призна, че дори на 66 години си остава „непоправим романтик“ и продължава да търси жената с главно Ж. ''Аз съм заклет, непоправим романтик. Вярвам, че няма по-силно чувство от любовта. Най-дългата ми връзка, със своите върхове и спадове, беше близо 18 години с Никол (Шеридън). Беше много силно. Тя е великолепна и много забавна, но нещата се изчерпаха“, споделя лиричният глас от еврейски произход. В последно време отново ходи по срещи, но същевременно настоява, че се чувства добре като ерген. Въпреки това няма да пропусне романс с „правилната“ жена. В скорошно интервю за Daily Mirror, певецът разкрива, че негови приятели са го укорявали за откровеността му в автобиографичната му книга, където обстоятелствено описва перфектната половинка. Близките му се притеснявали, че сега дамите знаят къде да слабите му места. „Моята мечтана дама трябва да бъде честна и да има чувство за хумор“, не възнамерява да крие вкусовете си Болтън. Споделя дори, че е ходил на няколко срещи на сляпо. „Някои от тях бяха много приятни. Всъщност не мисля, че съм имал лоши срещи на сляпо. Просто вечеряш с някого и си говорите“, разкрива той.", "date": "2019.03.20", "title": "Майкъл Болтън търси нова любов"}
{"url": "https://www.monitor.bg:443/bg/a/view/hvanat-s-droga-za-800-bona-skluchi-sporazumenie-za-7-godini-v-zatvora-160251", "text": "7-годишна ефективна присъда при първоначален строг режим на изтърпяване получи сливналия, спипан при опит да пренесе през границата за Турция 24,8 кг екстази на стойност 795 104 лв. Престоят зад решетките и глоба в размер на 50 000 лв е в резултат на споразумение между подсъдимия Христо Д. Филипов и прокуратурата, което беше одобрено от състав на ямболския окръжен съд в открито заседание от 18 март. 30-годишният мъж, който е с чисто криминално досие и има две непълнолетни деца от брака си е бил хванат на 18 септември м.г.ГКПП Лесово след като при обстоен преглед в автомобила му „Опел Астра“ дежурната митничарска смята е открила в тайници 8 пакета с амфетамини. Синтетичната дрога е от изключително добро качество, тя е била предназначена най-вероятно за търговец на едро в Република Турция, за което говори и фактът, че Филипов е преминавал границата с два мобилни телефона, единият от които е бил снабден с карта на турски мобилен оператор.  Наркотикът е произведен в Холандия, където Филипов е ходил месец по-рано, коментират запознати с разследването. Осемте пакета са били укрити в кухини под седалките и в багажника, при обиск в апартамента, където живеят родителите на сливналията криминалистите открили още 24,8 г от същия амфетамин. По оперативни данни поръчител за контрабандата е тартор на мафиотска група от района на Стара Загора, но до финала на съдебното дирене това не се потвърди, Филипов е настоявал , че е работел „за своя сметка“ и че не познавал лично евентуалния клиент в Република Търция. От размера на присъдата ще се приспадне времето от 21 септември м.г. до 18 март т.г. през което Филипов е бил  с постоянна мярка за неотклонение „задържане под стража“.", "date": "2019.03.20", "title": "Хванат с  дрога за 800 бона сключи споразумение  за 7 години в затвора"}
{"url": "https://www.monitor.bg:443/bg/a/view/bajern-shte-chupi-rekordi-na-transfernija-pazar-160245", "text": "“Байерн“ е заделил огромна сума за нови попълнения и ще е активен участник в летния трансферен пазар. Това увери клубният президент Ули Хьонес, според когото парите за харчене ще са рекордни в историята на баварския гранд. “Ние сме в процес на подмладяване на тима. Това ще бъде най-голямата инвестиционна програма, която е имало в “Байерн”. Парите владеят футбола, но най-голяма заслуга за трофеите имат играчите с характер на терена”, заяви Хьонес. Слуховете в медиите подкрепят тези думи на баварския шеф, тъй като според тях клубът е готов да плати по 80 млн. евро за Люка Ернандес от “Атлетико” (М) и Никола Пепе от “Лил”, както и 30 млн. евро за Калъм Хъдсън-Одой. В трансферните им планове се смята, че попада и Тимо Вернер от “Ред Бул“ (Лайпциг), а сензацията от Мондиал 2018 Бенжамен Павар ще пристигне през лятото от “Щутгарт” за сумата от 35 млн. евро. Всички гореспоменати играчи са на възраст до 23 години.", "date": "2019.03.20", "title": "“Байерн“ ще чупи рекорди на трансферния пазар"}
{"url": "https://www.monitor.bg:443/bg/a/view/potyvashti-kolcheta-smenjat-perkite-na-grafa-160250", "text": "Чугунени боларди (потъващи в земята защитни метални цилиндри, потъващи прегради) или колчета най-вероятно ще сменят „перките на акули“ по ремонтиращата се ул. „Граф Игнатиев“. Това съобщи главният архитект на София Здравко Здравков. „Ще търсим възможност за създаване на друг тип ограничители, които са свързани с историческото наследство на София. Прочуваме възможни решения от такъв тип чугунени боларди с височини 40 и 60 см. В момента, в който имам мостри, ще ги представя пред комисията по архитектура и да се вземе окончателно решение“, заяви главният архитект и добави, че проектантът е предложил да се поставят кабъри от неръждаема стомана, които са доста ниски, около 5 см. Тези предложения ще бъдат представени следващата сряда по време на заседанието на комисията по архитектура. Здравков коментира, че имало и предложение да се сложат ниски ограничители, но според „Пътна полиция“ това не е добро решение, защото при сняг няма да се виждат и отново ще има опасност за пешеходците. „Съгласно закона за движение по пътищата има изискване да има физическо разграничаване на трамвайното трасе от пешеходната зона. Трамваят освен, че върви по трасе има своя динамичен габарит. Той е 30 см от крайната проекция на трамвая. В тази зона не трябва да минават пешеходци. Трамваят има огледала, понякога той може и да се наклони и да стане инцидент. Водещият критерий при избора на тези ограничители ще бъде безопасността и да е ясно къде е трасето на пешеходците и трамвая“, заяви той и каза, че ще направят всичко възможно, за да не се допуска инцидент с блъснат човек от трамвай. Очаква се премахването на „перките“ да стане до края на месеца, като едновременно с това ще бъдат монтирани новите ограничители. Въпросните ограничители, станали известни като „перки на акули“, бяха поставени по искане на „Пътна полиция“. Поводи за оплаквания от страна на гражданите бяха както \"перките\" по трасето на трамваите, така и криво наредени плочки, стърчащи кабели и тръби. Трима души пострадаха от ограничителите на столичната улица „Граф Игнатиев“, чийто ремонт продължава.", "date": "2019.03.20", "title": "Потъващи колчета сменят перките на Графа"}
{"url": "https://www.monitor.bg:443/bg/a/view/osydiha-karadjich-dojivot-160252", "text": "Апелативната камара на Международния остатъчен механизъм в Хага увеличи днес присъдата на бившия президент на босненската Република Сръбска Радован Караджич от 40 години на доживотен затвор, съобщи сръбската телевизия РТС. Апелативната камара се съгласи с прокуратурата, че присъдата от 40 години затвор е неадекватна с оглед на тежестта на престъпленията, в които е обвинен Караджич. През март 2016 г. Радован Караджич беше осъден на първа инстанция на 40 години затвор по 10 обвинения, включително геноцид, престъпления срещу човечеството и военни престъпления по време на босненската война през 1992-95 г. Той бе намерен за виновен в геноцид и още девет точки от обвинението, съдържащо общо 11 точки - за геноцид в Сребреница, престъпления срещу човечеството и във военни престъпления, извършени по време на войната през 90-те години. Караджич бе оправдан само по обвинението в геноцид в седем босненски общини. След произнасянето на присъдата 73-годишният Караджич поиска нов съдебен процес като критикува процедурите на Международния трибунал за военните престъпления в бивша Югославия. Прокуратурата обжалва оправдаването на Караджич по втора точка в геноцид и настоя присъдата да бъде увеличена на доживотна. След бившия сръбски президент Слободан Милошевич Караджич е обвиняемият с най-висок ранг от всички изправени пред Международния трибунал. Той е обвинен в най-тежките възможни престъпления. Часове преди произнасянето на окончателната присъда на Караджич за геноцид и престъпления срещу човечеството на оградата пред съда бе разпънат голям плакат, в който Караджич е сравнен с Адолф Хитлер, съобщава телевизията на Република Сръбска. На плаката, поставен от представители на сдружения на босненски мюсюлмани, пише \"Радован Караджич - геноцид, Адолф Хитлер - Холокост\".", "date": "2019.03.20", "title": "Осъдиха Караджич доживот"}
{"url": "https://www.monitor.bg:443/bg/a/view/marija-gabriel-otchitame-napredyk-na-platformite-za-borba-s-dezinformacijata-160253", "text": "Предложения за борбата с дезинформацията онлайн бяха представени от еврокомисаря Мария Габриел заедно с комисар Джулиан Кинг. Те представиха 18-ия доклад за сигурността, който дава яснота по отношение на постигнатите резултати и оставащите предизвикателства. Публикуването на документа става по същото време, по което излиза и третият доклад за напредъка на платформите по приложение на мерките залегнали в кода за добри практики, съобщиха от пресцентъра на Европейската комисия. Платформите потвърдиха, че техните инструменти даващи по-голяма прозрачност на политическите реклами ще бъдат в действие преди европейските избори, каза Комисар Габриел и уточни, че очаква предоставяне на допълнителни данни, като например възможността за архивиране на информация с политически характер. „Това е конкретен и важен напредък и ще помогне на гражданите да бъдат информирани гласоподаватели по време на изборите. Но също така ще позволи на наблюдателите, журналисти, изследователи и проверители на факти да вършат тяхната работа по-добре“, заяви още Мария Габриел. Въпреки позитивния напредък са необходими допълнителни действия в няколко ключови направления, отбеляза европейския комисар. „Необходима е по-систематична информация за мерките касаещи контрола върху позиционирането на рекламите, както и за ефективността на предприетите мерки срещу ботовете и фалшивите акаунти. Платформите трябва да дадат на изследователите и на проверителите на факти достъп до информацията от публичните си страници, стриймването на живо и други услуги. Това е изключително важно. За съжаление, последният пример е от преди дни с трагичните събития в Нова Зеландия, посочи Мария Габриел. Тя настоя платформите да предоставят информация и за премахнати фалшиви акаунти. Такъв достъп е необходим, за да имаме цялостна и независима картина на дезинформацията, отчитаща бъдещите насоки на развитие и тенденции. Трябва да сме сигурни, че инструментите, които са разработени и приложени от платформите, са достъпни във всичките 28 страни членки, а не само в част от тях, категоричен бе българският еврокомисар. Тя призова платформите за удвояване на усилията им и да предоставят списък с индикатори, които да измерват напредъка в работата им по приложение на кода за добри практики. Включването на повече организации, които да прилагат мерките за борба с дезинформацията, ще бъде ключов елемент от успеха на кодекса, подчерта Мария Габриел и прикани платформите да привлекат повече компании, които да се ангажират с кода. „Заплахите за вмешателство в обществения дебат и манипулиране на изборите са по-реални от всякога. Необходими са координирани усилия и обмен на информация между всички страни членки, както и използването на системата за ранно предупреждения, ако искаме да сме успешни срещу кибер заплахите и дезинформацията онлайн“, заключи Мария Габриел.", "date": "2019.03.20", "title": "Мария Габриел: Отчитаме напредък на платформите за борба с дезинформацията "}
{"url": "https://www.monitor.bg:443/bg/a/view/kratki-biznes-novini-novata-pridobivka-na-disni-brekzit-za-ispanija-i-horizont-evropa-160246", "text": "Дисни приключи мега сделката за развлекателния бизнес на Фокс. Евентуалното излизане на Великобритания от ЕС ще струва на Испания почти 10 млрд. евро, институциите от ЕС постигнаха частично политическо споразумение по \"Хоризонт Европа\".  Дисни (Disney) приключи изкупуването на развлекателния бизнес на Фокс (Fox) за 71 милиарда долара. Така \"Пепеляшка\", \"Семейство Симпсън\", \"Междузвездни войни\" и \"Доктор Стрейндж\" вече ще бъдат под един корпоративен покрив. Сделката най-вероятно ще промени силно медийния пейзаж. Освен всичко тя проправя пътя на Дисни да пусне стрийминг услугата Дисни плюс (Dsiney Plus) по-късно през тази година. Това също така ще доведе до съкращаване на хиляди работни места заради дублиране на персонала в кинопроизводството на Фокс и Дисни. С придобиването на студията, които стоят зад \"Семейство Симпсън\" и \"Екс-мен\", Дисни цели да се конкурира по-успешно с технологични компании като Амазон (Amazon) и Нетфликс (Netflix) в привличането на зрителското внимание и повече долари, отбелязва Асошиейтед прес. Излизането на Великобритания от ЕС без споразумение може да струва на испанската икономика почти 10 млрд. евро през следващите пет години. Това е оценката на Банко де Еспаня (Banco de Espana). Освен това Брекзит без сдебки би могъл да повлияе силно отрицателно на трудовия пазар. Евентуален хаотично разрив между Лондон и Брюксел може да доведе до забавяне на темпа на икономическия растеж на Испания с близо 0,8 процентни пункта. Институциите от ЕС постигнаха частично политическо споразумение по \"Хоризонт Европа\", което предстои да бъде официално одобрено от Европейския парламент и Съвета. Инвестициите в научните изследвания и иновациите са инвестиции в бъдещето на Европа, в знанието и новите решения, чиято цел е да поддържат и подобряват европейския начин на живот, се посочва в съобщение на ЕК. Ето защо Комисията \"Юнкер\" определи ново равнище на амбиция, чрез което да се увеличи капацитетът за иновации на Европа, да се осигури траен просперитет и да се запази нашата конкурентоспособност в световен план. Програмата \"Хоризонт Европа\", предложена от Комисията през юни 2018 г. като част от дългосрочния бюджет на ЕС за периода 2021-2027 г., е най-амбициозната програма за научни изследвания и иновации досега и с нейна помощ ЕС ще остане начело на научните изследвания и иновациите в глобален мащаб. \"Хоризонт Европа\" беше създадена въз основа на постиженията и успехите на сегашната програма за научни изследвания и иновации (\"Хоризонт 2020\").", "date": "2019.03.20", "title": "Кратки бизнес новини: Новата придобивка на \"Дисни\", Брекзит за Испания и \"Хоризонт Европа\""}
{"url": "https://www.monitor.bg:443/bg/a/view/marija-kirkova-s-priz-ot-sofija-evrostolica-na-sporta-160254", "text": "Най-изявената ни алпийка Мария Киркова получи възпоменателен медал от кмета на София Йорданка Фандъкова и фондация \"София - евростолица на спорта\" за приноса си към популяризирането на София и Витоша. Това стана след бенефиса на скиорката на писта \"Витошко лале\", с който тя се сбогува със състезателната си кариера под аплодисментите на над 300 души. Сред тях бяха бивши и настоящи деятели на ски спорта, сноубордист №1 Радослав Янков, ски-бегачът Веселин Цинзов, новата звезда при алпийците Алберт Попов и др. Гвоздеят на програмата беше паралелният гигантски слалом на осветление, в който се пуснаха два отбора по 16 души. В тима \"Мария и приятели\" се включиха вицепрезидентът на БФСки Георги Бобев, шефът на стартовете от Световната купа Валентин Стефанов, доскорошният шеф на алпийците Иван Каневчев и сегашният Иван Гребенчарски. В другия - \"Нова генерация\" водещата фигура беше Алберт Попов, а по трасето се пуснаха още Камен Златков и Йоан Тодоров, както и Бояна Радева и Иван Главчев. След отлично каране на финала се озоваха Киркова и Попов и в него спечели именитата алпийка. Призовете връчиха президентът на БФС Цеко Минев, Георги Бобев и Радослав Пеев от \"Витоша ски\". Родената през 1986 г. Мария Киркова е участвала в 7 световни първенства и на 4 зимни олимпиади. Тя има 139 подиума и 102 първи места в стартове на ФИС. На игрите в сочи 2014 г. тя беше знаменосец на делегацията ни. Мария получи и много подаръци от СК \"Юлен\", където продължава кариерата и но вече като треньор по ски. Киркова благодари на всички за вниманието, а също така на родителите си за това, че са я насочили към ските и на БФСки за подкрепата през годините. Пред журналистите тя призова правителството да помогне за реновирането на инфраструктурата на Витоша, за да може планината да стане отново достъпна за децата и хилядите фенове на белите спортове и туризма. “Чувствам се малко странно, но и развълнувана. Това е край, но и ново начало, защото аз ще остана в спорта и ще се опитам да предам моя опит на следващите състезатели, които искрено желая да успеят и да се представят доста по-добре от нивото, което аз успях да постигна. Спортът определено ще ми липсва, но смятам, че това е правилният момент да се откажа с оглед на кариерата ми досега. Виждам едни деца, за които бих била по-полезна да бъда около тях и да им давам добри съвети”, заяви Киркова. “Аз бях прекалено амбицирана, а когато си прекалено амбициран допускаш грешки, сподели Мария след бенефиса. - По-добре е понякога да си направиш равносметка и да подходиш по правилен начин и тази амбиция да я вложиш в спускането. Смятам, че тук е моята сила - да канализирам енергията, която се дава във всяка една тренировка. Два са моментите, които никога няма да забравя. Първият е, когато носих българския флаг на откриването в Сочи. Той беше най-вълнуващият в моя живот. Вторият е, когато станах 22-а на световното първенство във Вал Д”Изер с 11-о време на слалома.\" Мария Киркова сподели и виждането си за развитието на ски спорта в България. \"Имаме доста талантливи деца и момичета, каза тя. - Смятам, че щом Алберт може, виждате, че и другите наши момчета се развиват добре - Камен, Йоан - има и други талантливи момчета в националния отбор. момичетата също имат своя шанс. Въпросът е на малко време, късмет, правилна работа. Както Радо Янков и Алберт казаха, българите можем и трябва да се подкрепяме повече.” Мария Киркова е родена на 3 януари 1986 г. Започва да се занимава със ски още от 3-годишна. Била е част от националният отбор по ски алпийски дисциплини от 15 годишна възраст - до 2015 година. Тя е бакалавър по икономика, бакалавър по иинанси, магистър по педагогика на обучението по физическо възпитание. В момента е докторант към ЮЗУ „Неофит Рилски“.", "date": "2019.03.20", "title": "Наградиха Мария Киркова за принос към Витоша и ски-спорта"}
{"url": "https://www.monitor.bg:443/bg/a/view/shofior-na-avtobus-s-deca-go-otvleche-i-zapali-kraj-italija-160242", "text": "Сенегалец с италиански паспорт отвлече днес по обяд автобус с 51 ученици и го подпали край южния квартал на Милано – Сан Донато. Благодарение на бързата намеса на силите на реда жертви няма, като в болница с леки наранявания са откарани 14 тийнейджъри. Чернокожият мъж крещял „Стига вече смърт в Средиземно море!“ и заплашвал, че ще забие превозното средство в миланското летище „Линате“, за да предизвика невиждана касапница. Екшънът се завихря в намиращият се на петдесетина километра югоизточно от Милано град Крема, където четиридесет и седем годишният сенегалец Осейну Сий работел като шофьор във фирмата за автотранспорт. В сряда сутринта той получил наряд да превози ученици от средното училище „Вайлати“ до игрище извън града, за да спортуват, като след това трябвало да ги откара обратно в школото. Но на връщане вместо да подкара към гимназията, сенегалецът хванал шосето за Милано, като само спрял за няколко минути и въоръжен с нож завързал пасажерите си с електрически кабели за седалките. После дал газ и на няколко пъти се провиквал, че повече  . А посочвайки двете туби с бензин до седалката му обявил, че на летище „Линате“, към което бил насочил автобуса, след малко щяла да бъде сътворена невиждана касапница. Едно от превозваните момчета обаче успяло да набере по телефона родителите си, казало им само, че автобусът е отвлечен от терорист и те веднага позвънили в полицията. На минутата били вдигнати под тревога всички патрулки в района и започнало бясно преследване на движещият се с висока скорост рейс. Гонката продължила до Милано и след като сенегалецът не се подчинил на сигналите на полицаите да спре превозното средство, те го го изблъскали с джип в мантинелата. Веднага след като си дава сметка, че „мисията“ му се проваля, Осейну Сий разсипва една от тубите с бензин по пода на автобуса и щраква запалката си. Огънят лумнал, но надошлите полицаи счупили прозорците и успели да изкарат навън почти невредими малолетните пътници и двамата им учители. В рамките на половин час в района пристигат  Междувременно стана известно, че сенегалецът с италианско гражданство вече е бил клиент на правосъдието за пиянство и за изнасилване на малолетна. Ето защо осъждайки деянието му, вицепремиерът и министър на вътрешните работи Матео Салвини запита кой му е дал книжка и автобус при наличието на подобни нарушения на закона?", "date": "2019.03.20", "title": "Шофьор на автобус с деца го отвлече и запали край Милано (ОБНОВЕНА+СНИМКИ)"}
{"url": "https://www.monitor.bg:443/bg/a/view/bdj-sybira-mnenija-kakvi-vlakove-da-kupi-160240", "text": "Държавните железници организират обществена консултация по проекта за закупуване на нови влакове. Шефовете на БДЖ отправят покана към всички ангажирани лица да споделят своята визия във връзка с рестартирането на проект „Закупуване на нов подвижен състав за нуждите на БДЖ”, съобщиха от дружеството. Основните приоритети на дружеството са в най-кратки срокове да бъдат проучени и анализирани всички възможности за подобряване на железопътната услуга за превоз на пътници, която към момента не отговаря на желаните изисквания, става ясно от съобщението. Припомняме, че новите шефове на БДЖ прекратиха обществена поръчка за доставка на 42 мотрисни влака на бившето ръководство, която бе обявена с рекорден бюджет от 675 млн. лева. Пред медиите в началото на годината председателя на Съвета на директорите на „Холдинг БДЖ“ Григори Григоров обяви, че нов подвижен състав няма как да има в следващите 5 години. Причината е, че компанията съвсем скоро очаква да се изправи срещу конкуренти и при пътническите превози и в момента изобщо не е ясно дали и каква част от сегашния договор за осигуряване на обществена услуга ще изпълнява дружеството след 2024 г. Според ръководството по-удачния вариант за дружеството е да наеме влакове вместо да ги купува, както и да ремонтира наличните локомотиви и вагони. В интервю за сайта economic.bg транспортният министър Росен Желязков споделя мнение, че през последните 2 години БДЖ не е успяло да проведе нито една смислена обществена поръчка. По думите му една поръчка в момента за изпълнение и доставка на нов подвижен състав ще отнеме не по-малко от 4-5 години заради капацитетите на производителите. Предложения и идеи могат да бъдат изпращани на e-mail: project_bdz@bdz.bg или внесени в деловодството на БДЖ на адрес: София 1080, ул. “Иван Вазов” № 3.", "date": "2019.03.20", "title": " БДЖ събира мнения какви влакове да купи"}
{"url": "https://www.monitor.bg:443/bg/a/view/dylgove-za-parno-i-telefoni-da-se-sybirat-bez-syd-a-s-ch-si-predlagat-uristi-160235", "text": "Дълговете за комунални услуги (парно, вода, ток, телефони и др.) да се събират по опростена процедура от частни съдебни изпълнители, без да се стига до съд. Тази идея бе дискутирана от юристи на международна конференция за съдебното изпълнение в полза на гражданите, бизнеса и ефективното правосъдие. Подобен модел вече действа в съседна Сърбия. \"В много държави в ЕС има ефективен начин да се събират комуналните вземания, като това не струва много допълни средства, а съдът е по-облекчен\", каза Матийо Шардон, първи вицепрезидент на Международния съюз на съдебните изпълнители. Предимствата на модела били, че този тип събиране на вземания \"е по-удобен и за кредитора, и за длъжника, тъй като контактуват само с един човек\". В някои страни не се плащат допълнителни такси, може да се договори и издължаване на вноски или отсрочка в рамките на 2-3 месеца. В Сърбия съдебни изпълнители действат от 2011 г. Те решават дали да пристъпят към събиране на дълга въз основа на документ (сметка за неплатена услуга, оформена по съответен ред) и на предложение (молба) от фирмата, която си търси парите. Най-често тя се обръща към съдебен изпълнител, ако сметката не е платена в продължение на 5-6 месеца и след като клиентът е уведомен за нея. По преценка на кредитора дългът може да бъде потърсен и по-рано. Съдебният изпълнител уведомява длъжника и му праща покана да плати. Ако това не стане до 2-3 месеца, вече се завежда дело. Дължниците имат право да обжалват решението на съдебния изпълнител пред съда. До произнасянето му изпълнението на решението се спира. Ако жалба не е подадена, съдебният изпълнител може да започне изпълнението в 3-дневен срок. В Сърбия разпределението на делата за комунални услуги се извършва от Камарата на публичните съдебни изпълнители. То става чрез софтуер на принципа на случайния подбор и по азбучния ред, по който съдебни изпълнители са въведени в регистъра. Камарата е длъжна да отговори на искането на взискателя в 5-дневен срок. Ако не го направи, кредиторът има право сам да избере съдебен изпълнител, в чийто район на действие длъжникът има постоянно или временно местожителство, обясни Тамара Гуцуня, която е член на Изпълнителния комитет на Камарата на публичните изпълнители в Сърбия. В резултат на прилагането на тази специална процедура в Сърбия дълговете към фирми за комунални услуги намалели.", "date": "2019.03.20", "title": "Дългове за парно и телефони да се събират без съд, а с ЧСИ, предлагат юристи "}
{"url": "https://www.monitor.bg:443/bg/a/view/shkolo-napravi-barelef-na-kmet-daril-zaplatata-si-za-ljatno-uchilishte-160238", "text": "Барелеф на някогашния кмет на Сливен, прочутият арх. Георги Козаров ще бъде открит във фоайето на професионалната гимназия по  строителство , която носи името му. Роденият в стар сливенски род през 1872 година Козаров е сред първите дипломирали се в чужбина /Германия/ родни архитекти, по негови проекти са изградени уникални за времето си постройки като павилионите в Сливенските минерални бани, окръжната палата във Велико Търново, председателства комитета за величествения паметник на Хаджи Димитър в родния си град. Кметува в Сливен през 1933-1935 година, като по това време дарява цялата си заплата и строителни материали за направата на лятно училище в местността Хамам баир, което да бъде използвано от деца на социално слаби жители на града и региона.Като градоначалник прави всичко възможно през 1934 година да бъде издигнат бюст – паметник на първия български промишленик Добри Фабрикаджията, на чийто живот посвещава свое изследване .Малко преди смъртта си през 1953 година изпраща специално писмо до премиера по онова време Васил Коларов, в което предупреждава за опасностите при изграждането на язовир Жребчево по течението на река Тунджа и предлага наместо огромното изкуствено езеро да бъдат направени няколко по-малки водоема по планинските реки, които да бъдат използвани за напояването на т.нар. Краставо поле. За съжаление идеите му не се възприемат. Създаденото като школа за строителни работници през 1959 днешната специализирана гимназия по строителство и геодезия приема за своя патрон арх. Георги Козаров  през 1992 година. Днес там се обучават 180 момчета и момичета, автор на барелефа е скулпторът Кунчо Кунчев от град Шивачево, коментира директорът Красимир Георгиев.", "date": "2019.03.20", "title": "Школо направи барелеф на кмет, дарил заплатата си за лятно училище"}
{"url": "https://www.monitor.bg:443/bg/a/view/doc-lychezar-ivanov-premahvaneto-na-statuta-na-bolnicite-kato-tyrgovski-drujestva-e-vryshtane-nazad-160234", "text": "Преобразуването на лечебните заведения от търговски дружества в бюджетни би било връщане назад. Това каза депутатът от ГЕРБ и зам.-председател на парламентарната здравна комисия доц. Лъчезар Иванов по повод исканията за такава промяна. „Тези искания идват по-скоро от лечебни заведения, които са в лошо финансово състояние или пред фалит. Да има държавно финансиране на лечебните заведения и всички да получават еднакви заплати, за мен е връщане на уравновиловката от времето преди 1989 г. За да имаме развитие на медицината и високотехнологични лечебни заведения, не би трябвало да се връщаме назад“, каза още доц. Иванов. „Смятам, че различните по своя характер и тип лечебни заведения, трябва за получават и различно заплащане според техния принос в лечението на пациентите. Няма как да има уравновиловка, няма как и отново да се върнем към бюджетиране“, допълни той и уточни, че това е негова лична позиция.", "date": "2019.03.20", "title": "Доц. Лъчезар Иванов: Премахването на статута на болниците като търговски дружества е връщане назад "}
{"url": "https://www.monitor.bg:443/bg/a/view/tri-dni-starozagorka-raznasjala-pachki-s-evro-za-izmamnici-160243", "text": "С 32 110 лева се разделила 65-годишна старозагорка, която на три пъти в рамките на по-малко от седмица през  февруари 2018 г. е станала жертва на  телефонни измами по схемата „полицията търси съдействие“. Наскоро пенсиониралата се Мария П. била оплетена в мрежата на измамник-въртач, който „работел“ на територията на Румъния, като на 21, 22 и 26 февруари последователно хвърляла от терасата на жилището или оставяла на указани й по телефона  места в центъра на града съответно 5 655 евро и 3 800 лв; 7 700 евро и 5 800 евро. Парите били прибирани от 27-годишният дипломиран инженер от Велико Търново  С. А. Кацаров , и роденият в София преди 6 десетилетия, но постоянно живеещ във Варна М.М. Цочев. Двете мулета са действали поотделно, като прибраните хилядарки прилежно отнасяли към старата престолнина, за да ги оставят под камък до билборд при входа откъм прохода Хаинбоаз.За „услугата“ си „начислили хонорар“ от по 200 евра. Сигналът за измамата е бил подаден от „ожилената“ старозагорска на 28 февруари в Първо РУ „Полиция“, извършителите са били задържани месец по-късно, а до 18 март т.г., когато делото бе разгледано по същество от състав на старозагорския районен съд са били с мерки за неотклонение „подписка“. Съдът е постановил спрямо Кацаров присъда от 3 години затвор при 5-годишен отлагателен срок, а Цачев е осъден на 18-месечен престой зад решетките при 3 –годишен изпитателен режим.Условните присъди са заради чистото съдебно минало на подсъдимите и заявеното от тях искрено разкаяние. През същия период в Стара Загора и Раднево са били регистрирани още 4 аналогични случая на телефонни измами при които жертвите са се разделили с общо 12 330 лв, 950 евро и 300 долара.", "date": "2019.03.20", "title": "Три дни старозагорка разнасяла пачки с евро за измамници"}
{"url": "https://www.monitor.bg:443/bg/a/view/mediite-razvejdat-djystin-bijbyr-160217", "text": "Любимецът на тийнейджърките Джъстин Бийбър е на път да стане отново ерген. Или поне това твърдят редица медии. Според чуждестранни публикации, съпругата на певеца Хейли Болдуин вече е провела няколко срещи с бракоразводни адвокати. Причината – борбата на канадската звезда с психично разстройство. Преди дни Бийбър призна за проблемите си, след като се наложи да отложи сватбеното тържество с 22-годишната красавица. \"Само искам да ви държа в течение с надежда, че се вълнувате от това, което преживявам. Чувствам се откъснат и странен. Винаги се възстановявам, затова не се притеснявам, но ми се прииска да се обърна към вас, за да се молите за мен\", изповяда се в социалните мрежи той. Феновете на 25-годишния певец веднага му изпратиха послания в подкрепа. Междувременно Хейли заяви, че подкрепя Джъстин и връзката им няма общо с неговата депресия.", "date": "2019.03.20", "title": "Медиите развеждат Джъстин Бийбър"}
{"url": "https://www.monitor.bg:443/bg/a/view/otlichiha-pero-na-monitor-v-studentski-konkurs-160237", "text": "Младото перо на „Монитор“ Георги Славов, който твори в международния отдел, бе отличен на студентски конкурс. Негово стихотворение гордо виси във фоайето на Софийски университет „Св. Климент Охридски“, след като впечатли Студентски съвет на конкурс с мотото „Всичко е любов и любовта е всичко“. Славов ще бъде отличен и евентуално включен в победителите по време на празничен концерт в зала „Яйцето“ в Ректората на 21 март от 19 ч.", "date": "2019.03.20", "title": " Отличиха перо на „Монитор“ в студентски конкурс"}
{"url": "https://www.monitor.bg:443/bg/a/view/turcija-se-podgotvja-za-silen-leten-sezon-160220", "text": "Турция очаква това лято също да бъде силно и страната да се запази като една от най-търсените дестинации от чужденци. Според някои, непредвидени политически събития или климатични промени биха могли да повлияят на статистиките, но това влияние няма да е голямо. Добрите новини продължават да са много, предават от сайта fethiyetimes.com. Миналата година южната ни съседка отбеляза ръст от 22% на чуждестранните посетители, а неправителствената организация Европейската туристическа комисия (ETC) постави страната преди 33 други европейски държави. Значителен ръст на посещенията Турция отбеляза от Индия и Китай, но най-вече от целевия пазар за България – Русия. Малко по-рано този месец пък страната бе наградена за най-добра дестинация в чужбина по време на изложение в Шанхай. Очакванията за това лято са страната да бъде посетена от 6 млн. туристи от Русия, което е ръст от до 15%. Най-популярни за руските посетители остават Истанбул и Анталия, където прекарват по средно осем дни. Въпреки че родният Слънчев бряг продължава да е най-евтиният курорт за почивка, то именно Турция, заедно с Португалия започват да се изкачват нагоре по позициите, сочи проучване на британския сайт postoffice.com.", "date": "2019.03.20", "title": "Турция се подготвя за силен летен сезон "}
{"url": "https://www.monitor.bg:443/bg/a/view/zontianki-poiskaha-krizisni-centrove-za-jertvi-na-domashno-nasilie-160226", "text": "Да бъдат създадени специализирани кризисни центрове във всички по-големи градове на България, където да бъде оказвана помощ на жертвите на домашно насилие , настояват от навършващата век международна женска организация „Зонта“. Препоръките към институциите ще бъдат отправени от Стара Загора, където на 23 март ще се проведе международна конференция под наслов „Жените на Балканите в следващите 100“.  Сред поканените и потвърдили участие са вицепрезидентът Илияна Йотова и министърът на правосъдието Цецка Цачева, които ще представят свои доклади за жените лидери във века на дефицит на лидери и домашното насилие- предизвикателства и добри практики. Около 30 000 жени от 63 страни по цял свят са обединени в създадената преди век в САЩ Зонта интернешънъл, която до сега е подпомогнала  с 40 млн долара  различни проекти и програми.В България „Зонта“ пуска корени преди 25 години, тя има 8 клуба и отговаря за дейността на оргатнизацията в Северна Македония и Румъния. През тази година основният проект, финансиран от зонтианките е свързан с ранните бракове и опасностите за децата-булки. В програмата на форума под липите е включен и началникът на отдел „Киберпрестъпност“ при ГД БОП , комисар Явор Колев, който ще представи последните данни за киберпрестъпленията срещу жени и момичета като най-новата форма на насилие.Сред докладчиците е и депутатът от ПГ на ГЕРБ Маноил Манев в качеството си на експерт по темата за трафика на жени на територията на Балканите и ЕС.", "date": "2019.03.20", "title": "Зонтианки поискаха кризисни центрове за жертви на домашно насилие"}
{"url": "https://www.monitor.bg:443/bg/a/view/kazahstan-preimenuva-stolicata-si-ot-astana-na-nursultan-160222", "text": "На съвместно заседание на двете камари днес парламентът на Казахстан прие закон за преименуване на държавната столица Астана на Нурсултан в чест на първия президент на страната Нурсултан Назарбаев. Членовете на Мажилиса (долната камара) и Сената (горната) единодушно гласуваха в подкрепа на предложението. Законът се смята за приет и сега предстои той да бъде подписан от президента. Вчера Нурсултан Назарбаев, който управлява страната от 30 години, обяви, че се оттегля от президентския пост, но остава председател на Съвета за сигурност и лидер на управляващата партия \"Нур Отан\" (\"Светло отечество\"). Съгласно конституцията изпълняващ длъжността президент до края на мандата стана председателят на Сената Касим-Жомарт Токаев, който по-рано днес положи клетва. На съвместно заседание на двете парламентарни камари Токаев предложи столицата вече да се нарича Нурсултан, за да се увековечи името на първия президент. За председател на Сената на мястото на Токаев днес беше избрана най-голямата дъщеря на Назарбаев - Дарига. Астана доби известност напоследък като домакин на мирни преговори за Сирия, припомня Асошиейтед прес.", "date": "2019.03.20", "title": "Казахстан преименува столицата си от Астана на Нурсултан "}
{"url": "https://www.monitor.bg:443/bg/a/view/spipaha-lubovna-dvojka-dokato-gotvi-droga-160227", "text": "Стари познайници на сливенските криминалисти попаднаха отново в ареста по обвинение, че са създали нелегална лаборатория за приготвяне на синтетична дрога. Осъжданите вече са същото престъпление Павел Павлов /41/ и приятелката му Виолета Вичева /31/ са били закопчани в къща насред село Селиминово. В жената са намерени и иззети около 15 грама кристалообразно вещество, което при направения полеви тест е реагирало на метамфетамин. При последвалите процесуално-следствени действия от жилището, което е било ползвано под наем са били иззети  множество предмети, вещества и различни течности, имащи отношение към извършеното престъпление. Намерени са било още 35 грама метамфетамин и 2 грама марихуана, скрити на различни места. Павлов и Вичева са  отведени и задържани в РУ „Полиция“ Сливен за срок от 24 часа, образувано е досъдебно производство. Това е втората разбита за последните няколко дни нарколаборатория, пръв в ареста попадна 34-годишния „химик“ Петко Чечев, който беше спипан при подготовка на „Пико“ в апартамента му в квартал „Република“ Мъжът е завършил техникум по индустриална химия, известно време е бил в чужбина.", "date": "2019.03.20", "title": "Спипаха любовна двойка докато „готви“  дрога"}
{"url": "https://www.monitor.bg:443/bg/a/view/kmetyt-na-pazardjik-kazva-v-petyk-dali-shte-se-kandidatira-za-4-ti-mandat-160229", "text": "Кметът на община Пазарджик Тодор Попов  казва в петък дали ще се кандидатира за четвърти мандат. Първа пролет не е избрана случайно, тъй като винаги на тази дата през 4 години градоначалникът обявява какви ще са служебните му планове. Още през миналата година юристът заяви, че има амбицията да довърши започнатото и да надгражда, но какво ще е окончателното му решение, ще стане ясно в петък по обяд, за когато е насрочена пресконференцията. До края на този мандат трябва да бъде стартиран пешеходният мост над Марица от Остров“ Свобода“ към Зоната на здравето, да бъде довършен ремонтът  „Марица – Болницата“, да започне санирането на малките блокове и да приключи ремонтът на стадион „Георги Бенковски“. 51-годишният Попов седна в кметския стол в Пазарджик като независим през 2007 г., когато пребори предишния градоначалник Иван Евстатиев и оттогава управлява общината за трети мандат.", "date": "2019.03.20", "title": "Кметът на Пазарджик казва в петък дали ще се кандидатира за 4-ти мандат"}
{"url": "https://www.monitor.bg:443/bg/a/view/pensioner-invalid-zapali-sestrinija-si-dom-za-otmyshtenie-160230", "text": "44-годишен пенсионер-инвалид е задържан по обвинение в умишлен палеж, при който само по една случайност не е изгоряло семейството на сестра му. Инцидентът е станал около 20,00 часа на 19 март в сливенското село Селиминово, откъдето е бил подаден сигнал за пожар в дома на Иринка Иванова. . Пожарът унищожил имущество и дограма, буквално в последната минута от вътрешността били изкарани собственицата и нейна гостенка, които направили опит да се спасят от  пламъците на втория етаж. Подпалвачът, родният брат на Иринка Петко Илиев бил задържан още докато вървяло гасенето, дрехите на 44-годишния мъж били напоени с бензин, разказват свидетели. По думите на кмета на Селиминово Тодор Тодоров преди време Петко бил ударен с брадва от тогавашният съпруг на сестра си, след удара останал инвалид и на моменти получавал пристъпи. Състоянието му се влошило след смъртта на двамата му родители и последвали скандали със сестрината дъщеря, 28-годишната  Златка, която наскоро отишла да работи в  Германия. След отпътуването на племенницата за чужбина инвалидът поискал да заживее в бащиния си дом,  но получил категоричен отказ, наложило се да живее в плевнята на съседи от ромската махала.Палежът бил акт на отмъщение, самият извършител в прав текст съобщил за намеренията докато купувал няколко литра бензин от свой родственик. Село Селиминово е сред най-големите в Сливенско, там с постоянна адресна регистрация са около 1 800 души, две трети от които са роми, коментира кметът.", "date": "2019.03.20", "title": "Пенсионер- инвалид запали сестриния си дом за отмъщение"}
{"url": "https://www.monitor.bg:443/bg/a/view/zam-glavnijat-prokuror-ivan-geshev-kmetyt-na-cherven-brjag-i-oshte-5-ima-sa-arestuvani-za-prestyplenija-po-slujba-160241", "text": "Кметът на Червен бряг Данаил Вълов и още 5-има са задържани за 24 часа по разследване на спецпрокуратурата и КПКОНПИ за престъпления по служба в общината, съобщи зам. главният прокурор Иван Гешев. \"„Една от линиите на разследването е обществена поръчка за „топъл обяд“. Делото е започнало по сигнал на журналисти“, каза той. Както по-рано стана ясно, една от трите фирми, участвали в поръчката, отговаряла на критерия \"най-ниска цена\". Вместо да сключи договор с нея, кметът прекратил поръчката. „Повечето кметове са възложители на обществени поръчки. Накратко, става въпрос за лобиране за определени фирми да спечелят обществени поръчки“, коментира зам. главният прокурор и посочи, че ще даде подробности, когато има повдигнати обвинения.  Самият сигнал е получен от журналист, както и по материали, изпратени от Агенцията за държавна и финансова инспекция (АДФИ) и след журналистическо разследване на \"Господари на ефира\", излъчено на 7 май 2018 г. След проверката, преди няколко месеца спецпрокуратурата е образувала досъдебното производство, посочи Гешев.", "date": "2019.03.20", "title": "Зам.главният прокурор Иван Гешев: Кметът на Червен бряг и още 5-има са арестувани за престъпления по служба "}
{"url": "https://www.monitor.bg:443/bg/a/view/robot-nameril-trupa-na-ubieca-ot-botevgrad-160232", "text": "Робот на отряда за борба с тероризма намерил трупа на убиеца от Ботевград, който закла жена си. Това стана ясно по време на брифинг на МВР и прокуратурата. Тялото на Любомир било открито в дома му, а според първоначалния оглед, той се самоубил с една от законно притежаваните си ловни пушки. Именно наличието на оръжие принудило полицаите да използват услугите на специализирания отряд, тъй като се предполагало, че той може да даде отпор, след като убил 37-годишната си съпруга Камелия Аярова. Тялото на 37-годишната жена беше намерено на метри от шивашкото ателие, в което работела. Основната версия за престъплението остава ревност и намерението на Камелия да се разведе с мъжа си.  Камелия Аярова е била намушкана три пъти. Два пъти в гръдния кош и един път в шията. Това е установила експертизата, заяви окръжният прокурор на София Наталия Николова. Смъртта на жертвата е настъпила след прободени вътрешни органи.  Едно от децата им е било в близост, но от полицията заявиха, че веднага след като са извикани, то е отстранено от местопрестъплението.  Оръжията на убийството и самоубийството са открити от прокуратурата. С децата на жертвите работят психолози. Любомир и Камелия са се оженили през 2005 година. Няма постъпвали данни за домашно насилие в семейството. „Към настоящия момент са извършени множество процесуално-следствени действия, включващи оглед на местопроизшествие, разпит на свидетели, съдебно-медицинска експертиза на труп“, обясни тя.  „От събраните до този момент доказателства можем да направим извод на този етап от разследването, че се касае за убийство, извършено от ревност. От съдебно-медицинската експертиза стана ясно, че жертвата има 3 прободни рани с нож. По тялото няма следи от борба, няма защитни наранявания, няма скубане, бутане или каквото и да било друго“, коментира Николова. „Първата е в дясната част на гръдния кош, втората в областта на шията. Посоката на ударите е рязко от горе надолу и леко назад. Третият удар, който е бил смъртоносен, е отстрани на гръдния кош. Ударът е от ляво на дясно, почти хоризонтално и леко отгоре надолу, със странично замахване. Пронизал е изцяло левия дроб и лявата камера на сърцето“, допълни Наталия Николова и поясни, че жертвата е починала след около 2-3 минути.  „Предстоят още следствени действия, ще бъде направен допълнителен оглед на шивашкото ателие, на установени автомобили“, коментира Наталия Николова. Убиецът пък е посегнал на живота си минути след извършването на престъплението.", "date": "2019.03.20", "title": " Робот намерил трупа на убиеца от Ботевград"}
{"url": "https://www.monitor.bg:443/bg/a/view/tereza-mej-poiska-3-meseca-otsrochka-za-brekzit-160225", "text": "Британският премиер Тереза Мей обяви, че е поискала от ЕС отлагане на Брекзит до 30 юни, предадоха световните агенции. \"Написах писмо до председателя на Европейския съвет Доналд Туск, за да го информирам, че Великобритания иска удължаване на процеса по член 50 от Лисабонския договор до 30 юни\", каза Мей пред британския парламент. Тя изрично добави, че забавяне след края на юни няма да има. Преговарящият с Великобритания от страна на ЕС Мишел Барние припомни, че за отлагане на Брекзит трябва да има конкретен план. По сега действащото законодателство Великобритания трябва да напусне Европейския съюз на 29 март, въпреки че няма сделка с Брюксел за условията на раздялата. Когато е бил обсъждан срока на отлагането, между министрите в правителството в Лондон е имало несъгласия. Председателят на Европейската комисия Жан-Клод Юнкер също потвърди, че ЕС е получил от Великобритания искане за отсрочка. Мей е разговаряла с Юнкер по телефона, като той я е предупредил, че ако Великобритания не напусне ЕС до 23 май, Лондон трябва да свика избори за евродепутати. Юнкер е отбелязал, че поисканата отсрочка от британската страна до 30 юни е след датата на изборите. Председателят на ЕК е пояснил, че без свикването на избори за евродепутати във Великобритания при това положение, институциите на ЕС ще бъдат изправени пред \"трудности и правна несигурност\". Юнкер добавил, че решението за отлагане на Брекзит най-вероятно няма да бъде взето на срещата на върха този четвъртък. Според Юнкер, ще се наложи евролидерите да се срещнат през следващата седмица. Мей няма споразумение, нито в кабинета, нито в парламента, отбеляза той. Междувременно консултантската кантора И Уай (EY), цитирана от Ройтерс, съобщи, че активи на стойност около 1 трилион британски лири (1,165 трилиона евро) са били прехвърлени или се прехвърлят в момента извън Лондон. Това също означава, че вече са изгубени около 7000 работни места. Дъблин остава най-предпочитаната дестинация за прехвърлянията - 28 компании вече са обявили намерението си да се установят там. Франкфурт, Люксембург и Париж обаче наваксват изоставането си и вече 18 до 21 компании проявяват интерес към тях.  ", "date": "2019.03.20", "title": "Тереза Мей поиска 3 месеца отсрочка за Брекзит "}
{"url": "https://www.monitor.bg:443/bg/a/view/paket-mobilnost-shte-se-glasuva-v-ep-sledvashtata-sedmica-160231", "text": "Оспорваният от българските превозвачи Пакет „Мобилност“ влиза за гласуване в Европейския парламент. Това става ясно от писмо на транспортния министър Росен Желязков до българските евродепутати с призив за общи действия срещу новите правила. В текста Желязков подчертава, че защитата на българския транспортен сектор е национална кауза и е необходимо да бъдат мобилизирани всички ресурси за отстояването на националния интерес преди пленарното заседание на Европейския парламент, което ще се проведе на 25-28 март. Желязков определя включването на Пакет „Мобилност“ в предварителния дневен ред за предстоящото заседание като безпрецедентен натиск за налагането на дискриминиращи за българските транспортни превозвачи правила. Все още дневният ред за последните заседания на сегашния Европарламент не е публикуван официално. За възможността спорните текстове с нови правила да бъдат гласувани в „12 без 5“, предупредиха и от транспортният бранш миналата седмица. „Бих искал да подчертая, че отчитам значимостта на предприетите от Вас действия, като за пореден път следва да покажем, че защитата на българския транспортен сектор е национална кауза“, посочва в писмото си още Желязков. Като послание към европейските партньори на България и председателите на политическите групи в Европейския парламент министър Росен Желязков отбелязва, че действията, които са насочени към фалиране на цял бранш не само в българската икономика, но и в другите периферни държави членки, в никакъв случай не са сред основните европейски ценности.  „Нека да докажем, че нашият глас има своята тежест и продължим заедно да работим за запазване конкурентоспособността на българския транспортен сектор“, заявява още Росен Желязков. Той изтъква, че за настоящото писмо ще уведоми и колегите си от Полша, Унгария, Литва и Латвия с молба за общи действия срещу новите текстове от Пакет „Мобилност“.", "date": "2019.03.20", "title": "Пакет „Мобилност“ ще се гласува в ЕП следващата седмица"}
{"url": "https://www.monitor.bg:443/bg/a/view/dvama-mladi-myje-iznasili-i-ubili-jenata-v-harmanli-160233", "text": "Двама младежи от ромски произход на 18 и 22 години са задържани като заподозрени за зверското убийство на Валя Георгиева (53) в Харманли. Както вече писахме, жената беше открита мъртва в незастроен парцел на метри на стадиона в Харманли и на 150 метра от дома си. Убита е по особено жесток начин, след като е удряна и ритана в главата, докато издъхне. Във фаталната съботна вечер Георгиева пила в компания, където били и двамата младежи. На сбирката се пушело и трева. Валя се напила до безпаметност и тръгнала да се прибира сама, твърдят запознати. Не след дълго мястото на запоя напуснали и момчетата. Те настигнали Валя, която заради погълнатото голямо количество алкохол била паднала на паркинга пред стадиона. Там двете екзалтирани от алкохола и напушени момчета поискали да правят секс с нея. Валя, която е била много слаба и дребна, около 40 кг, им отказала и им казала, че се прибира в къщи сама. Тогава двамата сграбчили крехката женица и я замъкнали в незастроения и разграден парцел до стадиона. Без да знаят, че една от камерите от системата за видеонаблюдение в Харманли, поставена в близост до стадиона вече ги е заснела. Следващите минути са били последните в живота на жертвата и са изпълнени с брутална и необяснима жестокост. Валя била бита и изнасилена от двамата обезумели нападатели. След като задоволили нагона си, започнали да я ритат в главата. След множество силни удари на едно и също място се е получила тежка черепно-мозъчна травма. Двамата предполагаеми убийци вече са задържани за 72 часа и са им повдигнати обвинения, съобщи на брифинг говорителят на главния прокурор Румяна Арнаудова. Обвиненията са за блудство, представляващо особено тежък случай и по отношение на лице в безпомощно състояние и убийство по особено жесток и мъчителен начин за жертвата. Окръжна прокуратура ще поиска в следващите дни най-тежката мярка за неотклонение „задържане под стража“ и на двамата извършители, за които към момента няма данни да са осъждани. „Когато делото влезе в съда ще настояваме за най-тежкото наказание – доживотен затвор“, допълни Арнаудова. Според магистрати от Хасково вероятно мярката за неотклонение на задържаните ще се гледа в петък. Трупът на Валя беше открит от минувач около 10,30 часа в неделя сутринта. По време на разследването са били разпитвани над 50 души. В сряда всички са били освободени, с изключение на двамата заподозрени.    ", "date": "2019.03.20", "title": "Двама млади мъже изнасилили и убили жената в Харманли"}
{"url": "https://www.monitor.bg:443/bg/a/view/arest-za-pedofil-primamval-momchenca-v-plovdivski-kvartal-160215", "text": "22-годишен педофил бе закопчан от полицията в Пловдив след близо 10-дневно издирване. Търсенето на извратеняка започнало след сигнали на родители на момченца, живеещи в пловдивския квартал „Коматево”. Около 8 март оттам започнали да се оплакват майки, че някакъв мъж на видима възраст около 30 години, примамвал момченцата им в забутани постройки и места, на които няма минувачи. Мъжът куцал с единия крак и пред децата обяснявал, че много го боли и че има нужда от помощ. Състрадателните хлапета тръгвали с него, за да му помогнат. Вместо да се нуждае от помощ се оказвало, че непознатият започвал да ги кара да се събличат. В това време ги опипвал и се задоволявал, докато децата се събличат. Пострадалите момченца се оплакали на майките си, които алармирали полицията. Други хора от квартала също забелязали непознатия мъж, който накуцвал, защото той просел пари. Пред жителите на района обяснявал, че събира пари за инсулин. Сигналът за педофила бил подаден на 112 на 8 март, а мъжът бил арестуван на 18 март. Когато самоличността му била установена, станало ясно, че е на 22 години, а не на 30, какъвто вид имал. Той бил задържан от полицаи от Първо районно и от колегите им от „Криминална полиция”. По случая било образувано досъдебно производство в Районната прокуратура в Пловдив. На задържания било повдигнато обвинение и бил оставен в ареста за нови 72 часа.", "date": "2019.03.20", "title": "Арест за педофил, примамвал момченца в пловдивски квартал"}
{"url": "https://www.monitor.bg:443/bg/a/view/uchenicheski-vestnik-s-pyrva-nagrada-v-nacionalen-jurnalisticheski-konkurs-160216", "text": "Вестник „НахОДКи”,който е новото безплатно месечно издание на Общински детски комплекс във Варна, завоюва първо място в раздел „Печатни медии” на VII национален ученически журналистически конкурс „Григор Попов“, съобщиха от ОДК-Варна. Вестникът дели приза с изданията „Бъдеще за знанието“ от Тетевен и „Съвременници“ - от Русе. Конкурсът „Григор Попов” се организира от Център за ученическо техническо и научно творчество в Разград, в партньорство с Националния дворец на децата, Регионалното управление на образованието и Община Разград. Екипът на „НахОДКи“ и младежки медиен център „Касталия“ получиха също и специалната награда на клуб „Репортери“. Осмокласничката Добромира Миткова от „НахОДКи“ е с втора награда в раздел „Очерк“, а Даница Костова е трета в раздел „Коментар“. Първият брой на варненското ученическо периодично издание излезе през февруари т.г. Негов редактор е Магдалена Маркова, а консултант - Емилиян Ялъмов, журналист с дългогодишна практика и носител на награда „Варна“ в сферата на културата. Официалното награждаване на победителите в конкурса е на 29 март в Разград, уточниха от Общинския детски комплекс във Варна.", "date": "2019.03.20", "title": "Ученически вестник с първа награда в национален журналистически конкурс "}
{"url": "https://www.monitor.bg:443/bg/a/view/kustendilsko-selo-s-naj-mnogo-domozetiove-posveti-im-specialen-praznik-160223", "text": "Кюстендилското село Жиленци посвети специален празник на своите домозетьовци, който е единствен по рода си в цялата страна. В близкото до областния град село има над 60 двойки, при които мъжът е домозет. „Нямаше как да не им посветим празник. Традицията е започнала през далечната 1965 г. Продължила е около 20 години и след това по неясни причини е спряна. Сега ние възобновихме празника и от 4 години събираме всички домозетьове от селото на уникален празник. От местното читалище вече са им изпратили покани с шеговитата фраза - Ако тъщата те пусне да напуснеш къщата, ела с нас да празнуваме. Всички \"заврени зетьове\" ще бъдат посрещнати от организаторите подобаващо и със специално подготвени за тях изненади“, обявиха от НЧ \"Димитър Каляшки - 1920\" в кюстендилското село Жиленци. За празника вече има изработена Библия на домозета, която се подарява на всички новодошли в селото. В нея има правилник, клетва, дневен и седмичен режим на зетя, много вицове, закачки и снимки от предишните събирания. Подготвят се и гравирани сувенири, на което е написано мотото за тазгодишната среща. През миналата бе - \"Няма сила по-могъща, от любимата ми тъща\". Най- възрастната двойка в селото е над 70 години, но интересното е, че в тяхното семейство има три дъщери и три поколения домозетьовци. В Жиленци могат да се похвалят, че имат домозетьове от цялата страна, Франция, Израел и Сърбия.", "date": "2019.03.20", "title": "Кюстендилско село с най-много домозетьове, посвети им специален празник"}
{"url": "https://www.monitor.bg:443/bg/a/view/rabotodatelite-plashtat-za-otraboten-chas-s-5-1-poveche-ot-minalata-godina-160213", "text": "Общите разходи на работодателите за един отработен час нарастват с 5.1 на сто през четвъртото тримесечие на 2018 г. спрямо същия период на 2017 г., показват предварителните данни на Националния статистически институт. Увеличението в индустрията е със 7.7 на сто, в услугите - с 3.6 на сто, и в строителството - с 2.2 на сто. По икономически дейности през четвъртото тримесечие на 2018 г. най-висок ръст на общите разходи за труд спрямо същия период на предходната година е регистриран в икономическите сектори \"Създаване и разпространение на информация и творчески продукти; далекосъобщения\" - с 11.6 на сто, \"Производство и разпределение на електрическа и топлинна енергия и на газообразни горива\" - с 11.3 на сто, и \"Култура, спорт и развлечения\" - с 8.6 на сто. Намаление на общите разходи за труд е регистрирано в икономическите сектори \"Операции с недвижими имоти\" - с 9.1 на сто, и \"Търговия; ремонт на автомобили и мотоциклети\" - с 3.5 на сто. През четвъртото тримесечие на 2018 г. спрямо четвъртото тримесечие на 2017 г. разходите за възнаграждение за един отработен час се увеличават с 4.8 на сто, а другите разходи (извън тези за възнаграждения) - с 6.8 на сто. По икономически сектори изменението на разходите за възнаграждения спрямо същия период на предходната година варира от 12.3 на сто за \"Създаване и разпространение на информация и творчески продукти; далекосъобщения\" до (-9.7 на сто) за \"Операции с недвижими имоти\".", "date": "2019.03.20", "title": "Работодателите плащат за отработен час с 5.1% повече от миналата година"}
{"url": "https://www.monitor.bg:443/bg/a/view/zapochva-zapisvaneto-za-danoniada-2019-160218", "text": "От днес – 20 март, започва записването на отборите, желаещи да участват в XXII издание на „Данониада” – единственият по рода си футболен турнир за деца до 12 г., традиционно организиран от „Данон-Сердика” АД и Министерството на образованието и науката, съвместно с Фондация „Димитър Бербатов“. Отбори от цялата страна могат да се запишат онлайн на www.danoniada.bg. Право на участие имат всички отбори, съставени от деца на възраст от 10 до 12 години. Срокът за приемане на заявки за всяка от четирите зони е един ден преди мачовете в съответната зона. През 2019 г. домакини на турнира отново ще бъдат градовете Плевен, Пловдив, Варна и София. Мачовете от първата фаза започват на 20 април в Плевен, следват мачове в зона Пловдив на 11 май, зона Варна на 18 май и зона София на 25 май. Финалните двубои, на които ще се разбере и победителят в тазгодишното издание на турнира, ще се проведат в началото на юни в София. Във връзка с честванията на 100-годишния юбилей от основаването на „Данон”, финалите на международна купа „Данон“ тази година ще се проведат с грандиозно спортно събитие в Барселона (Испания) – “родното място” на компанията. По едно и също време ще бъдат организирани две паралелни надпревари - за отборите победители от 2018 и за тези от 2019 година. На международния форум България ще бъде представена от отбора на ФК „Берое” (Стара Загора) – победители през 2018 г., и от тазгодишния шампион. В рамките на турнира за трета поредна година, ще бъдат организирани специални образователни игри сред участниците и публиката. Едната има за цел популяризирнето на здравословното хранене и предоставя важната информация за хранителните навици по интересен и забавен начин в игрови формат. Другата е на тема „Събирай разделно” и е част от съвместна инициатива на “Данон - Сердика” АД и “ЕКОПАК България” (АД). С помощта на спортното предизвикателство тя разяснява на малките футболисти ползите от разделното събиране на отпадъци и им помага да разширят и затвърдят познанията си за опазване на природата.", "date": "2019.03.20", "title": "Започва записването за „Данониада“ 2019"}
{"url": "https://www.monitor.bg:443/bg/a/view/bullet-for-my-valentine-se-mestjat-v-arena-armeec-160211", "text": "Нахъсаната четворка от Уелс Bullet for My Valentine, която трябваше да забие на 7 април в Зимния дворец, ще разгърне още повече потенциала си, защото концерта им се мести на по-добра локация – зала „Арена Армеец“, съобщиха организаторите от София Мюзик Ентърпрайсиз. Промяната се налага поради възникнали технически проблеми, свързани с размразяването на леда в Зимния дворец на спорта във връзка с провеждането на турнира по фигурно пързаляне за Приз Виктория. „Арена Армеец“ ще бъде с ограничен капацитет, отговарящ точно на този на Зимния дворец. Разположението на местата ще е същото – правостоящите ще бъдат разположени на терена, а седящите места в ляво и дясно в секторите A и C. Всички закупени билети ще важат без презаверка. Това не е първата визита на младите метъл звезди у нас. През 2013-та те забиха в София, а през 2016-та в Бургас. Сега ще спазят графика си и след тригодишна пауза отново се връща у нас за голям концерт. За разлика от предишните им визити, които бяха в рамките на фестивали, Bullet for My Valentine ще направят първия си самостоятелен концерт в България. Групата идва в състав Мат Тък (вокал, китара), Майкъл „Падж“ Паджет (беквокали и китара), Джейми Матиас (бас) и Джейсън Боулд (ударни). Последният е и новото лице, което ще излезе за пръв път пред българска публика. С шест албума зад гърба си Bullet For My Valentine са утвърдени като една от най-успешни нови британски метъл групи. Бандата е призната не само от феновете и медиите, но и от музикантите, които са ги вдъхновили в самото начало – групи като Iron Maiden и Metallica лично ги избират за турнетата си. У нас българската група 40 Days Later ще подгрее британците.", "date": "2019.03.20", "title": "Bullet For My Valentine се местят в Арена Армеец"}
{"url": "https://www.monitor.bg:443/bg/a/view/merjat-chistotata-na-vyzduha-vyv-varnensko-selo-po-nastojavane-na-mestnite-160212", "text": "Общинската управа в Белослав е решила периодично да се замерва качеството на въздуха в близкото село Езерово. Повод за това са зачестилите сигнали от жители му за миризми и замърсяване на въздуха в района. Измерването се осъществява от мобилна автоматична станция, оборудвана и акредитирана за показателите серен диоксид, азотен диоксид, фини прахови частици, въглероден оксид и озон. Решението на Регионалната инспекция по околната среда и водите във Варна за разполагане на мобилната станцията е взето по настояване на кмета на община Белослав, инж. Деян Иванов. За целта общината поема разходите за поставяне на станцията, които възлизат на около 530 лева за денонощие. Засега мобилната автоматична станция е била в Езерово само на 18 февруари, като отчетените резултати не са тревожни, разкри пред Дарик - Варна общинския кмет. Поставяне на стационарна автоматична станция за замерване качеството на въздуха в Езерово би струвало доста по-скъпо, коментира той и уточни, че досега не е имало такава на територията на общината. „Единственото, което се изисква за станцията, е връзка с електрическата мрежа. Това не е проблем, тъй като близо до кметствата в селата край Белослав има електрифицирани паркинги“, обясни инж. Иванов. Следенето на качеството на въздуха в Езерово ще продължи през цялата година. Желанието на общинската управа е замерването да се направи през всички сезони. Датите няма да се оповестяват предварително, за да не се допускат спекулации. При наличие на притеснителни резултати, ще се сезират контролните органи. Езерово е разположено на Северния бряг на Варненското езеро, на 10 км. Западно от Варна. Селото е най-голямото в община Белослав, с население от над 1 800 души. На територията му е ТЕЦ- Варна, която е изън експлоатация, поради несъответствие с действащото екологично законодателство на ЕС. В селото има и други предприятия, сред които е и завода за преработка на твърди битови отпадъци.", "date": "2019.03.20", "title": "Мерят чистотата на въздуха във варненско село "}
{"url": "https://www.monitor.bg:443/bg/a/view/borisov-prati-speshno-ekoministyra-da-proveri-shablenskoto-ezero-160208", "text": "Премиерът Бойко Борисов разпореди на министъра на околната среда и водите Нено Димов още днес да замине за Шабла и лично да провери ситуацията с Шабленското езеро, съобщиха от пресслужбата на Министерския съвет. Според министър-председателя е необходимо да се извърши проверка на място заедно с областния управител на Добрич и да се реагира веднага, ако се установят нарушения. „Ние, които сме направили толкова много за опазване на околната среда, не искам да ни вкарват в тази тема, ако няма реална причина“, категоричен беше Борисов. За спад с около метър на нивото на езерата в Шабла и Езерец алармираха преди ден от Българското дружество за защита на птиците. Голяма част от плитчините на влажните зони са пресушени, а тези места са ключови за пребиваването на десетки видове водолюбиви птици, сред които белоока потапница, малък воден бик, червена чапла и други, предупреждават от БДЗП. Според дружеството драстичният спад на нивото ще повлияе негативно и на рибата в двете езера, които губят традиционните си по-плитки места за хвърляне на хайвер. От РИОСВ са обяснили, че спадът на нивото е заради изпускане на вода чрез прокопаване на канал в пясъчните дюни и че за тази дейност има официално разрешение от РИОСВ-Варна. То било издадено във връзка с писмо на община Шабла по повод наводнени помещения в резиденция \"Шабла\".", "date": "2019.03.20", "title": "Борисов прати спешно екоминистъра да провери Шабленското езеро"}
{"url": "https://www.monitor.bg:443/bg/a/view/udar-za-petyr-hubchev-despodov-otpadna-ot-lagera-na-nacionalite-160210", "text": "Крилото на италианския Каляри Кирил Десподов бе освободен от лагера на мъжкия национален отбор за европейските квалификации с Черна гора и Косово. Нападателят не е възстановен от травма, получена в клубния му тим. На негово място няма да бъде викан заместник, а националите ни ще посрещнат първия си съперник със следната група от 23-ма футболисти: Николай Михайлов, Пламен Илиев, Димитър Евтимов, Николай Бодуров, Валентин Антов, Васил Божиков, Камен Хаджиев, Страхил Попов, Антон Недялков, Петър Занев, Радослав Кирилов, Георги Костадинов, Кристиян Малинов, Симеон Славчев, Ивайло Чочев, Тодор Неделев, Антонио Вутов, Николай Димитров, Галин Иванов, Мартин Минчев, Радослав Василев, Ивелин Попов, Спас Делев.", "date": "2019.03.20", "title": "Удар за Петър Хубчев: Десподов отпадна от лагера на националите"}
{"url": "https://www.monitor.bg:443/bg/a/view/cvetanov-za-apartamenta-njama-dogovorka-izrjaden-sym-160219", "text": "Няма никаква договорка, изряден български гражданин съм, така коментира шефът на ПГ на ГЕРБ Цветан Цветанов казуса около покупката на нов луксозен апартамент в столичния квартал „Изток“. Преди ден Цветанов разясни, че е разменил два апартамента и е доплатил 100 000 лева. Сега обаче се оказва, че още в същия ден, при същия нотариус, купувач на двата апартамента на Цветанов става ИТ специлистът Симеон Велков, работил в изборни кампании на ГЕРБ. Междувременно се оказа, че прокуратурата започва проверка, след като е била сезирана със сигнал. В кулоарите на НС Цветанов поясни, че Велков не е служител в партия ГЕРБ. „Няма нищо, което да е незаконно. Няма никаква договорка с когото и да било. Аз не мога да коментирам действията други лица, които са направили конкретна сделка. Аз мога до коментирам моята сделка, която е направена по българското законодателство“, каза Цветанов. Той отказа да коментира дали данъчната оценка на новия му имот е занижена и затова плаща по-малка сума на квадратен метър. „Двата апартамента, с които се заменя, са в същия район. От гледна точка на местоположение, предишните два са много по-хубаво място. Има замяна, а разликата е около 39 кв.метра и съм доплатил около 100 000 лева“, уточни Цветанов и добави, че е направил това по банков път, съгласно закона. „Вашите тълкования и поднасянеманипулативно на информация мога да кажа, че не отговарят на истината“, отговори пък на Цветанов на напористите въпроси на журналистите. Цветанов даде да се разбере, че през 2013 г. е минал през всички видове проверки и няма никакви притеснения отново да бъде проверен. „Аз съм изряден български гражданин и съм го доказал .И не съм се крил“, заключи той.", "date": "2019.03.20", "title": "Цветанов за апартамента: Няма договорка, изряден съм"}
{"url": "https://www.monitor.bg:443/bg/a/view/sled-sreshtata-s-gerb-volja-ostava-v-ns-prodyljava-da-gi-podkrepja-160207", "text": "\"Воля\" на Веселин Марешки няма да напуска НС и ще продължи да подкрепя управляващата партия, стана ясно след срещата между ГЕРБ и \"Воля\" в парламента. Самият Марешки благодари ГЕРБ за бързата реакция и възможността да бъдат запознати с изпълнението на ангажиментите им. От \"Воля\" останали впечатлени от професионализма на ГЕРБ, а най-видните техни представители ги запознали със свършеното по ресори. \"непознаването на програмата можеше да доведе до необосновано вземане на решения от наша страна, които да навредят на държавата\", каза Марешки след разговорите. Той даде да се разбере, че не са \"политически брокери\" и не гледат само частния си интерес. Ние нямаме основание да не подкрепяме добрите неща, които съвпадат с програмата ни, аргументира са Марешеки и добави по адрес на ГЕРБ: \"Заслужава си да ги подкрепим\". Марешки  коментира, че като опозиция ще бъдат коректив и целта им е да спират някои залитания, които обаче се дължели на коалиционния партньор на ГЕРБ. Той пожела при следващите им срещи резултатите да бъдат още по-ясни и видими. Лидерът на Воля\" дори се пошегува, че ще даде награда за онези журналисти, ако докажат, че са искали награди или облаги. Няма сделка, а просто идеи, които се обсъждат, каза на свой ред шефът на ПГ на ГЕРБ Цветан Цветанов. Преди това той поясни, че са обсъждали теми като доходи, бюджетната дисциплина, образование, здравеопазването, икономическите показатели, пътищата. Цветанов изреди и постиженията и целите на управлението и на ГЕРБ. Така до края на мандата залагат 120 млрд. лева БВП и минимална пенсия от 240 лева. Толкова било записано и в програмата на 'Воля\". \"Говорим за реални възможности на държавата, а не за популизъм\", каза Цветанов. През 2021 г. пък средната заплата ще стигне 1400 лева. В класната стая пък са върнати близо 42 000 деца. В бюджета на НЗОК за 2019-та пък има с 454 млн. лева повече. Безработицата по думите на Цветанов също била рекодно ниска. До 2023 година ще е готов и пътя Боаза - Велико Търново и така ще имаме магистрала от София до Търново. В заключение Цветанов определи разговора с \"Воля\" като интересен и се ангажирали да провеждат такива и в бъдеще.", "date": "2019.03.20", "title": "След срещата с ГЕРБ: \"Воля\" остава в НС, продължава да ги подкрепя"}
{"url": "https://www.monitor.bg:443/bg/a/view/manolev-bylgarskijat-iznos-se-e-udvoil-za-poslednite-10-godini-160201", "text": "Българският износ се е удвоил за период от десет години и днес вече надхвърля 56 млрд. лв. годишно. Това съобщи заместник-министърът на икономиката Александър Манолев по време на откриването на икономически форум за конкурентоспособността на ЦЮИЕ. „За същия период наблюдаваме сериозен ръст на българската икономика. Трудно е това да бъде измерено точно, но ако вземем данните за ръста на БВП ще видим, че за 10 години той е нараснал с около 30 млрд. лв.“, е посочил зам.-министър Манолев, цитиран от пресцентърът на ведомството. По думите му в топ 10 на страните, за които реализираме износ, има само една държава, която е извън Европейския съюз – съседна Турция. „Въпреки добрите връзки с всеки от съседите ни, все още имаме неизползван потенциал в икономическата сфера“, е подчертал Александър Манолев и е дал пример със Северна Македония, където тази година бе възстановено търговското ни представителство. Икономическият заместник-министър се е спрял и на темата за следващата индустриална революция – т.нар. „Индустрия 4.0”. „В икономическата сфера единственият начин да бъдем от страните, които ще спечелят от нея, а не от тези, които ще загубят, е да създаваме много, още по-силни връзки със съседните ни държави“, казал още Манолев.", "date": "2019.03.20", "title": "Манолев: Българският износ се е удвоил за последните 10 години  "}
{"url": "https://www.monitor.bg:443/bg/a/view/kat-podgoni-pytnicite-bez-kolani-160209", "text": "Близо 1200 пътници са били санкционирани на територията на Шуменска област за возене в автомобили без поставен предпазен колан от началото на 2018 година до март 2019, съобщи шефът на отдел \"Охранителен\" в ОДМВР Шумен комисар Йордан Дундаков. Само през последните седем дни \"Пътна полиция\" е глобила 30 пасажери \"от втория ред\", които са се возели на задната седалка без колан. Полицията изнесе данните за нарушенията при използване на предпазните средства на старта на втория етап на кампанията \"С предпазен колан на задната седалка\". Доброволци от над дузина шуменски компании и медии разясняват от миналата есен на ученици от първи до четвърти клас опасностите, които ги дебнат при пътуване в автомобил, като акцентират върху задължението децата да се возят отзад в автомобила, да бъдат на повдигаща седалка, ако не са навършили 12 години или не са пораснали до 150 сантиметра, както и да си поставят предпазен колан. Голяма част от родителите си позволява да вози децата си на предната седалка, когато пътуването е наблизо в чертите на града, пак на къси дистанции не се слагат колани, а анкета с ученици показва, че част от тях не познават повдигащите седалки. Според анкетиращите след провеждането на обучение учениците излизат със знания за това какво трябва да правят, получават и значки \"Инспектор по коланите\", с които получават \"правомощия\" и самочувствие да проверяват родителите си по време на път. През миналата седмица полицията затегна контрола върху използването на колани включително и на задните седалки. За една седмица са глобени 30 пътници, които пътували отзад без да са \"вързани\". За 2018 година шофьорите, санкционирани за колан с наказателни постановления в Шуменско са 2280. Актове са получили и 61 пътници, 1114 возещи се са с фишове. От началото на 2019 има 262 глобени водачи срещу 329 пътници, от тях 18 също имат наказателни постановления.", "date": "2019.03.20", "title": "КАТ подгони пътниците без колани на задната седалка"}
{"url": "https://www.monitor.bg:443/bg/a/view/spasjava-dyrveta-ot-otsichane-s-unikalna-mashina-160205", "text": "Необичайна гледка впечатли варненци и стана повод за коментари в социалните мрежи. Голямо дърво, вместо да бъде отсечено, понеже  попадна в района на обществен строеж, беше преместено и засадено отново на ново и по-подходящо място. Така близо 30-годишната липа беше спасена от отсичане с помощта на специалната машина. Дървото било на място, определено за строеж на нова жилищна сграда на ул. „Струга” 25, разказват впечатлените съседи, които публикуваха в социалните мрежи свои снимки от операцията. Те обясняват, че вместо строителите да отсекат пречещото дърво, както са постъпвали други техни колеги при други подобни случаи, го преместили в празното пространство на ул. „Васил Априлов“. Грижа за прихващането на липата на новото място е поела строителната фирма. Цялата процедура е по предписание на специалисти от Общината и със заповед на кмета Иван Портних. Еколозите от кметство „Одесос” твърдят, че това се прави в случаите, когато дървото, пречещо на предстоящ строеж, е със специално значение. Тогава, вместо да го отсекат, се прави предписание за неговото преместване, което се извършва за сметка на предприемача със специалната машина. Обичайната практика в такива случаи е, дървото да се отсича и за компенсация да се засаждат 3 нови фиданки, които обаче не винаги оцеляват, поясняват още общинските еколози.", "date": "2019.03.20", "title": "Спасяват дървета от отсичане с уникална машина "}
{"url": "https://www.monitor.bg:443/bg/a/view/borisov-svika-speshno-syveta-po-sigurnostta-zaradi-atakite-v-nova-zelandija-i-holandija-160200", "text": "Съветът по сигурността към Министерския съвет се събра на извънредно заседание по искане на премиера Бойко Борисов. На заседанието е била обсъдена ситуацията след терористичните актове на територията на Нова Зеландия и Холандия, съобщи пресслужбата на правителството. Направен е бил изводът, че терористичната атака в Нова Зеландия е индивидуален акт.   Не са налице данни за контакти с български граждани на задържания за атаката, който е бил в България в края на миналата година. По случая се работи съвместно със съюзнически и партньорски служби в други страни и с международни организации. МВР и службите за сигурност на страната извършват действия за проверка, разширяване и конкретизиране на постъпилите данни, се посочва в съобщението.  Съветът по сигурността е разгледал също темата за осъществяваните в Източното Средиземноморие енергийни проекти с оглед на националните интереси на България в тази сфера. Изразено е било становището, че намирането на решение на някои различия или противоречия между ангажираните страни е в полза за регионалната стабилност и енергийната сигурност на европейските страни, допълват от пресслужбата на кабинета.", "date": "2019.03.20", "title": "Борисов свика спешно Съвета по сигурността заради атаките в Нова Зеландия и Холандия "}
{"url": "https://www.monitor.bg:443/bg/a/view/sedmica-na-honor-vyv-vivacom-atraktivni-ceni-i-izcjalo-nov-model-160206", "text": "VIVACOM предлага промоционални оранжеви цени на четири атрактивни модела на HONOR в различни ценови сегменти до 26 март (вторник) включително. Неустоимите отстъпки са в комбинация с тарифен план SMART L+ при покупка от онлайн магазина на телекома. В оранжевата седмица дебютира един нов модел - HОNOR 10 Lite, който ще бъде предлаган единствено от VIVACOM сред операторите у нас в комплект със смарт гривна HONOR Band 3. Елегантния вид на устройството се дължи на осемслойната текстура, придаваща 3D оптичен ефект на корпуса, който обгръща 6.21” FHD+ IPS дисплей. Зрителното поле е увеличено до 19.5:9, благодарение на което потребителят получава невероятна картина. Двойна основна AI камера е с резолюция 13MP+2MP. Разпознава над 22 сцени, разполага с имиджова стабилизация (AIS) за страхотни пейзажи. Селфи камерата е с впечатляващите 24MP и комбинира няколко кадъра, за да се получи равномерно експонирано изображение. Телефонът е перфектният избор за активния човек - разполага с бърз 8-ядрен процесор Kirin 710, 32GB вътрешна памет, 3GB RAM и microSD слот с възможност за поставяне на карта до 512GB. Смартфонът поддържа функцията 4G Voice, която осигурява кристално качество на звука и позволява едновременно провеждане на разговори и сърфиране в 4G мрежата. HONOR 10 Lite поддържа тройна Bluetooth връзка, което дава възможност с телефона да бъдат свързани едновременно три устройства. Едно от тях несъмнено може да бъде HONOR Band 3 - фитнес гривна, която идва в комплект със смартфона. Тя следи сърдечния ритъм и качеството на съня. Водоустойчива е до 50 м., което я прави идеалния избор за всички практикуващи водни спортове. HONOR 10 Lite в комплект с фитнес гривна идва на цена от 249.98 лв. с тарифен план SMART L+. Потребителите могат да изберат своя нов небесно син смартфон в комбинация със синя гривна или черен смартфон в комплект с черна или оранжева гривна. Оранжевата седмица предлага още три модел на бранда на промоционални цени. Освен с атрактивната цена от 389.98 с тарифен план SMART L+, HONOR Play идва в комплект със слушалки, спортна бутилка и ринг холдър. HONOR Play се отличава с редица ключови предимства, които го правят идеалния избор за игри и забавления. Най-характерната му особеност е тexнoлoгиятa GРU Тurbо - иновация, която подобрява мощността на графичната обработка с 60%, а в същото време намалява консумацията на енергия с 30%. Корпусът е метален, а дисплеят поддържа Full HD+ резолюция, което го прави подходящ не само за игри, но и за мултимедийно съдържание. Високата скорост на работа се гарантира от флагшип процесора Kirin 970, който е допълнен от 4GB RAM и осигурява 4D гейминг на потребителите. Алгоритми с изкуствен интелект анализират в реално време видеото и звука, а след това с вибрация реагират на различните събития в игрите. Благодарение на тази технология се постига и високо качество на звука. HONOR 9 Lite и HONOR 8X разполагат с голям дисплей, което позволява гледането на повече съдържание с по-малко скролване. Само сега HONOR 8X се предлага на изгодна цена от 279.98 с тарифен план SMART L+. HONOR 9 Lite е на цена от 149.98 със същия тарифен план. Моделите притежават функционални камери, стилен дизайн и отлична бързина. HONOR 9 Lite има опция за интелигентно разпознаване на посоката на телефона, като автоматично разделя екрана на колони, когато е в хоризонтален режим. Камерите задават фокуса след направена снимка като запазват картина и звук, и така снимките стават по-реалистични. И двата смартфона има впечатляваща визия - HONOR 9 Lite постига зашеметяващ огледален ефект за по-премиум вид чрез нано-гравирания дизайн. HONOR 8X има подобрена издържливост и голяма батерия, която е чудесно предимство и заради възможността на телефона за свързване на няколко устройства безжично и слушане на музика.", "date": "2019.03.20", "title": "Седмица на HONOR във VIVACOM – атрактивни цени и изцяло нов модел "}
{"url": "https://www.monitor.bg:443/bg/a/view/kmetyt-na-strelcha-ne-se-javi-na-razpit-160203", "text": "Кметът на Стрелча не се яви на разпит пред разследващите в Пазарджик, съобщи bTV. Мотивът на градоначалника, представен от адвоката му бил, отсъствието е заради неотложни ангажименти. Чочов поискла разпитът да се проведе в друг ден.   Стойно Чачов е разследван за злоупотреба със служебно положение. Според прокуратурата той е принудил 17 свои служители да подпишат молби за напускане без дата. Миналата седмица \"Икономическа полиция\" влезе в общината по сигнал на служители. Ден по-късно говорителят на главния прокурор Румяна Арнаудова заяви, че за деянието си Стойно Чачов може да получи до 6 години затвор. На пресконференция кметът категорично отрече да е оказвал психологически натиск върху служителите си. От своя страна Румен Петков - лидерът на АБВ, чийто член е и Чачов, поиска оставката на директора на областната полиция заради \"недопустимото\" нахлуване на служителите на реда в общината.", "date": "2019.03.20", "title": "Кметът на Стрелча не се яви на разпит"}
{"url": "https://www.monitor.bg:443/bg/a/view/google-s-treta-poredna-globa-za-1-7-mlrd-dolara-160202", "text": "Технологичният гигант \"Гугъл\" (Google) отнесе трета поредна глоба от Европейския съюз заради антиконкурентни практики. Сега компанията ще трябва да плати 1.7 млрд. долара, предават от BusinessInsider. Комисарят по конкуренция Маргрете Вестагер наложи глобата в сряда след като откри нарушения в рекламните услуги на \"Гугъл\". В публикация в Туитър (Twitter) комисарят казва, че с рекламната си кампания технологичният гигант несправедливо се опитва да утвърди позицията си на доминант на пазара. „Те не трябва да правят това – рекламата отхвърля потребителския избор, иновативните продукти и справедливите цени“, пише още Вестангер в туита си. През юли миналата година Google получи глоба на рекордна сума от 5 млрд. долара заради злоупотреба с търсенето на Андроид (Android). През 2017 г. пък търсачката бе глобена с 2.7 млрд. долара заради услугата си за пазаруване.", "date": "2019.03.20", "title": "ЕС глоби отново \"Гугъл\", този път с 1.7 млрд. долара"}
{"url": "https://www.monitor.bg:443/bg/a/view/sindi-krauford-izdade-tajnite-si-za-razkrasjavane-video-160204", "text": "Супермоделът от близкото минало Синди Крауфорд издаде тайните си за разкрасяване във видео. Пред аудиторията на сп. Vogue красавицата сподели, че понякога просто е важно \"да излезеш възможно най-бързо\". 53-годишната модна икона предаде един от своите уроци на тема красота в близо 8-минутно видео. Тя сподели, че с времето се е преориентирала към по-естествена визия и вече слага по-малко грим. Една от тайните на Крауфорд е, че използва серум от пъпеш. След това си прави охлаждащ масаж на очите против торбички и сенки. После полага овлажнител, с който да подобри тена си. \"Когато станах модел, не знаех нищо за грима и грижата за кожата. Отидох и си купих сенки и спирала. Иман и Даян деУит се гримираха сами. Спомням си как стоях в огледалото и се опитвах да имитирам това, което правят.\", разказа още Синди.", "date": "2019.03.20", "title": "Синди Крауфорд издаде тайните си за разкрасяване (ВИДЕО)"}
{"url": "https://www.monitor.bg:443/bg/a/view/bez-gashti-i-sutieni-na-praznika-na-v-tyrnovo-160197", "text": "На празника на Велико Търново търговската дейност в центъра на града търговската дейност ще бъде забранена, съобщиха от местната община. Със специална кметска заповед се забранява разполагането на преместваеми сглобяеми дървени и други бараки павилиони и други съоръжения за търговска дейност, както и извършването на такава на открито. Забраняват се също рекламните дейности и промоциите. Разрешава се само продажбата на български знамена и балони. Забраната важи за територията на целия градски център и главните улици. Онези, които искат да продават семки и петлета, ще могат да правят това в някои от околните пресечки. За изпълнението на заповедта зорко ще следят служители от общината и полицията, а нарушителите ще бъдат глобявани.   Повечето от жителите на старата столица одобряват кметската заповед за забрана на търговската дейност. Те припомнят предишни години, когато в центъра на В. Търново пред очите на официалните гости, наред с националните знамена „гордо” се вееха дамски прашки, кюлоти и сутиени във всички цветове на дъгата.", "date": "2019.03.20", "title": "Без гащи и сутиени на  празника на Велико Търново"}
{"url": "https://www.monitor.bg:443/bg/a/view/italianski-vestnik-vini-bylgarija-che-prevryshta-osinovjavanijata-v-biznes-160195", "text": "Най-тиражираният италиански всекидневник „Кориере дела сера“ обвини страната ни, че превръща осиновяванията на деца в бизнес, с който борела безработицата. В просторен репортаж със заглавие „България: децата чакат цял живот – бизнесът, който блокира осиновяванията“, пратеничката на вестника у нас Моника Ричи Сарджентини пише, че 2 198 нашенски семейства получават от ЕС по 550 евро на месец за отглеждане на чуждо дете до предаването му на родители - осиновители. Репортерката подчертава, че страната ни е получила 70 млн. евро за периода 2015 – 2020 г. и тези пари били добре дошли особено в бедните ни райони и селища. Като например град Кнежа, където според авторитетния вестник 89 на сто от 11-те хиляди жители връзвали двата края благодарение единствено на далаверата „приемно семейство“. В началото на кореспонденцията си Моника Сарджентини обяснява, че с цел закриването в родината на някогашните мизерни домове за сираци Еврпейският съюз бил решил преди няколко години да подкрепи финансово приемането на малчуганите от тези институти от нашенски що годе добри фамиилии. Но само до осиновяването на децата от стабилни семейства най-вече от развитите държави от ЕС като например Италия - не случайно за история с щастлив край се сочи тази на българчетата Антонио и Никола, живеещи сега с новите си родители в град Салерно. Да, но схващайки, че „институцията приемни семейства“ е истинска манна небесна, стотици нашенци се били вкопчили здраво в нея, още повече, че това не било никак трудно. Ами за да бъдат „доверени родители“ дадени съпруга и съпруг трябвало да изкарат курс от 36 часа, да представят препоръчително писмо от кмета, да имат достатъчно голям дом и съдебното им досие да е чисто. Но веднъж прибрали сирачето под покрива си, тези хора правели всичко възможно то да остане колкото се може по-дълго при тях, дори до пълнолетие, за да си получават европейските пари. Така ако преди десетина години за осиновяването на българче били нужни средно три години време, сега те вече били шест, а децата растели и вписването им в новото семейство ако не невъзможно, ставало все по-трудно. Освен това Моника Сарджентини сочи като голяма грешка при прилагането на Европейското решение у нас предаването на сирачета на възрастни приемни родители. Просто защото те не били в състояние да гарантират образованието и възпитанието на децата и често те не можели да четат и пишат дори и на 11 години. Долу горе същото било положението и с ромските семейства извън София, които според журналистката си мислели, че приемните семейства си било направо работа като всяка друга.  ", "date": "2019.03.20", "title": "Италиански вестник вини България, че превръща осиновяванията в бизнес"}
{"url": "https://www.monitor.bg:443/bg/a/view/jertvata-na-zadyrjan-za-zaplahi-s-ubijstvo-pritesnena-kakvo-jade-v-aresta-160199", "text": "Интересен обрат във взаимоотношенията на семейна двойка във Варна обърка понятията на  варненци за съвместното им съжителство. Мъжът беше арестуван от полицията за домашно насилие, след като отправил заплахи за убийство към жената, с която живее и към нейните дъщери - на 18 и на 24 години. От пресценъра на МВР във Варна уточниха, че са предприели мерките след сигнал от 50-годишната жена на насилника, получен на 18 март, около 22,30 часа. На следващия ден настъпил истински обрат в отнощениeтo на жертвата, която позвънила в полицията и настоявала освободят мъжът й, за да се прибере у дома. Тя казала още, че е притеснена от условията на живот в ареста, който той временно обитава и се интересувала с какво се храни. Говорителят на Районна прокуратура -Варна, прок. Вяра Алексиева припомни, че по случая има образувано досъдебно производство, като  материалите по него са докладвани в прокуратурата. Според разследващите прокурори, в семейството не е имало насилие до подаването на сигнала, както и не са подавани жалби. Мъжът е задържан за срок за 72  часа, а повдигнатите обвинения срещу него са за заплаха за убийство в условията на домашно насилие.", "date": "2019.03.20", "title": "Жертвата на задържан за заплахи с убийство притеснена какво яде в ареста "}
{"url": "https://www.monitor.bg:443/bg/a/view/alo-izmamnicite-pribraha-359-000-lv-v-rusensko-za-godina-160190", "text": "С общо 359 000 лева са се обогатили ало измамници през миналата година от доверчиви хора в Русенско. Регистрирани са 40 телефонни измами и са предотвратени щети за 120 000 лева, съобщи днес директорът на Областната дирекция на полицията в Русе старши комисар Теодор Атанасов в присъствието на главен комисар Георги Арабаджиев, който е заместник-главен секретар на МВР. Щетите в сравнение с предходната 2017 г. са с близо 70 000 лева повече. Тогава те са били 290 000 лева. Забелязва се тенденция за регистриране на всички опити за телефонни измами в областта. Пет умишлени убийства са станали през миналата година в Русенско и всички те са разкрити. Едно от тях е на журналистката Виктория Маринова, останалите четири са с битов характер. Регистрирано е едно блудство, а в предходната 2017 г. случаите са били три. Общо 15 са загиналите при пътно-транспортни произшествия в областта през м.г., като осем от тях са в участъка Русе – Бяла. Разкриваемостта на грабежите е 50 процента. Регистрирани са 22 грабежа по-малко в сравнение с 2017 г.", "date": "2019.03.20", "title": "Ало измамниците прибраха  359 000 лв. в Русенско за година"}
{"url": "https://www.monitor.bg:443/bg/a/view/gyrcite-kupuvat-nashi-e-vinetki-s-tablica-za-syotvetstvie-160198", "text": "Системата за покупка на е-винетка не позволява директно въвеждане на символи от гръцката азбука. Поради новият проблем със системата за таксуване по пътищата е изработена таблица за съответствие, чрез която гръцките граждани, имащи регистрационен номер със символи от тяхната азбука, е необходимо при покупка да въвеждат съответстващите символи. Това стана ясно от среща строителният министър Петя Аврамова с колегата й Христос Спирдзис, която го е запознала с въведената в България електронна система, съобщиха от ресорното министерство. Гръцкото министерство на инфраструктурата, транспорта и мрежите ще разпространи таблицата за улеснение на гражданите, които пътуват през България. Общо 23 496  е-винетки за 662 684 лв. са продадени до 17 март т.г. на автомобили с гръцки регистрационни номера. Близо 20 000 от тях са за леки коли, останалите са за тирове. Продажбите нареждат Гърция на четвърто място сред чуждестранните шофьори след Турция, Румъния и Северна Македония. Двамата министри са разговаряли в Атина, където министърът ни участва в Четвъртата министерска среща на Комитета по политиката за регионално развитие на Организацията за икономическо сътрудничество и развитие. Аврамова е запознала колегата си и с предстоящото въвеждане на тол за тежкотоварните автомобили над 3,5 тона от 16 август т.г. От МРРБ припомнят, че най-бързият и удобен начин за плащане на електронните винетки е през интернет. Само след няколко минути те са вече активни и може спокойно да се пътува по платената пътна мрежа в България. Тази услуга е особено подходяща и за чуждестранни граждани – така си спестяват време при влизане в България на ГКПП. Възможно е отложено купуване на е-винетка до 30 дни преди датата на валидност, допълват от министерството.", "date": "2019.03.20", "title": "Гърците купуват наши е-винетки с таблица за съответствие"}
{"url": "https://www.monitor.bg:443/bg/a/view/dete-skochi-ot-chetvyrtija-etaj-sled-semeen-skandal-160193", "text": "Дете от Роман реши да сложи край на живота си след скандал между родителите му. 14-годишното момче не издържало на караниците и скочило от терасата на апартамента, в който фамилията живее. То полетяло от четвъртия етаж около 21.30 часа във вторник. Момчето е транспортирано веднага в болницата във Враца. То било със счупени крайници от жестокото падане. В присъствието на полицаи и на родителите си, детето заявило, че само скочило от терасата, след като станало свидетел и се ядосало от спор между членовете на фамилията.   Работата по случая продължава. Информирани са прокуратурата и отдел „Закрила на детето“ в Мездра.  ", "date": "2019.03.20", "title": "Дете скочи от четвъртия етаж след семеен скандал"}
{"url": "https://www.monitor.bg:443/bg/a/view/oshte-22-obnoveni-mnogofamilni-jilishtni-sgradi-v-blagoevgrad-160192", "text": "Кметът на Благоевград д-р Атанас Камбитов символично откри нови 22 обновени жилищни: „Завършваме поредния проект по Оперативна програма „Региони в растеж“ 2014-2020. Още 250 семейства имат обновени жилища. Броят на всички обхванати блокове, заедно с тези по Националната програма за енергийна ефективност, е около 200“, каза преди да пререже лентата градоначалникът.  Той съобщи добрата новина, че има още около 2,5 млн. лева за саниране на други  жилищни сгради. На площад „Христо Ботев“ присъстваха и живеещи в обновените блокове: „Благодарим Ви г-н Камбитов, че придадохте европейски облик на града. Освен, че е уютно и красиво, вече плащаме и по-малко сметки за ток“, благодари Емилия Канайкова. Стойността на проект „Обновяване на многофамилни жилищни сгради в Община Благоевград“ е 4 712 109,78 лв., след сключен анекс. Целите, които бяха постигнати са осигуряване на по-добри условия на живот за обитателите на многофамилните жилищни сгради, топлинен комфорт и по-високо качество на жизнената среда, намаляване на емисиите от парникови газове в атмосферата.", "date": "2019.03.20", "title": "Обновиха 22  жилищни сгради в Благоевград"}
{"url": "https://www.monitor.bg:443/bg/a/view/sviha-16-telefona-na-deca-po-vreme-na-lyvski-skok-160194", "text": "Масова кражба на телефони е извършена по време на лекоатлетическото състезание „Лъвски скок” във Враца във вторник след обяд. По време на надпреварата някой е бъркал в раниците на децата и е задигнал 16 апарата. Турнирът е проведен на закритата лекоатлетическа писта, а участниците в него били ученици от 1 до 4-ти клас. Учителите накарали децата да оставят раниците си до една от стените, за да не пречат. Но след края на надбягванията се оказало, че телефоните на 16 от малките атлети са откраднати.  На място бил извикан екип на полицията, който разпитал децата, учителите и чистачката на обекта. Малчуганите казали на униформените, че по време на състезанието видели трима младежи да се навъртат около струпания багаж. Все още не е ясна самоличността им, а на пистата няма камери за видеонаблюдение.  От полицията са започнали издирване на крадците. ", "date": "2019.03.20", "title": "Свиха 16 телефона на деца по време на „Лъвски скок”"}
{"url": "https://www.monitor.bg:443/bg/a/view/1-322-000-pensioneri-s-po-40-lv-velikdenski-160187", "text": "1 322 300 пенсионери ще получат добавка към пенсиите си за април. Това съобщи министърът на труда и социалната политика Бисер Петков след редовното заседание на Министерски съвет. Допълнителната сума е в размер на 40 лв. и ще се изплаща на възрастните, чиито пенсии или сборът от парите за старини, заедно с добавките и компенсациите към тях не надвишава линията на бедност, която през 2019г. е 348 лв.Надбавки към месечните пенсии се дават на вдовците, на ветераните от войната, на репресираните българи, както и на тези, които имат нужда от чужда помощ. За изплащането на сумата правителството отпусна допълнителни 52.8 млн. лв. по бюджета на държавното обществено осигуряване. „Изплащането на пенсиите за месец април започва на 7-мо число, т.е. преди настъпването на празниците. С това свое решение Министерски съвет в рамките на няколко месеца осигури над 100 млн. лв. за допълнителна подкрепа под формата на коледни, а сега великденски добавки за възрастните, които получават по-ниски пенсии“, коментира Бисер Петков. Във вторник пък шефът на депутатите от ГЕРБ Цветан Цветанов уточни, че това е последователна политика на управляващите, която продължава вече 8 години. Социалният министър съобщи още, че в най-кратко време ще предложат на парламентарните групи варианти със законодателни промени, които да решат проблема с формулата, по която ще се изчисляват новоотпуснатите пенсии. Пресмятането на парите за старини ще става и по старата, и по новата методика, като ще бъде отпусната по-благоприятната сума. По новата формула се взема предвид само осигурителният стаж след 2000 г. , докато сметките по старата ще включват годините между 1997г. и 1999г., за които има данни в осигурителния регистър на НОИ. Все още не е ясно дали ще се запази правилото за трите най-силни години преди 1997г. \"Правото на българите да избират по коя формула да се пенсионират ще е преходен период, но още не е ясно дали ще продължи 3 или 5 години\", обясни Петков. През май трябва да бъдат отпуснати сумите на новите пенсионери. До решението да се използват и двата метода се стигна след прогноза на осигурителния институт, според която се очакваше 31 на сто от пенсиониралите се през настоящата година да бъдат ощетени (67 000). Това означава, че поне 20 000 нашенци щяха да получат по-ниски пенсии. По думите на Бисер Петков промените от 2015г. са довели до финансовото стабилизиране на пенсионния фонд.", "date": "2019.03.20", "title": "1 322 000 пенсионери с по 40 лв. великденски "}
{"url": "https://www.monitor.bg:443/bg/a/view/metro-bylgarija-otbeljaza-20-godishnija-si-ubilej-s-goljamo-sybitie-za-nad-1000-gosti-s-izpylnenija-na-fondacijata-teodosi-spasov-i-100-kaba-gajdi-160191", "text": "Пионерът на модерната търговия в България е най-големият търговец на едро в България с над 400 000 професионални клиенти – ресторантьори и хотелиери, малки търговци и фирми МЕТРО България отбеляза 20-ти си рожден ден със специално събитие в Зала 3 на НДК, в присъствието на над 1 000 гости – партньори, клиенти, доставчици и приятели на най-големия български търговец на едро. Точно на 18 март 1999 г. магазините на МЕТРО в Пловдив и София отварят едновременно врати, за да дадат старта на модерната търговия в България. С помощта и на 100 каба гайди, изпълнения на Теодоси Спасов, Иван Шопов и трио Авигея и с голям концерт на най-популярната българска група „Фондацията“, отбрана храна, поднесена от най-популярните български шеф готвачи от основния партньор на МЕТРО – Българска асоциация на професионалните готвачи, събитието на компанията даде старт на следващите 20 години от българската й история. Видео материали представиха историята и пионерската роля на МЕТРО на българския пазар, както и успеха на компанията в работата й по съхраняването и предлагането на автентични български земеделски продукти по програмата й „Отгледано с грижа в България“. В официалната част на програмата думата взеха министърът на туризма Николина Аннгелкова, посланикът на Федерална Република Германия Херберт Салбер., Атила Йенисен, главен изпълнителен директор на МЕТРО България и Хайко Хутмахер, член на Упраавителния съвет на METRO AG. „Нашият бизнес се гради на доверие и създаване на общност, в която всеки един намира необходимата подкрепа, за да успее. Ние знаем, колко е трудно да управляваш ресторант, хотел или магазин. Ние знаем, че вашият бизнес е вашият живот!“, каза в обръщението си към клиентите на компанията Атила Йенисен, главен изпълнителен директор на МЕТРО България. „Вие очаквате същата отдаденост и от своите бизнес партньори. Ето защо ние сме готови да ви подкрепим по пътя към вашия успех, защото вашият успех е нашият бизнес!“, завърши Атила Йенисен и благодари за непрестанното доверие, което МЕТРО получава от партньори и доставчици. Посланик Херберт Салбер изтъкна в приветствието си приносът на МЕТРО към успешната интеграция на бизнеса към Европа и европейските пазари, а Хайко Хутмахер изрази сериозния ангажимент на МЕТРО към инвестициите на компанията на българския пазар. Министър Ангелкова изтъкна пионерската роля на МЕТРО и благодари на компанията за работата й в подкрепа на българския туризъм. Тя обясни, че за времето на своето съществуване Министерството на туризма отчита 31% ръст на чуждестранните туристи и 34% ръст на приходите. Митко Василев, главен управител на Германо-Българска индустриално-търговска камара представи ролята на МЕТРО като пионер на модерната търговия в България, подкрепил успешното развитие на прохождащия преди 20 години български бизнес и навлизането на германски инвестиции в страната. Официалните лица разрязоха огромната торта, подготвена от сладкарите на Пастри академията. В 8 различни зони гостите на събитието можеха да опитат кулинарни изкушения, приготвени от изключителния асортимент на МЕТРО – месо, млечни продукти, риба и морски дарове, екзотични плодове, суши, сладкарски изделия. Широкият винен асортимент на компанията бе представен в специална зона, в която едни от най-добрите сомелиери на МЕТРО представиха и собствени марки на световния лидер в търговията на едро, заедно с подбрани марки бира от екслукзивните артикули в бирения отдел на МЕТРО София. Две изложби - „Ретро МЕТРО“, с първи страници на вестници от откриването на магазините на компанията в Пловдив, София и Русе, както и изложбата „Съвременна българска кулинария – 20 български топ готвачи“ на българският фотограф Илиян Илиев, работещ във Великобритания, привлякоха вниманието на участниците в празника. След големия концерт на Фондацията, подарък за всички гости на събитието, празникът продължи с парти на служителите на МЕТРО, на което най-старите служители на компанията, отпреди 20 години, получиха свои награди. МЕТРО може да се похвали с близо 180 души, започнали работа в компанията от самото й основаване. Днес в МЕТРО работят около 2300 служители в 11 магазина в страната и в голямата FSD платформа за доставки на хранителни продукти за ресторантите и хотелите в София и Боровец. Специални награди, пакети за туристически пътувания от томболата сред служители на МЕТРО в цялата страна, спечелиха Юлия Борисова от МЕТРО Плевен – ваучер за 10 000лв., а Цонка Христова, от МЕТРО Пловдив 1 и Николай Петков, МЕТРО Варна получиха ваучери за 5 000лв.", "date": "2019.03.20", "title": "МЕТРО България отбеляза 20 годишния си юбилей с голямо събитие за над 1000 гости"}
{"url": "https://www.monitor.bg:443/bg/a/view/vdigat-pametnik-za-kinorejisiora-ludmil-kirkov-s-darenija-160189", "text": "Стартираха строителните дейности по изграждане на паметник-чешма в чест на врачанския кинорежисьор Людмил Кирков. Към момента градинката пред Дом на науката и техниката се подготвя за отливане на основата, където ще бъде поставен 3-метровият фундамент на паметника. Успоредно с дейностите ще бъде изградена нова осветителна система, съществуващата настилка ще се подмени, а пространството ще бъде облагородено с нови растителни видове. Автор на монумента е скулпторът Милен Каменов, като визията му е подчинена на кинолента, съчетаваща чешма и барелеф. На 3-метровия паметник ще бъдат гравирани биографични и кинематографични данни за Людмил Кирков. Монументът ще бъде открит в Деня на българската просвета и култура и славянската писменост – 24 май. Идеята за изграждането на паметен знак за известния кинорежисьор е на Инициативен комитет, с председател – актьорът, изиграл ролята на Ран във филма „Момчето си отива“ – Филип Трифонов. До момента постъпилите средства по дарителската сметка са близо 7000 лева. Бележитият врачанин е автор на 16 знакови за българското кино филми, сред които „Момчето си отива“, „Оркестър без име“, „Матриархат“ и „Селянинът с колелото“. Всеки желаещ да подпомогне изграждането на паметник-чешмата може да направи това на дарителска сметка: IBAN BG56 UNCR 7000 2523 4044 95 в Уникредит Булбанк.", "date": "2019.03.20", "title": "Вдигат паметник за кинорежисьора Людмил Кирков с дарения"}
{"url": "https://www.monitor.bg:443/bg/a/view/investirat-nad-6-5-mln-lv-v-obrazovatelna-infrastruktura-v-kustendilsko-160186", "text": "6 546 466, 29 лв. са отделените средства за програмния период 2014 – 2020 по ОП „Региони в растеж“ и Програма за развитие на селските райони за област Кюстендил. С тях се извършват ремонтни дейности, обновяване и реконструкция на образователната инфраструктура на 3 училища и 4 детски градини. Това стана ясно по време на граждански диалог на тема образование, който се състоя в Кюстендил. Форумът в областния център премина при изключителен интерес, като на него присъстваха голям брой представители на образователната сфера от целия регион. В диалога участие взеха зам.-министърът на образованието и науката Таня Михайлова, народните представители Кирил Калфин, Радослава Чеканска, Ася Пеева и Борислав Борисов, областният координатор на ГЕРБ Виктор Янев, кметът на общината Петър Паунов и председателят на местния парламент Михаела Крумова.  „Една от основните цели на гражданския диалог е да отчетем работата, която е свършило правителството в сферата на образованието. Искаме да чуем от първо лице вашите мнения и препоръки“, обърна  се към присъстващите областният координатор на ГЕРБ-Кюстендил Виктор Янев. Той подчерта, че за първи път като основен приоритет в политиката на правителството е заложено образованието. „Основен акцент е и провеждането на ефективна политика, насочена към ликвидиране на неграмотността и повишаване качеството на образованието“, посочи Янев. Той отчете, че над 1 млрд. и 380 млн. лв. са средствата, които се отделят за образование в мандата 2017 – 2021 г. „За 2019 г. средната брутна заплата на учителя надвишава средната за страната“, отбеляза още областният координатор на ГЕРБ – Кюстендил.   „Образованието е не просто приоритет, а категоричен ангажимент“,  заяви зам.-министърът на образованието и науката Таня Михайлова и допълни, че то осигурява конкурентни кадри и среда, която да развива икономика на високите доходи. Зам.-министърът призова най-добрите ученици и най-добрите студенти да изберат учителската професия, защото има какво да се даде на децата в класната стая. „Нашата задача е всяко дете да бъде в класната стая, затова съвместно работят и всички институции. Над 40 000 деца са върнати вече в класната стая“, отчете зам.-министърът на образованието и науката.   В края на диалога областният координатор на ГЕРБ Виктор Янев призова професията учител да бъде приоритет и подчерта, че висшето образование също има голяма роля, за да се случи това.", "date": "2019.03.20", "title": "Инвестират над 6,5 млн. лв. в образователна инфраструктура в Кюстендилско"}
{"url": "https://www.monitor.bg:443/bg/a/view/popravjat-gradinkata-do-su-za-sedmica-obshtinata-im-spira-drugite-proekti-160196", "text": "Поне седмица ще е необходима на фирмата изпълнител на реконструкцията на градинката до СУ. През това време другите обекти, които същата компания изпълнява ще им бъдат спрени, за да отстранят нередностите от този обект, заяви столичният кмет Йорданка Фандъкова. Вчера тя се разгневи, като видя недобре поставените плочи по пътеките. Главният архитект Здравок Здравков, който беше с нея уточни, че лошото изпълнение е в начупине краища, и дефекти замаскирани с лепило. Възложих спиране на работите, докато не бъдат отстранени забележките. Няма да правим комисия и да се приема обекта. Няма и да платим разходването на средства, които с толкова труд сме защитили. Просто не са изпълнили предписанията, коментира Фандъкова пред БНТ. Очаква се следващата седмица арх.Здравков да представи новите варианти за ограничителите по „Графа“.", "date": "2019.03.20", "title": "Поправят градинката до СУ за седмица, общината спира другите обекти на фирмата"}
{"url": "https://www.monitor.bg:443/bg/a/view/ns-izbra-novoto-rykovodstvo-na-cik-160188", "text": "Народното събрание избра новото ръководство на ЦИК - шеф, трима заместници и секретар. Председател на изборната комисия става кандидатурата на ГЕРБ Стефка Стоева, която бе избрана единодушно със 141 гласа \"за\".  Зам.-председатели на ЦИК пък ще са общо трима души -  Силва Дюкенджиева, която бе предложена от БСП, Таня Йосифова, издигната от \"Обединени патриоти\", както и Кристина Стефанова от квотата на \"Воля\". Секретар ще е Севинч Соколова, номинирана от ДПС. Всички те встъпват в длъжност от 21 март, когато де факто изтича мандатът на старата комисия.  Останалите членове на ЦИК трябва да бъдат назначени с указ на президента Румен Радев.  Всяка от партиите представи своите кандидатури, като акцентираха върху професионализма им. Шефът на правната комисия Данаил Кирилов изтъкна, че са имали сложни взаимоотношения с досегашния състав на ЦИК. По думите му новата ЦИК се е разроила, но се надява тя да действа експертно и да не е огледало на политическите процеси. Той коментира, че някои от кандидатите на другите партии, визирайки БСП,  нямат опит в организирането на изборите, но явно имат партийни заслуги. За сметка на това от ГЕРБ залагали на приемствеността.  Дебатите по избора на ЦИК обаче се изродиха около отсъствието на БСП в пленарна зала и дали със своите номинации за членове на комисията, социалистите не решават вътрешните си проблеми. Въпреки бойкота на червените, в пленарна зала бе Драгомир Стойнев, който имаше за задача да представи тяхната кандидатура - Силва Дюкенджиева.  Присъствието му бе посрещаното със силни аплодисметни от мнозинството и останалите партии.  Шефът на ПГ на ГЕРБ Цветан Цветанов поясни, че партията ще подкрепи предложението на левицата, но призова това да се счита за съглашателство или сделка между БСП и ГЕРБ. Той призова БСП да не прилага натиск върху членовете си в избирателната комисия, а да ги остави да спазват закона. Цветанов призова БСП да не правят опити да фалшифицират изборите, както фалшифицирали вота за избор на водач на евролистата. \"Не го прехвърляйте и не го правете национална политика и опорна точка по време на изборите\", обърна се Цветанов към БСП. Той поясни, че ГЕРБ търси обединение в рамките на ЕНП, визирайки срещата по-рано днес със СДС. каза още Цветанов и добави, че левицата не цени лидерството, което има България в ПЕС. По думите му липсата на социалистите от пленарна зала пък било в ущърб не само за БСП, но били и предателство към избирателите им. На свой ред пък Данаил Кирилов попита наистина ли има \"окръжно\" по структурите на БСП по места да гласуват за определени хора и така Станишев да бъде \"изхвърлен\" от листата.  Атаката към БСП продължи и от НФСБ, които поясниха, че присъствието на Драгомир Стойнев е отбиване на номера. Неговият колега Валентин Касабов пък обвини червените, че разиграват моноспектакъл. \"Говорят за морал. Вижте ги - не идват на работа.  каза той  и добави: \"Предайте на партизаните, че мандрите свършиха\". Отговорът от страна на БСП не закъсня. Стойнев обяви, че БСП ще се върне в Народното събрание само след предсрочни парламентарните избори. \"Обсъждате БСП, защото тя ще е победителка на следващите избори. Елате на нашия конгрес! И бездруго голяма част от вас са бивши членове\", обяви Стойнев. Той каза, че парламентът не работи и затова социалистите не са в него - нямало законопроекти, а се правели политически трикове за изслушване на министри. Заключение в споровете сложи лидерът на ДПС Мустафа Карадайъ, които пък призова ЦИК да не взема решение под натиск, а предложените за ръководство са \"най-красивата, най-добрата и най-отговорната част от човечеството\", визирайки факта, че всички са жени.  Веднага след избирането си за шеф пък Стоева обеща честни избори и да се спазва върховенството на закона. каза тя. Стоева даде да се разбере, че не е от хората, които се поддават на натиск. Тя допълни още, че ще вложи \"всичките си сили, за да цари една нормална работа в комисията, е ще се старае да осигури нормална атмосфера за ползотворна работа в комисията\". По думите й ценният опит трябва да се ползва и затова ще се стреми да надгражда работата на предишната ЦИК. Според нея грешките, допускани от секциите, могат да се избегнат с обучение. Освен Стойнев, който бе посрещнат с аплаузи, в пленарна зала дойде и още един социалист. Става дума за Георги Вергиев, който се закле от трибуната като новия депутат в редиците на БСП. Той влиза на мястото на Славчо Велков, който напусна НС по здравословни причини, но остана съветник на соцлидера Корнелия Нинова. Наред с това бившият министър за БГ председателството Лиляна Павлова, която понастоящем е депутат, бе избрана за член на правната и социалната комисия. Нямаше проблем с гласуването, тъй като депутатите събраха кворум от първи път, а при регистрацията се събраха 125 народни представители, включително и тези от \"Воля\". Депутатите започнаха работния ден с декларации по повод членството на България в НАТО.", "date": "2019.03.20", "title": "НС избра новото ръководство на ЦИК (ОБНОВЕНА)"}
{"url": "https://www.monitor.bg:443/bg/a/view/frenski-kompozitor-sydi-kirkorov-za-4-2-mln-160185", "text": "Френският композитор, един от пионерите на електронната музика, Дидие Маруани подаде съдебен иск за 4,2 млн. долара срещу руската естрадна звезда от български произход Филип Киркоров, съобщи Би Би Си. Заявлението е депозирано в Таганския районен съд на Москва, като западният творец обвинява изпълнителя в плагиатство. По думите на адвоката на Маруани, в песента на Филип „Жестока любов“ има съществени заимствания от творбата на френския композитор Symphonic Space Dream. „Авторските права са нарушени от г-н Киркоров и от Олег Попков /автор на музиката на „Жестока любов“/, които са използвали основната, най-забележима част от песента на Маруани“, се казва в мотивите на ищеца. Западната преса припомня, че това е вторият иск на френския музикален творец срещу Киркоров. През 2016 г. Маруани, който е и лидер на групата Space, подаде аналогично заявление в Московския градски съд. Тогава той реши да съди Киркоров за близо 1 млн. евро, но искът му не бе удовлетворен заради нарушаване на процедурата. Тогава руският изпълнител подаде в полицията оплакване от френския си колега за изнудване. По думите на адвоката на Киркоров, Маруани заплашил певеца, че ще разпространи негативна информация за него, ако не му даде споменатата сума. Органите на реда веднага реагираха на сигнала на Филип и задържаха френския музикант и юриста му. Те останаха в ареста по-малко от 1 денонощие. Само преди дни името на популярния певец от български произход бе забъркано в друг скандал. Изненадващо за всички сегашният съпруг на руската естрадна звезда Алла Пугачова хумористът Максим Галкин бе набеден, че е поръчал убийството на Филип. Обвинението дойде от 20-годишния жител на Дагестан Хидирнеби Казуев, който е подсъдим за подготовката на взрив на концерта на Киркоров през 2017 г. в Махачкала. Казуев заявил пред магистратите, че поръчител на осуетения атентат е Галкин, който ревнувал съпругата си от бившия й мъж Филип.", "date": "2019.03.20", "title": "Френски композитор съди Киркоров за $4,2 млн. "}
{"url": "https://www.monitor.bg:443/bg/a/view/mej-iska-otlagane-na-brekzit-raznoglasija-v-london-s-kolko-160184", "text": "Премиерът на Великобритания Тереза Мей официално ще поиска от Европейския съюз Brexit да бъде отложен, съобщи Би Би Си. Според източници от \"Даунинг стрийт\" 10, министър-председателят на Великобритания ще поиска отлагане на излизането от ЕС до 30 юни, но с опцията отлагането да е значително по-голямо. Тереза Мей може да поиска излизането от Общността да бъде отложено с цели 2 години, но все още не е взето окончателното решение за срока. Преговарящият с Великобритания от страна на ЕС Мишел Барние припомни, че за отлагане на Brexit трябва да има \"конкретен план\". По сега действащото законодателство Великобритания трябва да напусне Европейския съюз на 29 март, въпреки че няма сделка с Брюксел за условията на раздялата. Когато е бил обсъждан срока на отлагането, между министрите в правителството е имало несъгласия.", "date": "2019.03.20", "title": "Мей иска отлагане на Брекзит, разногласия в Лондон с колко "}
{"url": "https://www.monitor.bg:443/bg/a/view/berluskoni-v-bolnica-160180", "text": "Бившият италиански премиер Силвио Берлускони е претърпял операция от ингвинална херния, предаде ДПА, цитирайки източници от неговата партия \"Напред Италия\". Операцията е била успешна, но 82-годишният политик ще има нужда от два-три дни, за да се възстанови, съобщават източниците, цитирани от агенция АНСА и в. \"Джорнале\", собственик на семейството на Берлускони. Бившият премиер е отменил планирани за утре и за петък политически прояви в област Базиликата, където в неделя предстоят избори. \"Говорих с Берлускони и му пожелах успешно възстановяване\", се казва в изявление на италианския вицепремиер Матео Салвини.", "date": "2019.03.20", "title": "Берлускони в болница "}
{"url": "https://www.monitor.bg:443/bg/a/view/novi-aresti-v-utreht-160183", "text": "Продължава разследването на холандската полиция за стрелбата в трамвай в град Утрехт, съобщават местни медии. Трети арест е станал във вторник. Холандската полиция е задържала около 40-годишен мъж. Той е заподозрян, че е свързан със стрелбата в трамвай в град Утрехт. Ролята му в нападението се изяснява. Двама други мъже, задържани след нападението в Утрехт, бяха освободени. Най-малко трима души загинаха, а други девет са ранени при стрелба в холандския град Утрехт.", "date": "2019.03.20", "title": "Нови арести в Утрехт"}
{"url": "https://www.monitor.bg:443/bg/a/view/pognaha-kmeta-na-cherven-brjag-za-programa-topyl-objad-160182", "text": "Комисията за противодействие на корупцията и за отнемане на незаконно придобитото имущество (КПКОНПИ) и специализираната прокуратура провеждат съвместни действия по разследването в рамките на образувано досъдебно производство срещу Данаил В., кмет на гр. Червен бряг, обл. Плевен. Наказателното производство е започнало по материали, изпратени от Агенцията за държавна финансова инспекция (АДФИ) и журналистическо разследване на „Господари на ефира“, излъчено на 7 май 2018 г. като оперативно-издирвателните действия са възложени на Комисията. Установено е, че Данаил В. е нарушил задълженията си като длъжностно лице (чл. 93, ал. 1, б. „а“ от НК), и възложител на обществени поръчки (по смисъла на чл.5 ал.2 т.9 от ЗОП) по програмата „Топъл обяд“, финансирана по Оперативна програма за храни и/или основно материално подпомагане“ и съфинансирана от Фонда за европейско подпомагане на нуждаещи се лица. Стойността на програмата е 229 106, 22 лв. с ДДС. През април 2017 г. община Червен бряг е обявила обществена поръчка с две обособени позиции - „Приготвяне и доставяне на храна „Топъл обяд“ в гр.Червен бряг“ и №2 „Приготвяне и доставяне на храна „топъл обяд“ в гр.Койнаре“. Документи по образец, отговарящи на условията на обществената поръчка, са подали три фирми. На базата на критерий „най-ниска цена“ е отговаряла фирмата „М.-П.“ ЕАД, гр. София. Вместо да сключи договор със спечелилата фирма за безвъзмездното изхранване на социално слаби в община Червен бряг, Данаил В. е прекратил обществената поръчка на 16.05.2017 г. Според събраните материали, целта е била да се облагодателстват две фирми, които са спечелили поръчка със същия предмет през предходната година и са продължили да осъществяват тази дейност. Деянията му са съставомерни по чл.282, ал.2, пр.2-ро вр. ал.1 от НК.", "date": "2019.03.20", "title": "Погнаха кмета на Червен бряг за програма \"Топъл обяд\""}
{"url": "https://www.monitor.bg:443/bg/a/view/mitsubishi-zagatna-kak-shte-izglejda-sledvashtija-outlander-phev-160169", "text": "На автосалона в Женева Mitsubishi представи за първи път пред света концептуалния хибриден кросоувър, носещ името Engelberg Tourer. Това е всъдеход от ново поколение, който използва разработена от Mitsubishi усъвършенствана електрическа система и технологията за задвижване на четирите колела. Концептуалният кросоувър Mitsubishi Engelberg Tourer подсказва как може да изглежда следващия plug-in хибриден кросоувър Outlander PHEV. Прототипът има мускулест дизайн с релефни странични стени и разширени арки на колелата. Широката решетка на Engelberg Tourer е комбинирана с двуетажна LED оптика, като основните фарове са много тънки и се намират в горната част. Петата врата в горната част е покрита със спойлер, а на покрива е монтиран багажник с функция за дистанционно отваряне. Вместо огледалата за обратно виждане има камери. Прототипът Engelberg Tourer е елегантен и функционален кросоувър. Дизайнът му носи в себе си характерния дух на Mitsubishi. Формата му изразява мощта и надеждността, които автоматично го правят подходящ за всяко трасе. В салона показанията на уредите са изведени на дисплей, а на централната конзола има още два екрана, като единият от тях замества бутоните за контрол на климата. В пътническия салон има три реда седалки, където могат да седнат шест човека. Обширното пространство в купето позволява не само да пътувате със своето семейство и приятели, но и да си прекарате наистина приятно по пътя към набелязаната дестинация. Автомобилът насърчава водача и пътниците да стигнат по-далече, отвъд зоната си на комфорт. Интериорното пространство е доста щедро, позволяващо на няколко пътници да се насладят на едно пътуване, изпълнено с комфорт, качество и функционалност, поднесени с внимание към детайла. Хибридната задвижваща система се състои от 2,4-литров 4-цилиндров бензинов двигател и електромотор. Прототипът Mitsubishi Engelberg Tourer може да измине до 70 км само на електрическа енергия, а със напълно заредена батерия и пълен резервоар автономният пробег надхвърля 700 км. Електромобилът може да се похвали и с по-дълъг пробег, благодарение на който пътуванията извън града и в зони без зарядна инфраструктура вече не са проблем. Концептуалният кросоувър заимства хибридната система с два електромотора от Outlander PHEV. Батерията с голям капацитет се намира под пода в средната част на автомобила. Той използва системата на Mitsubishi с два електромотора на предния и задния мост. Своят дебют на автосалона направи и обновеният компактен кросоувър Mitsubishi ASX. В предната му част изпъква новата хромирана решетка тип „Динамичен щит” и новите стреловидни фарове, проектирани в духа на по-големия брат Eclipse Cross. По нов начин са подредени мигачите и фаровете за мъгла, обособени в квадратни панели в двата края на предницата. Отзад Mitsubishi ASX е с изострени LED светлини, които се разполагат по широчината на колата. Обновеният ASX се предлага в брилянтния червен цвят Red Diamond (Червен диамант), спортният и енергичен оранжев Sunshine Orange и изисканият кафяв нюанс Oak Brown. В салона на Mitsubishi ASX се е появил увеличен до 8 инча сензорен екран, на който могат да се гледат видео файлове, записани на USB, както и навигационна система TomTom. В Европа обновеното Mitsubishi ASX ще се предлага с 2,0-литров бензинов 4-цилиндров двигател с 16 клапана, съчетан с 5-степенна механична скоростна кутия или в комбинация с автоматична трансмисия CVT с шест виртуални предавки. Колата се предлага както във вариант с предно предаване, така и със задвижване на четирите колела 4x4. Новото Mitsubishi ASX е по-безопасно, благодарение на подсилената конструкция и системата за ограничаване опасността от челен удар. На щанда на Mitsubishi в Женева беше изложен и новият пикап L200, който изпъква със своя по-агресивен дизайн, благодарение на предната решетка тип „Динамичен щит”. Високият преден капак и големите фарове придават на модела по-агресивен и мощен вид. Новият дизайн с контрастиращи остри линии, удължени калници и ярки акценти подчертава мощта на пикапа, както и съвременната му визия. Светлините и броните визуално разширяват предната и задната част. Модернизираният интериор на Mitsubishi L200 с 5 места впечатлява с усещането за стил и здравина чрез рамките на панелите на въздуховодите и различните бутони. Текстилните и кожените материи се допълват от декоративни шевове в подлакътниците и ръчната спирачка. Новият пикап Mitsubishi L200 е оборудван със система за задвижване на четирите колела 4WD, която работи както със Super-Select 4WD, така и с Easy-Select 4WD, при което и четирите колела имат по-добро сцепление. С допълнителните режими на шофиране и двете системи предоставят подобрени характеристики извън пътищата. Новите системи работят с нова офроуд програма с 4 режима – чакъл, кал/сняг, пясък и скален терен само в 4LLc. Когато е активиран, офроуд режимът едновременно регулира мощността на двигателя, трансмисията и спирачките, за да предотврати буксуване, затъване в кал или сняг, и да подобри преминаването през всякакъв терен. При спускане по наклон скоростта на пикапа се контролира електронно, за да подпомогне водача при стръмни или хлъзгави наклони. Новият високопроходим пикап Mitsubishi L200 е получил и множество детайлни подобрения. Усещането при спиране е усъвършенствано чрез употребата на по-големи предни дискове и спирачни бутала. Новите по-големи амортисьори подобряват комфорта в задната част. Преминаването от настоящия 5-степенен автоматик на новия 6-степенен гарантира по-плавно, но и мощно ускорение. Новото Mitsubishi L200 ще бъде лансирано в Европа през есента. От Mitsubishi планират да продадат около 180 000 бройки от новия и от настоящия модел през 2019 година.", "date": "2019.03.20", "title": "Mitsubishi загатна как ще изглежда следващия Outlander PHEV"}
{"url": "https://www.monitor.bg:443/bg/a/view/komisijata-po-dosietata-razkri-ktb-bila-bankata-na-ds-160164", "text": "КТБ е била банка на Държавна сигурност. Това става ясно от решение на Комисията по досиетата, публикувано вчера на сайта й. То е за физически лица, които са съобщили за прехвърляне на вземането си или са направили волеизявление за прихващане след поставяне на трезора под специален надзор. На практика данните на комисията показват, че едни от най-крупните вложители в обрания от Цветан Василев трезор са били доносници от мракобесната ДС. 29 от най-крупните вложители в КТБ имат агентурно минало. 28 са работили в Държавна сигурност, а един е бил към тоталитарното военно разузнаване РУМНО. Прави впечатление, че агентите са 21, а щатните са 7. Един от вложителите пък се оказва нещатен сътрудник на ДС, сочат разсекретените документи на комисията. Интересни са и псевдонимите на съдържателите на явочни квартири например. Двама от тях са си избрали един и същ – Бор. Една от дамите пък е взела секретното „77“, навяващо спомени към Джеймс Бонд и агент 007. Други любопитни псевдоними на крупни вложители са Ателие, Балкан, Робов, Романов, Чорбански. които са се подвизавали в тоталитарните служби с библейския псевдоним Яков и на християнския светец Козма. Още по-любопитно е, че на името на светеца и на брат му св. Дамян е кръстен Гигинският манастир, чийто ктитор е банкерът беглец Цветан Василев. Ликовете на мустакатия аферист и жена му все още стоят изографисани в светата обител. За по-младите читатели ще припомним само, че братята лечители Козма и Дамян са безсребреници. Българският Мадоф Цветан Василев се укри в Сърбия още през 2014 г. и до момента категорично отказва да се върне у нас, за Мустакатият аферист е обвинен като тартор на организирана престъпна група, източила близо 2,7 млрд. лв. от КТБ. Един от адвокатите му – Лазар Карадалиев, пък е с три повдигнати обвинения. Едното е като лидер на ОПГ за пране на пари, другото е за участие в банда за контрабанда на цигари. Основното и най-страшно обаче е, че Карадалиев се е опитал според прокуратурата да профилактира един от основните свидетели срещу Цветан Василев – Бисер Лазов.", "date": "2019.03.20", "title": "Комисията по досиетата разкри: КТБ била банката на ДС"}
{"url": "https://www.monitor.bg:443/bg/a/view/izvadiha-na-tyrg-palata-na-banevi-v-bojana-160181", "text": "Тузарския палат на олигарха Николай банев и съпругата му Евгения в столичния квартал Бояна е пуснат на търг заради дългове. Частният съдебен изпълнител Милен Бъзински търси близо 6 млн. лв. за имението известно с еклектичния си стил. Къщата освен с огромния си размер е известна и с това, че има два басейна и дори хеликоптерна площадка. По документи имота се води собственост на „Партнърс Комерс“ ООД, с управител Николай Банев има задължения към държавата в размер на над 2 млн. лв. В качеството си на управител Ревизионният акт е за начислявано ДДС на така известната къща на Баневи, фиктивно използвана за корпоративна резиденция. При обиск именно в имението в столичния кв. Бояна пък бяха намерени големи количества злато, скъпоценности и диаманти. Те били в специална стая със специална брава. Във въпросната стая са намерени и оригинални документи за офшорните фирми и сметки, които Баневи притежават. Разследващите предполагат, че по тях са постъпвали пари от източеното дружество. Документите доказват, че Баневи са собственици на определени офшорни дружества, а движението по сметките на тези дружества предстои да бъде проследявано, но има доказателства, че това се е случвало, твърдят от държавното обвинение. Баневи бяха задържани на 26 октомври т.г. на летището в Ница след като за тях бе издадено в България европейска заповед за арест. Те ще отговарят пред Темида за Разследващите имат данни и за източването от тях на други фирми. Преди два месеца в спецпрокуратурата получили сигнал от Главна дирекция „Национална полиция“, образувано е досъдебно производство. Делото е за престъпно сдружение в периода 2009 – 2018 г. Баневи са обвинени освен за сдружението и за присвояване и данъчни престъпления в периода 2010-2011 г., като общият размер на присвоеното имущество е над 1,5 млн. лв., а общият размер на щетата за хазната е над 500 000 лв, съобщи един от наблюдаващите прокурори Мария Дойчева. В бивш офис на дружества на Баневи във Варна са открити документи, които те успели да скрият от синдика, който влязъл в „Полимери“ през 2012 г. От прокуратурата уточниха, че след като се запознаят с всички документи, ще разширят повдигнатите обвинения. „Елма“ Троян е било било източено преди „Полимери“ и също нарязано за скрап, преди да бъде обявено в несъстоятелност. през 2012 г. „Полимери“ е бил източен по 2 схеми. Заводът бе най-големият на Балканите за химическа индустрия и е имал развити пазари в чужбина. Едната схема е, че на купувачите на продукти било казвано да внасят парите не по сметката на фирмата, а по други сметки в дружества, контролирани от Баневи. Вторият начин бил вземане на ръка на пари от касата на „Полимери“, за което има свидетелски показания. Фирмата не развива активна търговска дейност от 2010 г., но до 2012 г. е имала минимална дейност.", "date": "2019.03.20", "title": "Извадиха на търг палата на Баневи в Бояна"}
{"url": "https://www.monitor.bg:443/bg/a/view/deputatite-izbirat-predsedatel-na-cik-160175", "text": "Председател, трима заместници и секретар на Централната избирателна комисия ще избират депутатите днес. Останалите членове на ЦИК ще бъдат назначени от президента Румен Радев на квотен принцип с предложение на партиите в парламента и двете коалиции, представени в Европейския парламент. Разпределението на квотите според ГЕРБ трябва да е 7 за най-гоямата парламентарна група, 6 за БСП, по двама за „Обединени патриоти“, ДПС и един за ВОЛЯ. От ГЕРБ предлагат за председател на ЦИК да бъде Стефка Стоева и шестима души за членове. БСП \"За България\" номинираха също шестима. За заместник-председател предлагат Силва Дюкенджиева. „Обединени патриоти“ подкрепят доцент Таня Йосифова. ДПС предложиха Севинч Чолакова за секретар и Ерхан Чаушев за член. От партия „Воля“ номинират Кристина Цанкова-Стефанова. От извънпарламентарните партии Реформаторският блок също даде своята номинация в лицето на Ивайло Ивков. Катя Иванова е предложена от коалиция \"България без цензура\".", "date": "2019.03.20", "title": "Депутатите избират председател на ЦИК"}
{"url": "https://www.monitor.bg:443/bg/a/view/niki-iliev-tyrsi-novi-zvezdi-za-zavryshtane-video-160137", "text": "След успеха на „Живи легенди“, „Нокаут“ и „Чужденецът“, Ники Илиев вече е на терен за четвъртата си лента. Тя ще носи името „Завръщане“, обяви самият режисьор в личния му Фейсбук профил. Както „Монитор“ първи писа, основните локации на новия филм ще са в Пловдив, където в момента се вихри екипът на режисьора. В момента тече финалната подготовка на снимките като продуцентите издирват най-добрите места, където да се завърти камерата. В последните дни Илиев, заедно с партньорите си - водещия на новините на Нова тв Богомил Грозев, актьора Башар Рашах и Райна Караянева обиколиха Гребната база, Небет тепе и калдаръмените улици на стария град. В същото време част от актьорите Сред тях са обичайният заподозрян Любомир Ковачев и Александър Кадиев, който стана любимец на киноманите от последната реализирана лента на Илиев - „Нокаут“. Там актьорът и водещ на предаването „Преди обед“ по bTV се разписа с малка, но запомняща се роля на ром и беляза един от най-смешните моменти във филма. Към каста вече се е присъединил и младият татко Орлин Павлов, който също участва във всеки проект на блондина. Самият режисьор ще се нагърби с по-сериозно участие в „Завръщане“. За ролята, която ще поеме за да влезе в топ форма. С участие най-вероятно ще се разпишат още Бойко Кръстанов и Даниел Ангелов. Нежната половина от каста обаче остава обвита в мистерия. До сега главната женска роля се поверяваше по традиция на вече бившата съпруга на Илиев – Саня Борисова. Най-вероятно обаче в новата лента ще изгрее и нова звезда. За това намекна самият режисьор, който за „основните роли“. Мераклиите могат да покажат потенциала си пред самия Ники Илиев на 28 март в Нов Театър в НДК между 10 и 16 ч. Снимките на „Завръщане“ трябва да започнат през май, а премиерната дата вече е фиксирана за 18 октомври.", "date": "2019.03.20", "title": "Ники Илиев търси нови звезди за „Завръщане“ (ВИДЕО)"}
{"url": "https://www.monitor.bg:443/bg/a/view/ariana-grande-dade-start-na-svetovnoto-si-turne-160120", "text": "Поп сензацията Ариана Гранде започна своето световно турне Sweetener, а първата спирка бе в Олабин, щата Ню Йорк. Сцената за концертите е новаторска - изградена е около два сферични видеоекрана. В програмата са включени 31 песни, предимно от албумите на певицата Sweetener и Thank U, Next. 25-годишната красавица изключи двете песни, посветени на бившия й приятел Мак Милър, който почина миналата година от свръхдоза. Тя обаче напомни за него, като пусна музиката му, докато феновете изпълваха концертната зала. Първата изява от световната обиколка завърши с изпълнение на бис на No Tears Left to Cry и Thank U, Next. Ариана не говори много между песните, но благодари на феновете си в социалните мрежи. Припомняме, че през февруари Гранде стана едва вторият изпълнител след \"Бийтълс\" в 60-годишната история на класацията Хот 100 на \"Билборд\" за сингли, заел едновременно първите три места.  ", "date": "2019.03.20", "title": "Ариана Гранде даде старт на световното си турне"}
{"url": "https://www.monitor.bg:443/bg/a/view/svetoven-doklad-pokazva-somalijcite-po-shtastlivi-ot-bylgarite-160176", "text": "България е на 97-мо място по щастие за 2016-2018 година от 156 страни, но е на трета позиция от 133 страни по промяна на този показател от 2005-2008 до 2016-2018 година, показва  . Международният ден на щастието се отбелязва на 20-и март съгласно резолюция 66/281 на Общото събрание на ООН от 28 юни 2012 г. Финландия е начело в класацията на ООН като страна с най-щастливо население, следвана от други скандинавски страни като Норвегия и Дания. В топ 10 са още Исландия, Холандия, Швейцария, Швеция, Нова Зеландия, Канада и Австрия. В класацията ООН отчита не само показатели като брутен вътрешен продукт на глава от населението, но и продължителност на живота в добро здраве, щедрост, социално подпомагане, свобода на жизнения избор, възприятие на корупцията и други. Последни по тези показатели са Афганистан, Централноафриканската република и Южен Судан, а за десет години Венецуела е минала от 82-ро на 108-мо място. В общата класация България е по-назад от повечето европейски и балкански страни по щастие. Например Румъния и Кипър са на 48-мо и 49-то място, а Сърбия и Молдова - на 70-то и 71-во място. Турция, Гърция и Северна Македония са на 79-то, 82-ро и 84-то място, показва статистическото приложение от Доклада на ООН за щастието за 2019 г. България е втора, след Молдова и преди Румъния с най-силно възприятие на корупцията в тригодишния период 2016-2018 година, а скандинавските страни, Канада, Нова Зеландия и Сингапур заемат последните места. В периода 2016-2018 година обаче българите се чувстват по-щастливи в сравнение с десет години по-рано. Най-силно изменение към щастие е установено от ООН в Бенин и Никарагуа, а България е трета. В Сирия и Венецуела хората са започнали да се чувстват по-нещастни за десет години, както и в Ботсвана, Индия и Гърция, а почти без промяна са Швейцария, Норвегия и Израел. По социално подпомагане водят скандинавските страни, България е 18-а. По продължителност на живота в добро здраве първи са азиатски страни като Сингапур и Япония, а ние сме на 65-то място от 150 страни. По свобода на жизнения избор в тригодишния период 2016-2018 година България е на 115-та позиция, по щедрост и дарения - на 112-то място.", "date": "2019.03.20", "title": "Световен доклад: Българите най-нещастни на Балканите"}
{"url": "https://www.monitor.bg:443/bg/a/view/imam-v-praga-prizova-musulmanite-da-se-snabdjat-s-oryjie-160177", "text": "Призив мюсюлманите в Прага да се въоръжат, отправи местен проповедник след атентатите в джамии в Крайстчърч. Протест срещу това се проведе снощи в чешката столица. Имамът Леонид Кушаренко е публикувал видеопосланието си в неделя, само два дни след като поддръжник на върховенството на бялата раса уби 50 души в две джамии в новозеландския град. \"В светлината на неотдавнашните трагични събития, съобщавам на всички членове, особено мъжете, всички които искат, да се въоръжат, за да защитят здравето и имота си. Свържете се с мен и ще ви помогна. Салам алейкум\", гласи призивът на имама. \"Няма да подкрепим подобни призиви, не съм съгласен\", заяви Мюниб Хасан, директор на чешкия център на мюсюлманската общност. \"Това е погрешен път\", подчерта той. В Чехия живеят 3358 мюсюлмани при общо население от над 10 милиона души. Неофициални данни говорят за 10 до 20 хиляди мюсюлмани. Турция е фактически съюзник на Ислямска държава, смята чешкият президент Милош Земан. \"Защо турците нападат кюрдите? Защото те са фактически съюзници на Ислямска държава\", заяви Земан. Според него турският президент Реджеп Ердоган води политика на ислямизация на своята страна. \"Това вече не е светската държава на Кемал Ататюрк, а държава, която изповядва ислямска идеология\", подчерта чешкият президент.", "date": "2019.03.20", "title": "Имам в Прага призова мюсюлманите да се снабдят с оръжие"}
{"url": "https://www.monitor.bg:443/bg/a/view/startira-remont-na-ul-kamenodelsko-v-sofija-160174", "text": "Започва ремонт на трамвайното трасе на ул. „Каменоделска” в София. От днес до 11 май се ограничава за превозни средства едното платно на улицата в участъка между улиците „Първа българска армия” и „Малашевска”. Движението ще се извършва двупосочно в другото платно. Заради ремонта се променя временно маршрутът на трамвайни линии 3, 4 и 18.", "date": "2019.03.20", "title": "Стартира ремонт на ул.\"Каменоделско\" в София"}
{"url": "https://www.monitor.bg:443/bg/a/view/bogomil-nikolov-ne-ochakvajte-istinsko-sirene-v-shopskata-salata-v-restoranta-160152", "text": "Никой у нас не изследва нивата на акриламида в храните, казва в интервю пред \"Монитор\" председателят на \"Активни потребители\" - Нека да започнем с малко предистория, за да може хората да се ориентират в същността на проблема. Изследвания през последните години показаха, че акриламидът в по-високи нива може да доведе до появата на рак. През 2015 година Европейската агенция по безопасност на храните излезе със становище, което постанови, че това вещество може да бъде опасно. Затова и през 2017 година бе приет регламент, който влезе в сила през април 2018 година. В него бяха упоменати ориентировъчни нива за различните видове продукти, изискване към производителите да разработят мониторингови програми в предприятията си за намаляване на количеството акриламид в храните. Това вещество се образува при подлагане на висока температура. - Точно така. Винаги се образува акриламид при високи температури и при храни, богати на прости захари. Нишестето е такъв пример - картофи, зърнени храни. Само че въпросът е количеството да е пренебрежимо малко. С колкото по-висока температура препържваме и прегаряме, толкова повече акриламид има. В домашни условия трябва да знаем, че е препоръчително да пържим до златист цвят. Не е добре да прегаряме и препечените филийки. Акриламидът се натрупва в организма с времето и бавно се превръща във фактор за заболявания. Да се контролират нивата на акриламид в индустрията, е много по-сигурно, отколкото вкъщи. Затова и очакванията там са по-големи. За съжаление обаче този регламент е неефективен, защото има по-скоро пожелателен характер. В него няма предвидени санкции, задължения за контрол от страна на органите. В националното законодателство не са заложени глоби, които да се залагат. Всичко е оставено на добрата воля на големите компании. Разбира се, това не е невъзможно да се постигне, но се вижда, че регламентът по-скоро не е ефективен. - У нас не са извършвани проверки. Чухме ангажимент от агенцията по храните, че се предвижда осъществяването на подобни проверки, но там няма подходяща лаборатория. Така че дори и да се извършат инспекции, след това трябва да бъде ангажирана външна лаборатория, която да осъществи тестовете. Но предвид факта, че повечето продукти са произведени от големи корпорации, логично е да се притесняваме, че у нас картината няма да е по-различна от тази в други европейски страни, в които са проведени изследвания. - На първо място регламентът трябва да се измени и да има по-строги изисквания. Да се наложат пределни норми на акриламида, а не ориентировъчни. В обхвата му да се добавят и продукти, които сега не попадат в списъка - например зеленчукови чипсове. Хората ги смятат за по-здравословни, но не е така. Второто нещо е изискванията към продуктите, които не са предназначени за деца, но масово се консумират от тях, каквито са повечето бисквити, да са по-строги. - Всъщност не би трябвало да има разлика между тях. Все пак някакъв ориентир си остава цената и марката, тъй като има производители, които все пак държат на името си. Съмнително ниската цена е индикатор за ниско качество. - По-скоро се спазва и според мен ще се спазва занапред. Проблемът си остава при влагането в други продукти на палмово масло. Ако си купите баничка например, вероятността в нея да има качествено сирене е много малка. Или пък ако си поръчате една шопска салата в ресторанта, нищо не ви гарантира, че сиренето не е с палма. По същия начин в ол инклузив услугите, различните столове, детски заведения. Затова контролът занапред трябва да се фокусира там. - Млечните продукти си остават голям проблем вече над 10 години. Той е много специфичен. Тъй като тези продукти поскъпнаха и от там се създаде по-голям мотив за имитации. Дано този проблем се реши с времето, но ако се видят данните на митниците, ще видите, че вносът на палмови масла от мандрите все още е много висок. Това означава, че тази палма отива някъде. Знаете, че хидрогенираното масло е много критикувано в цял свят, на някои места е забранено, а ние смятаме, че по-ефективната крачка би била да се забрани изцяло влагането на хидрогенирани мазнини в храните. Според мен това може да стане на европейско ниво, трудно една държава сама може да направи такава стъпка. - Най-вече за рекламации на различни стоки. Имаше проблем с телеком сектора заради изпращане на рекламни съобщения. Те са заблуждаващи, защото абонатите остават с впечатление, че получават някакъв подарък, а се оказва, че когато отговорят, се абонират за услуга. Тази практика е много дразнеща. Обикновено обаче това са други, външни фирми, а не самият оператор. Затова той не иска да осъществява някакъв контрол. Според нас е редно операторите да филтрират такива практики, за да не се заблуждават потребителите. - Аз не бих си купил козунак с дълъг срок на годност.  - Имаше, разбира се. Има производители, които влагат консерванти, за да бъде продуктът по-траен. Дори и да е с няколко лева по-скъп е по-добре да си купите прясно изпечен козунак от кварталната фурна. Другият въпрос, който винаги излиза на дневен ред, е този с агнешкото месо. Все още има търговци, които продават на открито, при лоши хигиенни условия. Трябва да внимаваме с това, защото има риск. - Не, бих казал, че през последните години няма такава практика. Инцидентно всичко може да се случи. Например тази зима доматите бяха по-скъпи от други години, но това се случва рядко. - Следващата седмица на кръгла маса с Европейския потребителски център ще разгледаме проблема при закупуването на двупосочен самолетен билет. Причината е, че ако имате такъв, не може да го използвате само в една посока, ако изпуснете полета. Това е политика на компаниите, която смятаме за неприемлива. - Да, точно така. В момента е забранено. А това е често срещана практика. Случва се човек да изпусне полета, след това хваща друг и после компанията не му позволява да използва билета си само в едната посока. Ще настояваме ЕС да забрани тази практика. -Богомил Николов е доктор по икономика от УНСС и магистър по политология и стопанско управление от СУ „Св. Климент Охридски“ и университета „Еразмус“ в Ротердам -Изпълнителен директор на Българската национална асоциация „Активни потребители“ от 1999 година насам -Член е на Икономическия и социален съвет и Европейския икономически и социален комитет", "date": "2019.03.20", "title": "Богомил Николов: Не очаквайте истинско сирене в шопската салата в ресторанта "}
{"url": "https://www.monitor.bg:443/bg/a/view/gerb-i-sds-pregovarjat-dnes-za-evroizborite-160179", "text": "ГЕРБ и СДС ще се явят заедно на евроизборите през май. Това стана ясно след среща на лидерите на двете партии.  Съюзът на демократичните сили ще получи две сигурни избираеми места в листата, каза премиерът Бойко Борисов. Следващият четвъртък ще бъдат обсъдени всички подробности, а окончателната листа ГЕРБ ще бъде представена на 31-ви март, допълни председателят на ГЕРБ. \"Ако участваме заедно на изборите, няма да има разпиляване на гласове за ЕНП\", коментира Борисов. От страна на ГЕРБ в преговорите участваха Борисов и заместникът му в партията и председател на парламентарната група Цветан Цветанов, а от СДС - председателят на политическата сила Румен Христов и Владимир Кисьов, който е първият преговарящ за членството на България в ЕС, бил е и председател на Столичния общински съвет и дългогодишен общински съветник. Точно Кисьов най-вероятно ще е представителят на СДС в листата за евроизборите. Междувременно от Демократична България заклеймиха СДС за преговорите с ГЕРБ, тъй като очакванията им бяха сините да се присъединят към тяхната коалиция. Условието им обаче беше СДС да се обяви срещу управлението на Борисов.", "date": "2019.03.20", "title": "ГЕРБ и СДС ще се явят заедно на евроизборите (ОБНОВЕНА)"}
{"url": "https://www.monitor.bg:443/bg/a/view/dnes-proiznasjat-prisydata-sreshtu-karadjich-160178", "text": "Днес в Хага трябва да бъде произнесена окончателната присъда на бившия лидер на босненските сърби Радован Караджич.   На първа инстанция той получи 40 години затвор за геноцид, престъпления срещу човечеството и военни престъпления по време на войната в Босна и Херцеговина от 1992 г. до 1995 г. Караджич е вторият най- високопоставен обвиняем, съден в Хага след бившия сръбски президент Слободан Милошевич. Той беше арестуван в Белград през 2008 година след 13 години бягство от правосъдието. Сега присъдата ще бъде произнесена от Международният остатъчен механизъм, който наследи Международния трибунал за военни престъпления в бивша Югославия.", "date": "2019.03.20", "title": "Днес произнасят присъдата срещу Караджич"}
{"url": "https://www.monitor.bg:443/bg/a/view/otkriha-myrtyv-myjyt-kojto-ubi-syprugata-si-v-botevgrad-160173", "text": "Мъжът, който вчера наръга фатално съпругата си бе открит мъртъв в семейното им жилище, съобщи NOVA. Първоначалните данни на полицията са, че се е самоубил със законно притежаваното си огнестрелно оръжие. Любомир Аяров е на 42 години, а жертвата ме - 37-годишната Камелия Аярова. Семейството има две деца - момиче на 14 години и момче на 9 години. Все още не е ясно, дали едното от тях не е свидетел на убийството. Бруталният акт е станал на публично място и пред свидетели. Основната версия, по която работи полицията, е престъпление от ревност.  Людмил и Камелия са се оженили през 2005 година. Имат две деца -  През последния месец няма информация в семейството да е имало домашно насилие. Преди години Людмил е имал криминална регистрация за хулиганство.  Тялото на жената беше намерено на метри от шивашко ателие, в което работела. Скандалът между жената и мъжа обаче най-вероятно е започнал още докато жената е била на работа.", "date": "2019.03.20", "title": "Откриха мъртъв мъжът, който уби съпругата си в Ботевград"}
{"url": "https://www.monitor.bg:443/bg/a/view/astronomicheskata-prolet-dojde-s-leko-zahlajdane-160172", "text": "Леко понижение на температурите – дневни и нощни прогнозират синоптиците за днес, но пък от днес астрономическата пролет е факт. Минималните температури са между 3° и 8°, а максималните ще са между 15° и 20°. В сутрешните часове на места, главно в източните райони, видимостта ще е намалена. Облачността ще се увеличава и вплътнява и на места в югоизточната половина от страната ще има превалявания от дъжд. Вятърът ще се ориентира от север-североизток и ще е до умерен. С него ще нахлува сравнително студен въздух и температурите слабо ще се понижат.  По Черноморието облачността ще е значителна. На отделни места ще превали слаб дъжд. Ще духа слаб до умерен вятър от север-североизток. Максималните температури ще са 10°-13°. Температурата на морската вода е 8-9°.  Над планините ще е предимно облачно. На много места ще има слаби валежи от дъжд, над 1800 метра – от слаб сняг. Максималната температура на височина 1200 метра ще е около 8°, на 2000 метра - около 1°.", "date": "2019.03.20", "title": "Астрономическата пролет дойде с леко захлаждане"}
