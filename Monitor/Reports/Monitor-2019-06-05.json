{"url": "https://www.monitor.bg/bg/a/view/kogato-borbata-za-uchilishte-e-bezmilostno-jestoka-167139", "text": "Борбата за първи клас винаги е била безмилостно жестока. Казвам го съвсем отговорно като майка, която мина през този трънлив път. А от практиката си още помня годините, в които родители се редуваха денонощно и спяха в колите, за да запазят ред на отрочето си и да му осигурят място в т.нар. елитни училища. А доколко вече са такива, или просто още не можем да се преборим с митове, е друг въпрос. Слава богу, това време отмина, но в стремежа уж да се даде живот на кварталните училища дори бяха променени и критериите за прием, като например този за месторабота на родителя. Лично бях засегната от т.нар. реформа, защото точно миналата година по това време дъщеря ми кандидатстваше в първи клас. Като причина за промяната беше изтъкната и злоупотреба от страна на родителите. Какво обаче се получи? Злоупотреби винаги е имало и ще продължава да има. Защото дори водещ при приема да остава адресът на детето, то отново може да се регистрираш в друг район, за да се уредиш с място за желаното училище. Отзвукът от „реформата“ лъсна още повече тази година, когато централни училища в столицата буквално изсмукаха кандидатите и кварталните остават празни. Оказа се, че това е проблем и за други градове, където училища остават без първолаци. И както се казва, „оти ручахме жабетата?“. Нали трябваше да съживим кварталните школа, а в същото време ги обричаме на пустош. В същото време се оказва и че кварталните училища дават наудт план-прием, който пък незнайно защо е одобрен от министерството. Да не говорим, че след промените от миналата година едва ли не родители са принудени да кандидатстват в училища с лош рейтинг, защото попадат в техния район. Да не говорим, че на повечето семейства им е удобно децата им да учат в училище, което е близо до работните им места. Това важи особено за големите градове, където пътуването и задръстванията са голям проблем. Затова вместо да мислим поредната промяна и след това да си говорим за неслучили се реформи, е по-добре да насочим усилията си към подобряването на качеството на образованието във всички училища. Докато не престанем да ги делим на елитни и квартални, проблемът ще е на дневен ред. А и повечето елитни школа днес са уповават на лаврите от миналото. Или поне да имаме избор, а не по задължение да кандидатстваме в едно учебно заведение. В крайна сметка всеки родител сам преценява кое е най-добро за него и за детето му. Удобството и качественото образование са преди всичко. Само да не се стигне дотам, че след няколко години да се наложи да закриваме училища дори в големите градове. И без това демографската криза оставя своя отпечатък.", "date": "2019.06.05", "title": "Когато борбата за училище е безмилостно жестока"}
{"url": "https://www.monitor.bg/bg/a/view/riana-e-naj-bogatata-muzikantka-v-sveta-167111", "text": "Перлата от Барбадос Риана оглави класацията на сп. \"Форбс\" за най-богатите музикантки в света. Състоянието на 31-годишната певица е около 600 милиона долара. По-голямата част от него обаче е от модните и козметичните й линии. Като певица тя е продала повече от 250 милиона албума по света от 2005 г. насам. Козметичната марка на Риана \"Фенти бюти\", основана през 2017 г., моментално се превърна в хит, с приходи от 100 милиона долара само за първите 100 дни. Неотдавна певицата създаде и модна къща \"Фенти\" съвместно с LVHM (Луи Вюитон Мое Енеси). Риана задмина по богатство Мадона, която е горда притежателка на 570 милиона долара. След тях се нареждат Селин Дион (450 милиона долара) и Бионсе (400 милиона долара) .", "date": "2019.06.05", "title": "Риана е най-богатата музикантка в света"}
{"url": "https://www.monitor.bg/bg/a/view/25-godishna-zapali-apartamenta-si-i-skochi-pri-pojarnikarite-167145", "text": "25-годишна жена скочи през балкона на платнище разпънато от пожарната, след като запали жилището си в \"Дианабад\". Полицията и пожарната се отзовала на сигнал за тревожна ситуация в жилищен блок  късно след обяд днес. Според първоначалната информация, 25-годишна жена, в нестабилно състояние и без дрехи, заплашвала да опожари жилището на третия етаж, където живее и да се хвърли от терасата. Това съобщиха от МВР.  Към мястото са насочени екипи на пожарната и линейка, патрули от Първо РУ-СДВР. След опитите за разговор с нея, от които тя не се е повлияла, младата жена е причинила запалване в дома, което наложило своевременна реакция. Тя е спасена с намесата на екипа пожарникари, разпънали платно, върху което е скочила. Физически невредима, грижите за нея са поети от медицински екип, който ще установи общото й здравословно състояние. Не е открито опасно съдържание в изоставен пакет в района на чешмата в Градската градина, за който бе съобщено в полицията малко след 19 часа и мястото бе временно заградено до пристигането на специализиран екип, който е обезопасил кашона. При проверката, приключила към 19.40 часа са намерени пакетирани изоставени лични вещ.", "date": "2019.06.05", "title": "25-годишна запали апартамента си и скочи при пожарникарите"}
{"url": "https://www.monitor.bg/bg/a/view/shkolata-v-centyra-izsmukvat-pyrvolacite-ot-kvartala-167142", "text": "Централните училища изсмукват първолаците и оставят кварталните полупразни. Родителите се борят да запишат децата си далече от дома им, привлечени от екзотични езици и реноме на съответното учебно заведение въпреки районирането и предимството, което дава уседналостта при кандидатстване в школо. От този проблем са засегнати училищата в цялата страна, установи проверка на „Монитор“. Тя показа нагледно, че действащата уредба, която бе наложена именно за да се спре дисбалансът между различните училища, се проваля в тази си задача. До голяма степен и заради надут план-прием. Така в София има школа, в които са  макар че спрямо правилата за райониране на Столична община децата в квартала стигат да запълнят и цяла паралелка. В същото време има училища, които ще сформират класове с първолаци с далеч над необходимия за района брой. В 24 СУ „Пейо К. Яворов“ в район „Подуяне“ се стягат за една паралелка, а децата, приети в школото, чийто възпитаник например е шефът на БФС Борислав Михайлов, са само 4. От учебното заведение обясниха, че около тях има училища „акули“, които откриват 7-8 паралелки и обират всички хлапета. От 24-то изтъкнаха като проблем и възможността ученици от квартала да кандидатстват и в чужди райони. Нещата ще бъдат по този начин, докато има училища, които изсмукват децата от квартала, а  коментираха директори. В 27 СУ „Акад. Георги Караславов“ в кв. „Люлин“ са приети 15 деца, но се очаква записаните да са едва половината от тази бройка. Директорката на школото Рилка Иванова познава родителите на всички деца от квартала, които са кандидатствали, и със сигурност ще станат негови възпитаници. Те обаче са само 7. Останалите 8 хлапета са подали документи и в съседни училища, които могат да предпочетат. Въпреки че школото е иновативно и предлага различи занимания за своите възпитаници, възможността за избор на учебно заведение извън района може да попречи да бъде сформирана паралелка. Това пък означава, че след трето класиране родителите на въпросните седем деца, вече записали се да учат в 27-о СУ, може да се наложи да търсят ново училище за хлапетата. В рамките на столицата училището, в което са били подадени най-много заявления за прием на първолаци, е 32 СУИЧЕ „Свети Климент Охридски“ в район „Възраждане“. Близо 450 родители са поискали децата им да станат негови възпитаници. По план-прием училището трябваше да има 5 паралелки за по 24 деца – т.е. общо 120 първолаци. От класирането обаче става ясно, че само половината от тях са от квартала. Това са хлапетата от първа, втора и трета група по критериите за уседналост на Столична община. 68 от новоприетите са от четвърта група – т.е. бъдещи ученици, на които училището не им е по район. Това пък реално означава, че при самият план-прием е заложено изкуствено надуване на бройките. В друго от училищата в района - 18 СУ „Уилям Гладстон“, ситуацията е подобна. В школото са сформирани общо седем паралелки, в които са приети общо 188 деца. От тях обаче Шефката на образователния инспекторат в София Ваня Кастрева коментира пред „Монитор“, че има два основни мотива родителите да търсят школо за детето им извън квартала. „Те избират училище на база резултатите от националното външно оценяване след 7-и клас, авторитет в прилежащата общност. В същото време се съобразяват в местоработата си, тъй като има родители, които предпочитат да са близо до нея. Това създава проблеми“, заяви Кастрева. Докато в София класирането стана ясно в понеделник вечер вчера излезе това за първолаците в Пловдив От него лъсна, че над 96% от класираните 2871 деца са приети по посоченото на първо желание училище. В европейската столица на културата за 2019 г. също има проблем с кварталните школа, но далеч по-малък. По-голямата част от родителите на 71% от класираните, или 2038 деца, са пожелали да учат в училището, в района на което е адресната регистрация на бъдещия първолак. В Пловдив има само 52 неприети деца. Повечето от тях ще чакат второ класиране, тъй като родителите им са посочили само едно желание и то не е училището в района, в който е регистрирано детето. Само един е кандидат-първолакът в шуменското СУ „Трайко Симеонов“, въпреки че в момента тече ремонт в размер на 4,24 милиона лева по Оперативна програма „Региони в растеж“. Родителите на други две деца също са посочили училището на второ желание, а на още едно като четвърто, но по-всяка вероятност ще бъдат приети по първите си желания. „Вярно е, към момента имаме само един кандидат, но нашият контингент е такъв, че не работи с компютри и интернет, пилците се броят наесен, нашите кандидати ще дойдат тогава при следващите етапи на класиране“, коментира директорът на школото Галя Сакарова. Преди СУ „Трайко Симеонов“ е било едно от най-големите училища, но днес се свързва с гетото заради близостта си до двете цигански махали и преобладаващо ромския контингент. Само 18 първолаци са останали извън класацията в Бургас. По всяка вероятност родителите са посочили само едно желано училище, обясниха от общината. 14 от тях са подали документи за прием в района на Централна градска част, в който има 71 незаети места, към които могат да се насочат.   Столичните 5-о ОУ „Иван Вазов“, 55-о СУ „Петко Каравелов“ и 73-то „Владислав Граматик“ са тесни за ученици кореняци в района. Причината е, че предвидените в план-приема паралелки и капацитетът на учебните заведения не могат да поберат всички малчугани, които имат предимство. Кандидат-първолаците с три години уседналост в квартала, или пък с братче или кака в школото, ще трябва да си търсят други училища на второ класиране. В 73-то бяха обявили, че ще сформират 4 класа с по 22-ма ученици в тях, или общо 88. От списъка с приетите става ясно, че те скачат на 99, но и над план-приемът не помага всички желаещи да учат в кварталното си училище. Така родителите на децата от район „Триадица“ ще трябва да се надяват да останат места поне в останалите школа в района, а да не обикалят сутрините, за да развеждат децата си.", "date": "2019.06.05", "title": "Школата в центъра изсмукват  първолаците от квартала"}
{"url": "https://www.monitor.bg/bg/a/view/pavlova-stava-vice-na-eib-emil-radev-vmesto-neja-v-evroparlamenta-obzor-167140", "text": "Кабинетът номинира Лиляна Павлова за вицепрезидент и член на Управителния комитет на Европейската инвестиционна банка (ЕИБ). Решението за това бе взето на правителственото заседание в сряда. Ако тя бъде одобрена за поста, това означава, че на нейно място в Европейския парламент ще влизе следващият в листата на ГЕРБ и СДС за провелия се евровот-Емил Радев. Правителството аргументира избора си с факта, че Павлова, която е заемала постовете министър на регионалното развитие и благоустройството и министър на ервопредседателството е финансов експерт с богат управленски опит в страната ни, както и в управлението на проекти и в сътрудничеството с европейските институции. Предстои процедура, която трябва да приключи в края на септември и така Павлова ще може да встъпи в новата си длъжност през октомври, като мандатът й от три години ще приключи през 2022 г. Всъщност ЕИБ има няколко ръководни органа – Управителен съвет, където влизат финансовите министри, Съвет на директорите, където всички 28 държави в ЕС имат свои представители, Управителен комитет, който на практика осъществява оперативното ръководство на банката и за където е номинирана Павлова, както и Одитен комитет. В Управителния комитет има общо девет души, сред които президента на банката и още осем вицета. В момента две от тези позиции са вакантни и вицепрезидентите са само шест. Павлова трябва да заеме мястото на Вазил Худак от Словакия, чийто мандат изтича. Финансовият министър Владислав Горанов трябва да уведоми банката за решението на държавата, след съгласуване със страните от избирателната група на ЕИБ, в която е включена и България. Съгласно устава на ЕИБ, представителството на държавите в ръководните органи се осигурява чрез разпределение в избирателни групи. България е в такава заедно с Хърватия, Кипър, Чехия, Унгария, Малта, Полша, Словакия и Словения. Постовете в Съвета на директорите, Управителния и Одитния комитет пък се разпределят на ротационен принцип. Именно това е причината за първи път България да има мандат за вицепрезидент. Самата Павлова коментира темата в кулоарите на НС и благодари на правителството за номинацията. По думите й тепърва ще се решава и за ресора, за който ще отговаря. Нейният предшественик е надзиравал управлението на различни финансови инструменти, фондовете Джаспър и Джесика, както и кохезионните фондове. До рокадите всъщност се стигна, след като еврокомисарят и водач на в списъка с кандидатите за ЕП на ГЕРБ и СДС Мария Габриел обяви, че се отказва от мястото си и ще запази поста си в Еврокомисията. Мандатът на ЕК изтича през октомври, а първата пленарна сесия на ЕП трябва да се проведе в началото на юли. Така действащите еврокомиари, избрани за депутати, трябва да решат до началото на лятото кой пост ще заемат-дали ще подадат оставка от ЕК и ще отидат в ЕП, или не. Самата Габриел аргументира решението си с риска България да остане непредставена в ЕК до изтичането на мандата й. Тя вече е уведомила ЕП и е информирала за решението си председателя на ЕК Жан-Клод Юнкер. По този начин Габриел освобождава място на поставената на седма позиция в листата Павлова, която от своя страна се очаква да направи същото спрямо Радев, за да се окомплектова след въртележката окончателният отбор от шестимата евродепутати на ГЕРБ и СДС. Все още не е официално обявено дали Павлова ще се откаже от ЕП още сега или ще изчака есента, когато трябва кандидатурата й да бъде одобрена. По неофициална информация обаче едва ли ще се стигне до втория вариант и Радев ще замине за Брюксел още през юли. Това на практика би означавало, че Павлова ще остане депутат в родния парламент, докато чака одобрение за поста си в ЕИБ. Междувременно стана ясно, че Манфред Вебер е избран за шеф на парламентарната група на ЕНП в ЕП, а Андрей Ковачев от ГЕРБ ще бъде негов заместник.", "date": "2019.06.05", "title": "Павлова става вице на ЕИБ, Емил Радев вместо нея в Европарламента (ОБЗОР)"}
{"url": "https://www.monitor.bg/bg/a/view/mylnija-udari-kyshta-v-samokov-167141", "text": "Нов случай на мълния, поразила къща. Този в път в Самоков. По-голямата част от покрива е спасен, пожарът бързо е бил загасен. Няма пострадали хора. Когато мълнията е паднала, в къщата е нямало никого. Преди дни подобен инцидент имаше и в Казанлък. Там мълния разруши почти изцяло къщата на семейство, което остана на улицата и трябваше да бъде настанено в общинско жилище.", "date": "2019.06.05", "title": "Мълния удари къща в Самоков"}
{"url": "https://www.monitor.bg/bg/a/view/ivana-tita-i-neda-ukraden-mezjat-v-plovdiv-167118", "text": "Певиците Ивана, Тита и Неда Украден ще излязат на една сцена в рамките на фестивала на балканската скара „Мези“, чиято следваща спирка е Пловдив. Събитието ще се проведе от 5 до 9 юни. Още първия ден на фестивала музикален тон ще даде сръбската звезда Неда Украден, която много пъти е споделяла, че Пловдив е сред любимите й градове и с радост пее на това място, когато я поканят. Изявата й ще бъде подгрявана от колегите й от Rebus bend. На 6 юни под светлината на прожекторите ще застане антилопата на БГ попа Тита, а освен нея с порция хитове ще нажежат страстите дует Енчев и Мариета. На 7 юни по пантофи ще пристигне певицата на народа Ивана, която живее в града под тепетата. Преди нея с фолклорна програма ще зарадва публиката и Ивелина Колева. На 8 юни поздрав към меломаните ще отправят Стенли и Фънки, както и музикантите от Хоризонт. В последния ден от фестивала за доброто настроение ще се погрижат Краси Радков и Виво Монтана.", "date": "2019.06.05", "title": "Ивана, Тита и Неда Украден мезят в Пловдив"}
{"url": "https://www.monitor.bg/bg/a/view/b-ch-k-iska-chasove-po-pluvane-v-uchilishtata-167137", "text": "БЧК и Водоспасителната служба на червенокръстците настоява за въвеждане на часове по плуване в училищата. Според тях това е мярката за предотвратяване на удавянията сред децата. Разполагаме с достатъчен ресурс от водни спасители, които на 100% да обезпечат охраняемите водни площи, каза директорът на служба Антон Налбантов. Той обясни, че около 1000 спасители се обучават на година, но се разчита на приемствеността от по-опитните. \"Само за последните 5 години са обучени над 5000 водни спасители. Така че при необходимост и нужди средногодишно има около 1300 спасители за Черноморието и около 1500 до 1800 за плувните басейни и аквапаркове. Смело мога да кажа, че имаме достатъчен ресурс от водни спасители. Поддържа се едно добро ниво и интерес от страна на младите хора, въпреки демографската криза и намаляващия брой на населението. Бих казал, че при нас няма отлив, има стабилност при броя на кандидатите и обучените, което показва и нивото на интерес, което се поддържа към курсовете, които предлагаме\", коментира още Антон Налбантов.", "date": "2019.06.05", "title": "БЧК иска часове по плуване в училищата "}
{"url": "https://www.monitor.bg/bg/a/view/fandykova-s-tri-predlojenija-za-borisovata-gradina-167144", "text": "Три предложения за Борисовата градина даде по време на общественото обсъждане кметът Йорданка Фандъкова. Първото е, че не е необходимо да се възстановява климатичното училище, което е било построено през 30-те години в парка. Според кмета Конната база и игрищата на Спортна София трябва да си останат, там където се намират и в момента, въпреки че проектът на подробен устройствен план предвижда базата да се премести в горната част на градината,в лесопарковата част до Симеоновското шосе. Фандъкова подкрепя и идеята за линеен парк на територията на градината, в която да се обособи пешеходно и велосипедно трасе. Тя подчерта, че всички нейни предложения ще подаде в писмен вид към проектантите. Граждани, общински съветници и представители на ведомства дадоха също различни предложения на обсъждането, което се проведе в сградата на Университета по архитектура, строителство и геодезия. Главният проектант проф. Атанас Ковачев представи целият проект за план, като подчерта, че той е изключително консервативен. Според него, се запазват всички зелени територии, сградите и спортните съоръжения могат само да се ремонтират и модернизират, но не се предвижда никакво строителство. „Подробният устройствен план дава макрорамката, големите идеи. След това ще има, вероятно, серии от паркоустройствени и инвестиционни проекти, които ще решат на място какво да се направи“, коментира проф.Ковачев.", "date": "2019.06.05", "title": "Фандъкова с три предложения за Борисовата градина"}
{"url": "https://www.monitor.bg:443/bg/a/view/cvetan-vasilev-platil-50-000-evro-da-lobira-za-glaven-prokuror-167133", "text": "Банкерът-беглец Цветан Василев е платил 50 000 евро на мъж в Париж, за да лобира за избора на главен прокурор в края на 2012 г. Това стана ясно от показанията пред спецсъда на основния свидетел по делото КТБ Бисер Лазов. Той е бивш главен счетоводител на множество дружества, контролирани от Василев, наречени с общото име „Фирмата“. Източването на КТБ е ставало чрез отпускането на кредити на тези дружества, а парите отивали там, където Василев посочи. Лазов разказа подробно пред спецсъда за пътуването до Франция с личния самолет на банкера. „В началото на септември 2012 г. пътувах с Цветан Василев с личния му самолет до Париж. Този ден бях почти непрекъснато с него, нещо, което не ми се случваше често. Това е единственото ми пътуване със самолета му. Беше в понеделник след почивните дни на 6 септември. Предния ден Василев ми се обади и ми каза шеговито, че е решил да ме разхожда до Париж с личния си самолет. Поръча ми да отида в къщата му в Бояна в неделя. Привечер бях там. Това беше един от малкото пъти, в които съм ходил в тази къща, винаги по служебни поводи. Василев ме прие в някакво предверие, приемна. Каза ми, че на следващия ден ще пътуваме до Франция и ще носим пари в брой, целта била да се помогне на приятел. Искаше да си разделим парите. В 9 ч. без нещо в понеделник бях на ВИП-а на аерогара София. Попитах го откъде ще се вземат парите – от касата на „Фирмата“ или по друг начин. Василев ми каза, че ги е взел от главната каса на банката. „Като се върнем, трябва да оправим малко касата“, каза той. Носеше 50 000 евро и в една от залите на ВИП-а ги разпредели на две. Сумата беше в една пачка по 500 евро. Двамата сложихме по 25 000 евро в джобовете си. Той ми каза какво да отговоря, ако ме питат за парите, но никой не ни попита дали пренасяме пари, нито на летището в София, нито при кацането в Париж“, разказа Лазов. По време на полета Василев му казал, че се подготвя сделка за придобиване на мажоритарния пакет от капитала на БТК. Че сделката е много сложна и включва договаряне с кредиторите на БТК. „Каза, че се прави нова структура от дружества, която ще е разположена в Люксембург. Каза, че ще бъде създадено дъщерно дружество на неговата фирма „Бромак“, което да се включи като инвеститор по подготвената схема. Докато това дружество бъде създадено, в преговори с международните кредитори на БТК ще влязат КТБ и „Бромак“ като неин мажоритарен собственик. Чак когато акциите бъдат заплатени, ще бъдат прехвърлени към новосъздаденото дъщерно дружество. Прогнозната стойност на тази инвестиция от 43 % беше около 87-88 млн.евро, като средствата за финансирането ще се осигурят с кредити от КТБ“, спомни си Лазов. Василев го предупредил да е изключително внимателен и сложните сделки да намерят основателен счетоводен и фискален израз. „В Париж излязохме отново през някакъв ВИП. Чакаше ни кола, пътувахме 40 минути. Спря ни пред бизнес сграда. Аз вече го познавах, работеше с Цветан Василев по конкретно поставени му задачи. Дойде французин с фамилия Фукс. Василев първо говори с него на френски, който му е любимият език. След това минаха на английски. Аз не говоря добре английски, но чух, че беше споменавано много пъти името Бойко Найденов. Мъжът обеща да проведе пиар и лобистки мероприятия през месеците септември, октомври и ноември – срещи и рекламни мероприятия. В една от паузите Василев поиска да му дам 25 000-те евро у мен. Той ме погледна съсредоточено, сложи пръст на устните си и ми каза: След срещата ние двамата си тръгнахме, а Абаджиев остана с французина в офиса. Същата кола ни закара до много известен ресторант до Булонския лес. Там останахме дълго. Дойде и Абаджиев. Василев поиска да ги оставя насаме двамата. При пътуването до България той не говореше за темата в офиса, а отново за проектите си. Получих отново указания за пълна дискретност за станалото през деня. На следващия ден Василев не даваше вид, че сме се виждали“, разказа Лазов. След показанията му зам.-главният прокурор Иван Гешев коментира пред журналисти темата. „Вие чухте как политико-икономическата мафия се опитва да си назначи или да си избере главен прокурор при един предишен избор. Как се плащат 50 000 евро във Франция на лобист, за да се лобира и да се прави подготовка. Давам пример как това, което наричат мафия, а друг криминална държава, в един период, когато прокуратурата беше в някаква летаргия, се опитва да логистира избора на главен прокурор. Представям си какво ще се случи сега, когато са засегнати доста сериозни олигархични интереси, когато част от хората се укриват в съседни държави, други са в ареста, когато са засегнати мутри, телефонни измамници, терористи. Подозирам, че ще е още по-интересно. Наблюдавам тези процеси с интерес. Те са започнали. Това, което ще се случи, ще е много по-брутално, отколкото това, което описа свидетелят Лазов. журналисти, за информация, за очерняне, за лобиране. Свидетелят разказа как подсъдимият Цветан Василев плаща 50 000 евро в присъствие на политическо лице на лобист, за да се подготвя определена пиар кампания за един, може би тогава е бил в очите на някого, кандидат за главен прокурор“, каза Гешев. Той допълни, че това може би обяснява всичко, „което се изсипа в следващите години, когато този план не е сработил, върху сегашния главен прокурор и въобще върху прокуратурата и обяснява течащи в момента процеси. Подозирам, че тези неща, които са се случили, едва ли ще се разминат и този път. Просто подозирам, че ще са много по-брутални, отколкото тогава, когато прокуратурата беше в заспало състояние. Представям си сега, когато са засегнати интереси, какви ще са интересите да си изберат правилния човек. Сегашният главен прокурор се нарича Сотир Цацаров и така ще е още няколко месеца. Всеки, който смята, че този мандат е свършил, подозирам, че ще остане разочарован“. Купуването на мажоритарния пакет акции на БТК стана с пари, усвоявани под формата на кредити от КТБ от дружества на „Фирмата“ на Цветан Василев, заяви Лазов. „Така ставаше похарчване, окончателно изразходване на парите от тези кредити без никаква възможност да бъдат възстановени от някакво инвестиране или реализация на имущество. За БТК раздвижването стана на 18 и 19 октомври 2012 г. На 19 октомври от сайта „Бивол“ бяха подали сигнал към Европейската комисия за организирана престъпност и изпирането на пари към ЕП. Сигналът беше след статия там седмица по-рано за „гнили“ ябълки в българската банкова система. Визирани бяха 4 банки – КТБ, Инвестбанк, Първа инвестиционна банка и ЦКБ. За тях се изказваха твърдения, че са „гнили“ ябълки и представляват опасност за функционирането на българската банкова система. Василев беше ядосан. Предният ден той ми беше дал първите конкретни задачи след пътуването до Париж. Обясни ми, че вече структурирането на сделката е готово и предстои финансирането. Предстоеше създаването на дъщерното дружество на „Бромак“, което да го замести при придобиването на акциите на БТК. 25% от сумата – 30 млн.лв. да бъдат внесени при създаването му. Василев ми каза, че името на новото дружество ще е „Бромак телеком инвест“ АД. Мажоритарен собственик в него с 99,5 % ще бъде „Бромак“, а 0,5 % ще са също от фирмата на Василев „Бромак финанс“. Каза да отида при Георги Христов за финансиране. Възложи ми средствата от кредита да не са директно към „Бромак“, а чрез няколко междинни трансфера. В този период течеше реализацията на проекта за придобиването на 75% от капитала на БТК чрез придобиването на акции на две дружества в Люксембург. Георги Христов координираше оформянето на документи, спазването на срокове и осигуряването на плащания. Бях включен в тази комуникация по указания на Василев заради това, че водех счетоводствата на дружествата на „Фирмата“. Георги Христов ми каза че със Георги Зяпков ще изберат дружество, което да бъде финансирано от банката. Избраха „Дивалт 59“ ЕООД. На 19 октомври Зяпков ми се обади, че е дал нареждане на дружеството да се дадат 30 млн. лв. и аз да действам оттам нататък. Парите минаха още през няколко дружества и оттам в „Бромак инвест“. До края на деня всички трансфери по осигуряването на финансирането бяха изпълнени. Докладвах на Василев“, разказа Лазов. „А на 30 октомври беше създадено дъщерното дружество „Бромак телеком инвест“ АД, сега името му е „Техно тел инвест“. Всичко стана така, както ми беше казал Василев в самолета до Париж. Около седмица по-късно – на 7,8 ноември КТБ осигури финансирането на дъщерното дружество и на няколко дружества от „Фирмата“, с които беше заплатена инвестицията от „Бромак“. Акциите в БТК бяха акции в две люксембургски дружества. „Бромак“ плати 87 435 500 евро или 171 008 973 лева общо за инвестицията, парите бяха набрани от банкови кредити. Кредити от КТБ за 171 млн.лв. отидоха в „Бромак“. Инвестицията в БТК стана чрез банкови кредити, на следващия месец те вече бяха в списъка за кредити на КТБ, изпращаха ми таблица за изпълнение с указания за нови банкови кредити, с които пари да се плащат лихви и вноски по кредитите. Нямаше никакви ангажименти по банковите кредити. Парите от лихвите и погасителните вноски се осигуряваха, както и при други инвестиции с отпускането на нови банкови кредити на дружества от „Фирмата““, каза още Лазов.", "date": "2019.06.05", "title": "Цветан Василев платил 50 000 евро да лобира за главен прокурор "}
{"url": "https://www.monitor.bg:443/bg/a/view/dani-petkanov-shte-vodi-bylgarija-tyrsi-talant-167135", "text": "Популярният като Лудия репортер Даниел Петканов ще застане начело на „България търси талант“. Това обявиха от екипа на предаването ден след като един от най-оборотните инфлуенсъри у нас се похвали за подписания си договор с bTV в социалните мрежи. Измежду предположения, че Петканов ще ни се усмихва от екрана по време на прогнозата за времето, като попълни липсата на Емо Чолаков, и че ще смени Слави Трифонов със свое вечерно шоу, някои фенове успяха да отгатнат, че ангажиментът на Дани е свързан с издирването на следващия голям талант из ширините ни. коментира Петканов, който е стар познайник на риалити форматите, като дори сключи брак с изгората си Александра Богданска в друго такова шоу - „ВИП Брадър“. Компания на сцената на „България търси талант“ пък ще му прави тв водещият Александър Кадиев. Синът на обичаната от поколения българи Катерина Евро ще трябва да съчетава ангажиментите си към шоуто с воденето на „Преди обед“ и снимките на новия филм на Ники Илиев „Завръщането“, където ще изпълнява една от централните роли. Сашо и Дани ще представят по неповторим начин личностите, които искат да покажат своите дарби от пиедестала на шоуто, което през 2014 г. влезе в книгата на Гинес като най-успешното в своя жанр в света. Те ще окуражават претендентите за голямата награда и ще коментират представянето им с присъщото им чувство за хумор. „Аз съм силно развълнуван, защото за мен е чест да участвам в един проект заедно със Сашо. Симпатизирам му дълги години от екрана, но сега лично ще се убедя на живо“, призна още Петканов. Заедно с Кадиев пък призовават всеки, който умее нещо вдъхновяващо и нестандартно, да го покаже на последния предварителен кастинг за шоуто тази събота в 9 ч. в парк хотел „Москва“ в столицата.", "date": "2019.06.05", "title": "Дани Петканов ще води „България търси талант“"}
{"url": "https://www.monitor.bg:443/bg/a/view/kanal-3-vnasja-signal-do-prokuraturata-za-nedopustimo-posegatelstvo-nad-jurnalisti-na-medijata-167126", "text": "Програмният директор на телевизия Канал 3 Ива Стоянова внася сигнал до прокуратурата за недопустимо посегателство над журналисти на медията. Освен до главния прокурор, то е адресирано и министъра на вътрешните работи, асоциацията на българските радио и телевизонни оператори, както и до съюза на българските журналисти и до асоциацията на европейските журналисти. Публикуваме текста без съкращения. УВАЖАЕМИ ГОСПОДИН ГЛАВЕН ПРОКУРОР,  УВАЖАЕМИ ГОСПОДИН МИНИСТЪР,  УВАЖАЕМИ КОЛЕГИ ЖУРНАЛИСТИ,  На 5 юни 2019 г. по време на изпълнение на служебните си задължение, екип на Канал 3 беше нападнат от Георги Борисов Георгиев, председател на ГД БОЕЦ. Посегателството освен срещу техниката на телевизията е и физически срещу репортера Пламен Петров и шофьора Тихомир Георгиев. Ударите от страна на Г. Георгиев са станали пред свидетели. След преглед служителите в Канал 3 получиха официални документи от съдебна медицина, на базата на които подадоха и жалба в полицията във Видин. Уважаеми г-н Главен прокурор, уважаеми г-н Министър, уважаеми Колеги, Моля да вземете отношение по безпрецедентното посегателство върху журналист по време на изпълнение на служебните му задължения. Екипът на телевизията беше командирован във Видин, за да направи интервю с г-н Георги Георгиев, за когото Канал 3 разполага със сигнали  от няколко независими източника и подготвя разследващ материал. Спазвайки всички правила на журналистиката, Канал 3 е длъжен да потърси и предостави възможност и на засегнатата страна да даде своите отговори по разследваните теми. Това екипът на Канал 3 се опита да направи – легитимиран, с брандирана техника и автомобил. Този опит за предоставяне на думата обаче, бе манипулиран от Г. Георгиев, който тенденциозно вкара себе си в ролята не на събеседник, а на жертва и си позволи недопустимо отношение към журналисти.  Освен, че обиждаше екипа ни, Г. Георгиев направи опит да повреди техниката и накрая физически посегна на колегите ни. Г. Георгиев си позволи да намеси и съпругата си, която екипът умишлено не желаеше да замесва и притеснява, тъй като тя не е обект на нашето разследване. Именно затова опита ни за срещи с Г. Георгиев беше само пред официалното му работно място. В опит да стресне екипа на Канал 3 и да му попречи да изпълни служебните си задължения, два пъти Г. Георгиев повика полиция при срещите си с нашия екип, но и двата пъти служителите на реда не установиха никакви нарушения от страна на служителите на Канал 3. В настоящия сигнал излагам само факти и обстоятелства. Дали същите осъществяват състав на престъпление, е от компетентността единствено на разследващите органи и прокуратурата на Република България. Канал 3 разполага с достатъчен обем видеоматериал, който с готовност ще предостави при поискване. Когато говорим за свобода на медиите, вярвам че тази свобода засяга всички медии, всички журналисти. Определяме като недопустимо посегателството срещу журналист и разчитаме, че това наше мнение се споделя и от институциите, и от цялата медийна общност. Причина за настоящия сигнал са и опитите за дезинформация от страна на Г. Георгиев, които са успели да подведат част от колегите журналисти и те, вярвам неумишлено, с едностранчивото отразяване манипулират публиката и създават фалшиви новини, срещу които всички трябва да се борим заедно!", "date": "2019.06.05", "title": "Канал 3 внася сигнал до прокуратурата за недопустимо посегателство над журналисти на медията"}
{"url": "https://www.monitor.bg:443/bg/a/view/brad-pit-shte-prekara-ljatoto-s-decata-si-167108", "text": "Холивудският ас Брад Пит планира да прекара летните месеци с децата си в Ню Мексико. 55-годишният актьор нямаше възможност да вижда редовно трите си осиновени и трите си биологични деца - Мадокс, Пакс, Захара, Шайло и близнаците Нокс и Вивиен напоследък. Причината - те се преместиха в Ню Мексико, където звездната им майка Анджелина Джоли снима трилъра Those Who Wish Me Dead. Според източник от обкръжението на Пит, той е разчистил графика си, за да може да прекара известно време през лятото с децата си в Ню Мексико, докато майка им е на работа. \"Когато се връщаха в Калифорния от Ню Мексико, децата посещаваха баща си. Брад обаче иска да прекара известно време с тях в Ню Мексико и за целта е разчистил графика си. Всичко е наред. В отношенията им вече няма конфликти и драма.\", издаде източникът, цитиран от Entertainment Tonight. Въпреки шумната си раздяла, Джоли и Пит имат желание да запазят добрия тон в отношенията си и да се грижат съвместно за наследниците си.", "date": "2019.06.05", "title": "Брад Пит ще прекара лятото с децата си"}
{"url": "https://www.monitor.bg:443/bg/a/view/faraj-otkaza-na-salvini-167128", "text": "Найджъл Фараж \"няма да се присъедини\" към никакви политически обединения в Европейския парламент, ръководени от вицепремиера на Италия Матео Салвини. Евроскептикът потвърди това в съобщение до \"Политико\". Лидерът на новата Партия \"Брекзит\" обмисля вариантите в новия парламент, след като партията спечели изборите за Европейски парламент във Великобритания. Тя получава 29 места и е партията с най-много места в европарламента. До нея са християндемократите на Ангела Меркел също с 29 места. През миналата седмица Фараж проведе среща с Марко Зани, член на \"Лига\" на Салвини, за да разберат дали е възможен съюз между двете партии. \"След кратка социална среща с член на Групата \"Европа на нациите и свободата\" (групата на Салвини) през миналата седмица се появиха множество спекулации, подкладени от тази личност, че Партия \"Брекзит\" ще се присъедини към тях в Европейския парламент\", пише Фараж. \"Мога да потвърдя, че не е такъв случаят и че Партия \"Брекзит\" няма да се присъедини към Групата \"Европа на нациите и свободата\"\", добави той. Негов говорител обясни, че Фараж, който все още е лидер на \"Европа на свободата и пряката демокрация\" (EFDD), \"планира да преправи EFDD\". Групата предимно включва бившата партия на Фараж, Партията за независимост на Обединеното кралство, която не спечели места на евроизборите, както и италианското Движение \"Пет звезди\". Но групата загуби евродепутати и не е ясно дали ще оцелее. Сформирането на група в Европейския парламент дава достъп до финансиране от ЕС и позволява оказване на влияние чрез постове на ниво комисии.", "date": "2019.06.05", "title": "Фараж отказа на Салвини "}
{"url": "https://www.monitor.bg:443/bg/a/view/davat-start-na-procedurata-za-izbor-na-nov-obvinitel-1-167129", "text": "Процедурата за наследник на главния прокурор Сотир Цацаров да бъде открита на 15 юли и да приключи с избор на 14 ноември. Това предложи самият обвинител №1 на заседание на прокурорската колегия на Висшия съдебен съвет (ВСС). Колегите му го подкрепиха и решиха времевият график да бъде внесен за гласуване от пленума на ВСС, в който освен прокурорската колегия участва и съдийската. Преди да обяви датите, Цацаров декларира, че е за старт на процедурата за възможно най-ранната дата, която по закон се пада 10 юли. Мандатът на Цацаров изтича на 10 януари 2020 г. След 15 юли главният прокурор предлага на следващите 4 заседания на 18, 22, 25 и 29 юли да бъдат издигани кандидатури за обвинител №1. Номинации могат да правят не по-малко от трима членове на прокурорската колегия на ВСС и министърът на правосъдието. В хронограмата е отбелязано, че 12 август е крайният срок, докогато кандидатите ще могат да представят писмените си концепции за главен прокурор. През октомври ще има заседания за доклади на комисиите за атестирането и конкурсите и професионална етика, които ще подложат на подробен анализ качествата на номинираните. 6 ноември е датата, до която ВСС ще приема въпроси и становища за кандидатите от неправителствения сектор. Изборът на нов главен прокурор ще е успешен, ако един от кандидатите получи поне 17 гласа от общо 25-членния ВСС. След избора съдебните кадровици изпращат предложението за следващ обвинител №1 до президента за издаване указ.  ", "date": "2019.06.05", "title": "Дават старт на процедурата  за избор на нов обвинител № 1"}
{"url": "https://www.monitor.bg:443/bg/a/view/pijan-otiva-na-syd-za-ubijstvoto-na-pastir-167132", "text": "Пиян рецидивист отива на съд за убийството на пастир. Престъплнието е извършено на 14 октомври 2018 г. в село Хотница. Убиецът В.А. и жертата му Ж.А. работели във ферма в селото. Ж. бил пастир от дълго време, а В. едва що бил започнал от няколко дена. Във фаталната вечер, след работа, по-младият В. седнал да пие алкохол и да слуша силно музика. Изморен 70-годишният му колега го помолил да спре музиката понеже го дразнела. В отговор пияният се нахвърлил върху него и му нанесъл три удара с тесла в областта на главата, с което го привел в безпомощно състояние. Пострадалият бил открит на следващия ден рано сутринта от собственика на фермата, който веднага повикал спешна помощ. Малко след като бил откаран в болинцата обаче, пастирът починал. След побоя В.А. си поръчал такси и с него напуснал селото, като задигнал радиото и 505 лв. от колегата си. Открит и арестуван е ден по-късно от полицията в Габрово, където се криел в хотел. При обиска в него били намерени част от задигнатите пари и радиото.", "date": "2019.06.05", "title": " Пиян отива на съд за  убийството на пастир"}
{"url": "https://www.monitor.bg:443/bg/a/view/kpkonpi-kashymov-lyje-za-dela-po-dostyp-do-informacija-167130", "text": "Антикорупционната комисия (КПКОНПИ) излезе с официално опровержение по повод думи на един от известните грантови адвокати у нас – Александър Кашъмов. Става въпрос за изказвания на юриста пред БНР и на пресконференция в БТА като ръководител на правния екип на програма „Достъп до информация“, в които той твърди, че „КПКОНПИ е осъдена по няколко дела за отказ да предостави обществено значима информация“ и „КПКОНПИ, която е антикорупционен орган, е с най-много като процент отменени откази за достъп до обществена информация“. От КПКОНПИ обаче опровергават свързания с подсъдими олигарси като Иво Прокопиев и Огнян Донев юрист, като посочват, че твърденията му не отговарят на истината. „През 2017 и 2018 г. при 31 подадени заявления за достъп са постановени общо 6 отказа. Към 4 юни 2019 г. с окончателно решение е отменен само един. Той е по искане, отправено от гражданин. По дела на журналисти и неправителствени организации срещу откази за предоставяне на достъп до обществена информация на комисията, по част от които адвокат е г-н Кашъмов, няма влязло в сила решение за отмяна постановените откази. Към момента единственото приключило с влязло в сила решение е по дело, водено от Росен Босев от в. „Капитал“ чрез адв. Александър Кашъмов. Постановеното решение обаче не отменя отказа и не постановява предоставяне на исканата информация, а оставя в сила първоинстанционното решение на АССГ, което задължава комисията да прецизира мотивите на отказа си“, посочват още от комисията. От там допълват още, че към 4 юни 2019 г. Кашъмов има едно загубено дело срещу КПКОНПИ – по което с окончателно влязло в сила решение неговият довереник Лозан Панов е окончателно глобен с 1000 лева, защото не е подал имуществената си декларация за 2017 г. пред Сметната палата.  ", "date": "2019.06.05", "title": "КПКОНПИ: Кашъмов лъже за  дела по достъп до информация"}
{"url": "https://www.monitor.bg:443/bg/a/view/frog-nuz-si-mesti-fejkovete-za-peevski-ot-edinija-v-drugija-djob-167131", "text": "Подопечните журналисти на банкера беглец от жабешкия му сайт вече се изчерпаха по темата за Пеевски. За да изпълнят заръката да го атакуват всекидневно с фейкове, те предприеха инфантилен, но разбираем за възможностите им ход – започнаха да си вадят стари текстове, за да ги пришиват към други, също толкова рехави откъм доказателства. Тези дни фрогаджиите се присетиха покрай всичко останало и за темата за „Булгартабак“, която винаги е спасителна сламка, когато закъсат за текстове. Но, местейки се от едно жабешко бутче на друго, журналистите на Агент Академик (и двамата!) не намериха основателен довод да свържат Пеевски с „Булгартабак“ пряко, затова набъркаха името му, като направиха препратка към активен линк, в който се опитваха да направят внушението, че депутатът и издател на „Телеграф медиа“ Делян Пеевски бил овладял митниците. Като как – още преди месец не разбраха нито читателите, нито списващите сайта, от които идваше инсинуацията с позоваване на „добре осведомени източници“, както винаги. А днешното претопляне на манджата не промени вкисналия й вкус. Иначе усилията на жабешкото блато на банкера беглец да открякат новина и там, където я няма, доведоха до нещо като анализ на базата на информация в турски сайтове за задържани количества и марки цигари между 2015 и 2017 г. Изпушването явно не е малко, защото т. нар. проверка е също като фейковете за Пеевски, които фрогаджиите местят от единия в другия си джоб. А докато ги опипват с мазни пръстчета, те стават още по-негодни за употреба.", "date": "2019.06.05", "title": "„Фрог нюз“ си мести фейковете за Пеевски от единия в другия джоб"}
{"url": "https://www.monitor.bg:443/bg/a/view/sa-sht-ogranichiha-poseshtenijata-v-kuba-167117", "text": "Администрацията на Тръмп наложи нови строги ограничения за пътувания и посещения в Куба от американски граждани, включително и забрана на много форми на пътувания с цел образование и отдих, предаде Асошиейтед прес. В съобщение на Министерството на финансите се казва, че САЩ вече няма да разрешават групови пътувания до Острова по образователни и културни програми, известни като \"хора при хора\". В рамките на тези програми хиляди американски граждани посещаваха острова дори още преди възстановяването на дипломатическите отношения с комунистическото правителство на Куба през декември 2014 г.  Ще се отказват и разрешения за пътувания с частни и корпоративни самолети и яхти. Засега изглежда, че от новите мерки няма да бъдат засегнати редовните пътнически полети. Разрешени остават и университетски групови посещения, академични форуми, журналистически и професионални срещи.  Според финансовия министър Стивън Мнучин новите мерки се предприемат в отговор на \"дестабилизиращата роля\" на Куба в Западното полукълбо, включително и заради нейната подкрепа за правителството на президента Николас Мадуро.", "date": "2019.06.05", "title": "САЩ ограничиха посещенията в Куба"}
{"url": "https://www.monitor.bg:443/bg/a/view/tri-ot-naj-krasivite-dizajnerki-shte-otkrijat-modnata-fiesta-167127", "text": "Преди най-голямото лайфстайл събитие на лятото, 19 години Модна фиеста Албена, се срещаме с телевизионната продуцентка Мариана Аршева, която разказа за подготовката, за емоциите през годините и за себе си. Идеята за модната фиеста се заражда след като Мариана, която като студентка работи всяко лято като екскурзовод на Албена, иска да се завърне в комплекса с нещо интересно, и в същото време вълнуващо. И така 19 години. Дори е имало и момент на уточняване на детайлите първата година, но Мариана я нарича нулева, защото броенето започва след това. -Влюбена съм в този комплекс. Тук съм дошла съвсем малка, когато бях първи курс студентка. Приеха ме, след много труден конкурс, за екскурзовод. После станах администратор и така всяко лято, докато бях студентка, работех в Албена, от май до октомври. Тук срещнах и първата ми и най-голяма любов, моя съпруг, децата ми са с мен тук още от бебета, малкият ми син дойде тук като бебе на 4 месеца, просто защото трябваше да се проведе поредната фиеста. Нито за момент не сме прекъсвали. Имало е много трудни моменти, но когато аз съм започнала нещо, това означава, че то е, защото ще бъде успешно. На един по-късен етап големият ми син може да продължи с фиестата, защото аз имам други планове в главата си, но аз планове имам винаги. Едни поставям на преден план, други оставям на трупчета и им давам време да узреят в главата ми, трети ме връхлитат изведнъж, без да съм ги мислила. При всички тях, обаче, темата е една - медии, лайфстайл, реклама, култура. Не се хвърлям от тема в тема. Днес да се занимавам с едно, утре с друго. При мен всичко е в една посока. Завършила съм и работя това, което съм искала. Много е трудно да ходиш на работа, ако не харесваш това, което работиш. Аз работя всеки ден, може да са и 24 часа в денонощието, но се забавлявам постоянно. Мисля, че и хората, които се срещат с мен и работим заедно по различни проекти, виждат положителната ми енергия и че това, което правим, ще има добър резултат. - Ще открием тържествено на брега на морето, пред най-новото бижу на комплекс Албена, петзвездното бижу - хотел „Парадайс Блу“, където заедно ще се забавляваме с дизайнери, туристи и музикални изпълнители. От морето ще излезе Джак Спароу, в ролята на който ще влезе Диян Христов, обявен след допитване за Най-красивия мъж на десетилетието, и така символично ще отбележим началото на фиестата. В продължение на няколко вечери във вариете театър “Албена” ще се покажат елегантни облекла, заедно с изпълненията и шоуто на Айвън и балет „Максимус”, Кристина Димитрова и Орлин Горанов, Ивайло Колев, Начо Паскал, Йордан Марков, Мартина Иванова, Соня Немска и други, а сутрин са ревютата на плажни и спортни костюми, аксесоари на атрактивните басейни на петзвездния хотел „Фламинго Гранд“ и в най-красивия аквапарк „Аквамания“ на Балканите. Искрен Пецов, който е наш водещ на фиестата вече 19 години, написа уникална музика за моя филм, вече с над 140 000 гледания - Albena Film 2016, който показва колко е красива България. Традиционно ще презентираме и слънцезащитния спрей срещу полепване на пясък Sun Zone 50 на Орифлейм. Ще има състезание между модели, гости и дизайнери, като отборът, който победи, ще получи слънцезащитни продукти за цялото лято. Досега победители са били певицата Джина Стоева, актрисата Анна-Мария Чернева, Али Алиев – Мистър Менхънт и седми в света, и др. Не са забравени и най-уникално вкусните сладоледи, тези на Nestle Ice Cream Bulgaria. С тях ще има състезание „Познай вкуса на сладоледа“, като акцент е естествено Boss - а на всяка ситуация. Досега победители са били певецът Васил Петров, Искрен Пецов, Мистър Менхънт Али Алиев, Джина Стоева и др. Сладоледът е неустоима комбинация от бонбони Маршмелоу потопени в млечния какаов сладолед и нежни филирани бадемови парченца в глазура от бял шоколад – това е новият BOSS Rocky Road, естествено във фризерите на Нестле. - Тази година на фиестата участват освен красивите моделки и три много красиви дизайнерки. Най-дълго е участвала, 12 години, Ангелина Данова – Анджи, която повече от 20 години облича българския мъж. Ангелина ще покаже последната си колекция вратовръзки, колани, папионки и куп други аксесоари. Стефка Гущерова, от модна къща „Шик“ е подготвила близо 100 тоалета, специално за фиестата и до вчера не беше избрала с какво да участва. Третата красавица е Соня Стоянова от Велико Търново, от модна къща „Wild Tear“, която идва с нова лятна колекция, където преобладава цялата гама на дъгата. Просто ще бъде интересно! Чакам с нетърпение фиестата, нямам търпение да видя и колекциите на другите дизайнери. Модна къща „Бултекс“ традиционно идва с официална колекция и втора строго специализирана. Те вече произвеждат всичко необходимо и за мъже и жени, както официални тоалети, така и ежедневни облекла. Вечерният стайлинг ще завършим с колекцията на Лейди София, които участват близо 15 години на Модна фиеста Албена. Не съм виждала никъде толкова секси чорапи, като тези на тази българска модна къща. Било то с черен кант отзад, на фина мрежа или с цветя в горния край, просто са неустоими. Фиестата е за всички, които искат да покажат какво могат и какво са постигнали през годините. Иначе може да си много добър, но като няма на кого да покажеш, това което си създал, няма голям ефект. Тук участват само български фирми, които се съизмерват помежду си. Имаме участници и студенти, които виждат постиженията на по-големите в занаята. Какво по-хубаво на едно място да бъдат малки, големи и още по-големи дизайнери! Гостували са и такива имена от голямата мода като Салваторе Куоколо и Денис Смирнов, а преди две години Жан Люк Амслер представи колекцията си веднага след като премиерата й беше в Лувъра. Тази година, за първи път ще имаме и представяне на едни от най-добрите бъдещи гримьори и фризьори от Професионална гимназия по прическа и козметика „Княгиня Евдокия“, гр.София с директор Мариета Гигова. Надяваме се учениците да бъдат все повече и повече, в следващите наши фиести, защото те са бъдещето ни! - Наскоро четох автобиографичната книга за Клаудия Кардинале. Тя казва: „Обичам онези, които се сражават, а не чакат победата! И аз винаги си повтарям: „Мариана,  ако искаш, значи можеш!“ Какъв по-добър завършек на нашия разговор.  ", "date": "2019.06.05", "title": "Три от най-красивите дизайнерки ще открият Модната фиеста"}
{"url": "https://www.monitor.bg:443/bg/a/view/socialnata-pensija-za-starost-stava-132-7-mln-lv-ot-uli-obzor-167120", "text": "Социалната пенсия за старост скача със 7 лв. от юли, реши Министерския съвет. Така възнагражденията от сегашните 125,58 лв. ще станат 132,74 лв., което е нарастване с 5,7%, обясни социалният министър Бисер Петков на брифинг в МС. По-разчети на НСИ 136 500 пенсионери ще получат по-големи възнаграждения. В резултата на предложената промяна ще се повишат и размерите на редица пенсии, които не са свързани с трудова дейност - за военна инвалидност, за гражданска инвалидност, социалната пенсия за инвалидност и персоналната пенсия. Ще се повишат също и добавките към пенсиите, които са процент от социалната пенсия за старост, а именно добавката за чужда помощ, добавката за увеличаване пенсиите на инвалидите от Отечествената война 1944-1945 г. и добавката за ветераните от войните. Петков обясни още, че от следващия месец ще бъдат осъвременени и всички трудови пенсии, които са отпуснати до края на 2018 година с 5,7%. Така минималната пенсия става 219,43 лв., а максималният й размер - 1200 лв., съобщи още министърът. В резултат от увеличаването на тавана на пенсиите 41 хил. пенсионери се очакват да получат него, а малко над 23 000 ще бъдат ограничени, поясни той. На фона на тези промени, мобилните приемни, които НОИ организира от началото на май работят с пълна пара. Кандидат-пенсионерите ползват за консултация експертите, тъй като в момента, те могат да избират между две методики за изчисляване на бъдещата им пенсия. Вариантите са - изчисляване на базата на три последователни години с висок доход и осигурителни вноски, или на основата на доходите, които са получавали след 2000 година. Почти всички, които са ползвали досега услугите на мобилните приемни на НОИ, настояват да им се направят прогнозни изчисления и по двете методики, за да могат да преценят коя е по-благоприятна за тях, обясниха експерти. Досегашната практика сочи, че тези, които не са прекъсвали трудовия си стаж, предпочитат старата методика и те за момента са по-голямата част от кандидат-пенсионерите. Хората, които по различни причини имат дупки в стажа, се ориентират към новата. Когато празнотите са под 5 години, те си заплащат стажа, каквато възможност дава нормативната уредба.", "date": "2019.06.05", "title": "Социалната пенсия за старост става 132,7 лева от юли (ОБЗОР)"}
{"url": "https://www.monitor.bg:443/bg/a/view/policija-nahlu-v-avstralijskata-nacionalna-televizija-167134", "text": "Австралийската полиция нахлу и обискира централата на националната телевизия ABC, заради статии с класифицирана информация, съобщава Би Би Си. Полицията пристига със заповеди с имената на двама журналисти и новинарският директор Гавин Морис. Телевизията протестира срещу това \"нападението\". Съобщава се, че действията на полицията са свързани със статии за предполагаеми нарушения на австралийските сили в Афганистан. Вчера полицията претърси дома на журналист на News Corp за предполагаемото изтичане на класифицирана информация, за шпионаж на граждани от страна на правителството. Според АВС, нахлуването се отнася за поредицата от разследвания от 2017 г., известни като \"Афганистански файлове\", които \"разкриват твърдения за незаконни убийства и неправомерно поведение на австралийските специални сили в Афганистан\". Телевизионният оператор каза, че поредицата е \"базирана на стотици страници от тайни документи на отбраната, изтекли в ABC\". Журналистите от ABC споделят всичко, което се случва, откакто сутринта пристигна австралийската федерална полиция (AFP). Според изявление на полицията не са планирани никакви арести. В изявлението се казва, че заповедта \"не е свързана\" с претърсването във вторник и е \"във връзка с твърдения за публикуване на класифициран материал\". \"Заповедта за претърсване се отнася до сезиране, получено на 11 юли 2017 г. от началника на отбранителните сили и тогавашния действащ секретар за отбраната\", се казва в него, без да се дават допълнителни подробности. Телевизионният оператор публикува изявление в отговор на нападението, цитирайки изпълнителния директор Дейвид Андерсън, който коментира: \"Това поражда легитимни опасения относно свободата на пресата\".", "date": "2019.06.05", "title": "Полиция нахлу в австралийската национална телевизия"}
{"url": "https://www.monitor.bg:443/bg/a/view/kitajskijat-prezident-si-czinpin-pristigna-v-rusija-167124", "text": "В Кремъл днес започнаха преговорите между руския президент Владимир Путин и гостуващия китайски президент Си Цзинпин, предаде Асошиейтед прес. Поредната среща на високо равнище е потвърждение на все по-тесните взаимоотношения между двата бивши комунистически съперника от времето на Студената война, отбелязва АП.  Си, който пристигна в Москва по-рано днес, ще присъства на церемония за откриване на китайска фабрика за леки коли и ще отиде в московската зоологическа градина, на която носи специален подарък - две китайски панди. Той ще бъде и сред ключовите чуждестранни лидери, участващи в най-престижния руски икономически форум в Санкт Петербург.  Путин и Си се срещат в Русия точно когато други световни лидери се събират на южния британски бряг за ознаменуване на 75-годишнината от западния съюзнически десант, открил втория фронт срещу нацистка германия през 1944 г. Путин, който взе участие във възпоменателните церемонии във Франция по същия повод преди 5 години, този път не бе поканен. Русия не участва в този десант, но бившият Съветски съюз изиграва ключова роля за разгрома на нацистка Германия на Източния фронт, отбелязва АП.  В кратко слово преди началото на днешните руско-китайски разговори на високо равнище в Кремъл Путин нарече китайския гост \"приятел\", а Си изрази надежда за успех на диалога. \"Убеден съм, че това посещение със сигурност ще доведе до плодотворни резултати и ще послужи като стимул за динамичното развитие на китайско-руските отношения на всеобхватно партньорство и стратегическо взаимодействие в новата епоха\", заяви при пристигането си Си Цзинпин. Той добави, че планира по време на преговорите с Путин да набележат план за по-нататъшно развитие на двустранните отношения, както и да обсъдят актуални международни и регионални въпроси. През последните години отношенията между Русия и Китай успешно преминаха през изпитания и станаха по-зрели и устойчиви. Готови сме да изведем двустранните отношения на още по-високо равнище, подчерта Си Цзинпин.  В последните години двете страни заемат сходни външнополитически позиции в ООН и по важни международни въпроси като Сирия и иранската ядрена програма, припомня АП. Русия се стреми към все по-близки отношения със съседен Китай на фона на отслабването на връзките между Москва и Запада заради украинската криза, отбелязва ДПА.", "date": "2019.06.05", "title": "Китайският президент Си Цзинпин пристигна в Русия"}
{"url": "https://www.monitor.bg:443/bg/a/view/sblysyci-v-centyr-za-migranti-v-bosna-167121", "text": "Босненската полиция заяви, че е задържала 20 души след сблъсъци с участието на около 100 мигранти в Северозападна Босна, при които са били ранени няколко души, включително трима полицаи, предаде Асошиейтед прес. Говорителят Але Шилдедич заяви, че конфликтът избухнал рано тази сутрин в мигрантски център във Велика Кладуша, когато групи мигранти започнали да се замерват с бутилки, камъни и други предмети. Шилдедич каза, че мигрантите атакували патрул, който пристигнал на мястото, което накарало полицията да изпрати подкрепления. Той добави, че полицията все още се намира в лагера, тъй като напрежението продължава. Пожар миналия уикенд повреди част от съоръженията във Велика Кладуша, които приютяват около 500 мигранти. Шилдедич заяви, че най-малко шестима души от задържаните днес са изправени пред депортация. Хиляди мигранти, опитващи се да стигнат до Западна Европа, остават блокирани в Босна.", "date": "2019.06.05", "title": "Сблъсъци в център за мигранти в Босна"}
{"url": "https://www.monitor.bg:443/bg/a/view/grisho-otloji-starta-na-sezona-na-treva-167122", "text": "Първата ни ракета Григор Димитров отказа участие на започващия в понеделник турнир на трева в Хертогенбош (Хол) от сериите АТР 250. Това трябваше да е негово първо изпитание за сезона на тази настилка, на която очаква да се представи на ниво. В Хертогенбош Гришо не бе играл от 11 г., а след отказа му неговото място в схемата ще заеме италианецът Лоренцо Сонего. Причина за решението на Григор не е контузията в рамото, която го измъчва от януари насам. Според Tenniskafe.com той просто е решил да проведе по-дълга подготовка преди да открие сезона на трева. Така единственото участие на Димитров преди „Уимбълдън“ ще е на „Куинс“ (17-23 юни), където е шампион от 2014 г. За да подгрее за мачовете си на сингъл, той ще участва и на двойки с Хуан Мартин дел Потро. Хасковлията напусна Париж, като публикува в Инстаграм снимка как си тръгва от хотела. Интересното е, че детайл от фотото веднага привлече вниманието на най-успешната скиорка в историята Линдзи Вон, която хареса... чантата му. Оказа се, че тя наистина е специална - на японския дизайнер Юта Хосокава, чиито ръчно изработени произведения започват от $2000. Самата Линдзи изгледа мача на Гришо срещу Марин Чилич на „Ролан Гарос“ в компанията на своето гадже - хокеиста Пи Кей Сабан, и не пропуска да го следи в социалните мрежи.", "date": "2019.06.05", "title": "Гришо отложи старта на сезона на трева"}
{"url": "https://www.monitor.bg:443/bg/a/view/charlz-predupredi-trymp-za-globalnoto-zatopljane-167116", "text": "Принц Чарлз е прекарал 75 минути повече от планираното в опит да убеди президента на САЩ Доналд Тръмп за опасността от климатичните промени, но държавният глава е продължил да отстоява позицията си, че Съединените щати са \"чисти\" и обвини други държави за кризата, пише \"Гардиън\". Тръмп каза пред ITV, че е трябвало да проведе 15-минутна среща с Чарлз по време на държавното посещение, но разговорът е продължил 90 минути, като Чарлз \"говори през повечето време\". Тръмп обаче контрира предложението САЩ да направят повече за опазването на околната среда. Казах, добре, САЩ в момента са сред държавите с най-чист климат, това се основава на всичките статистики. И дори по-добър, защото аз съм съгласен, че ние искаме най-добрата вода, най-чистата вода. Кристално чиста, трябва да бъде кристално чиста, смята той. Тръмп добави, че Китай, Русия, Индия и много други държави нямат много добър въздух, нямат много добра вода и усещането за замърсяване. Ако отидете в някои градове, вие не можете да дишате, поясни американският държавник. Запитан дали приема науката за климатичните промени, Тръмп отговори: Вярвам, че има промени в метеорологичното време, мисля, че промените са в две посоки. Не забравяйте, наричаше се глобално затопляне, това не проработи, след това се наричаше климатични промени, а сега го наричат екстремно време, защото с екстремно време не можете да пропуснете.", "date": "2019.06.05", "title": "Чарлз предупреди Тръмп за глобалното затопляне"}
{"url": "https://www.monitor.bg:443/bg/a/view/borimirov-horata-sa-prehodni-levski-e-vechen-167119", "text": "Доскорошният директор на ДЮШ на „Левски“ Даниел Боримиров даде отчет за свършената работа в клуба през последните пет години, като отбеляза, че за изминалия период е направил много добър колектив. „От клуба никой не ми е поискал отчет за свършената работа. Държа да кажа моето мнение. Не ми е изтъкнато нищо като причина за освобождаването ми. Когато човек си върши работата по един безупречен начин, не е очаквано освобождаването. Показахме с цифри какво е направила школата. Базата, с която ние разполагаме, ако я съпоставим с тази на „Лудогорец“ и „Ботев“, ние сме едно джудже\", коментира бившият полузащитник, като посочи, че не проумява защо би се развалило нещо работещо. „Хората са преходни, „Левски“ е вечен. Аз няма да спра да обичам „Левски“, защото ми е дал много и ме е направил това, което съм. Единствено ме боли от това, че ще се разделя с треньорите. Срещнах едни прекрасни хора, които обичат „Левски“ и дават всичко да развиват децата. За развитието на школата не сме водили никакви разговори с Павел Колев. През последния месец с него сме се видели два пъти\", допълни Боримиров, който разкри, че обмисля старта на негов проект, за когото ще разкрие информация след време.", "date": "2019.06.05", "title": "Боримиров: Хората са преходни, „Левски“ е вечен"}
{"url": "https://www.monitor.bg:443/bg/a/view/balykov-otivame-v-praga-za-tochka-167123", "text": "Наставникът на националния отбор на България Красимир Балъков заяви, че в предстоящата европейска квалификация с Чехия ще приеме за успех всеки резултат, различен от загуба. „Наясно съм със състава за мача, но все пак има още време до срещата и може някой да се разболее, контузи и т.н. За успех в този двубой ще приема всичко различно от загуба. Не знам какво е било при предишните селекционери, но сега настроението е отлично. При мен футболистите от националния отбор трябва да имат самочувствие и да си свършат добре работата“, заяви бронзовият медалист от САЩ'94 преди „лъвовете“ да отлетят за Прага, където в петък от 21:45 ч. се изправят в европейска квалификация срещу Чехия. Вратарят на националния отбор Николай Михайлов от своя страна сподели надеждата си отборът да в предстоящата визита. „Мисля, че свършихме доста работа. Надявам се в петък да излезем и да играем добър футбол, с новите неща, които тренирахме през седмицата. Дано успеем да изиграем един добър мач и да постигнем добър резултат. Със сигурност ни е необходимо повече време, тъй като пробвахме доста неща и се надявам повечето да успеем да ги приложим. Трябва да излезем да отговорим на агресията. Тежък мач ни очаква, както всеки един в групата. Дано и от двата мача вземем максимален брой точки“, коментира стражът на „Левски“ на летище „София“. В същото време президентът на БФС Борислав Михайлов и вицепрезидентът Йордан Лечков отбор за Чехия. Двамата от няколко дни са в Париж, като днес присъстваха на конгреса на ФИФА. Там Джани Инфантино бе преизбран за президент на Международната футболна асоциация, а Михайлов и Лечков ще се присъединят към представителния ни тим директно в Прага.  За мача в петък българските и чешки национали ще носят черни ленти в памет на бившия президент на УЕФА Ленарт Йохансон. Това важи и за всички двубои, които ще бъдат играни до края на седмицата. За двубоя в Прага ще отговаря съдийска бригада от Унгария, начело с Тамаш Богнар. Асистенти ще бъдат Балаз Бужаш и Петер Кобор, а четвърти съдия ще е Ищван Вад. За делегат на УЕФА е определен Йохан Йохквист от Швеция. Според статистиката България има две победи от два мача с Тамаш Богнар като главен съдия - над Казахстан в приятелска среща и над Азербайджан в евроквалификация.", "date": "2019.06.05", "title": "Балъков: Отиваме в Прага за точка"}
{"url": "https://www.monitor.bg:443/bg/a/view/cska-se-oplaka-ot-iznudvane-za-novija-stadion-167125", "text": "Новият стадион на ЦСКА е заложник на чужди интереси в Борисовата градина, оплакаха се от клуба. Както е ясно, въпреки че футболният отбор има подкрепата от Министерството на младежта и спорта, което е принципал на „Българска армия“, към момента изграждането на ново модерно съоръжение е блокирано от разпоредбите на Столична община. В сряда вечерта ще има обществено обсъждане на общината с всички засегнати страни, на което ЦСКА изпрати свои представители. От клуба заявиха преди сбирката, че не желаят изграждането на нов стадион да бъде свързвано с други спорни обекти в Борисовата градина в София и настояват казусът да бъде разглеждан индивидуално. Феновете на ЦСКА също излязоха с официална позиция относно горещата тема за новия стадион. „До момента запазвахме търпение и мълчание с надеждата разумът и общественият интерес да надделеят за сметка на личната изгода и политическите игрички на определени кръгове, но за жалост виждаме все по-притеснителни тенденции, че се случва точно обратното. Всевъзможни НПО-та, зелено-пембени организации и \"инфлуенсъри\" се изредиха да изказват компетентно мнение относно нашия стадион като пречка за перфектния баланс на флората и фауната в парка. Категорично заявяваме, че няма да позволим армейската общност да бъде изнудвана и държана като заложник на частните интереси на трети лица. Когато си правите сметките без кръчмаря, е хубаво да знаете, че на бул. \"Драган Цанков\" №3 напитките сервираме ние!”, написаха от обединения Фенклуб Сектор „Г“.", "date": "2019.06.05", "title": "ЦСКА се оплака от изнудване за новия стадион"}
{"url": "https://www.monitor.bg:443/bg/a/view/niki-iliev-zapochna-snimki-na-zavryshtane-167093", "text": "Клапата за четвъртия авторски филм на Ники Илиев - „Завръщане“ вече щракна. След като в продължение на няколко месеца бившият модел обиколи локации в Пловдив и Бургас, камерата вече се върти, а една от главните роли ще поеме отново той. написа Илиев в социалните мрежи под свой кадър в спортна зала. „Завръщане“ ще се върне към корените на първите два филма на звездата от „Забранена любов“, като ще гравитира най-вече към жанра комедия. Сюжетът ще се върти около група приятели, които се срещат след години раздяла. Ретроспективните кадри явно ще пренесат героите в училищните им години, което бе и причината Илиев и компания да потърсят своите 13-годишни двойници онлайн. В „Завръщане“ ще участват още Орлин Павлов, Александър Кадийски, Диляна Попова, Бойко Кръстанов, Евелин Костова и Башар Рахал. „Искам да направя отново един позитивен филм, на който хората да могат да се забавляват“, разкри неотдавна пред „Монитор“ Илиев. Премиерата на четвъртия му филм се очаква през есента.", "date": "2019.06.05", "title": "Ники Илиев започна снимки на „Завръщане“"}
{"url": "https://www.monitor.bg:443/bg/a/view/myj-na-dializa-shte-gladuva-zaradi-reshenie-na-telk-167107", "text": "Мъж от Пазарджик, който от 7 години е на хемодиализа, обяви гладна стачка в знак на протест с решение на ТЕЛК. 60-годишният Стоян Русков, който е със 100 % инвалидност, недоволства, че комисията му е отнела правото на придружител. По този начин той няма да получава социални помощи за чужда помощ, а по-фрапиращото е, че ще трябва да работи, каквато е препоръката на ТЕЛК. Русков представил пред лекарите документи, че е с 5 байпаса на сърцето и сменена клапа. Заедно с него несъгласие с решение на ТЕЛК изрази и неговият приятел Павел Павлов, който от 10 години също е на хемодиализа. Заради опасност за здравето обаче Павлов няма да гладува в знак на солидарност с Русков, но и двамата са обжалвали решенията на комисията пред НЕЛК. Отговори нямат все още, но пациентите не получават вече социални помощи и пенсиите им по болест. Двамата настояват да бъдат признати за пожизнени пенсионери и да им бъдат възстановени помощите и пенсиите. Според тях 90 % от пациентите на хемодиализа в региона са получили решения от местната ТЕЛК, като техните.", "date": "2019.06.05", "title": "Мъж на диализа ще гладува заради решение на ТЕЛК"}
{"url": "https://www.monitor.bg:443/bg/a/view/cherna-gora-poluchava-goljam-radar-ot-nato-167083", "text": "Черна гора ще получи от Комитета по инвестициите на НАТО радар с голям обхват за надзор на въздушното си пространство, съобщи черногорското министерство на отбраната, цитирано от местната телевизия. Черна гора искаше такъв радар от Комитета по инвестициите и той й е даден за безплатно ползване за неопределено време, се казва в съобщението. Добавя се, че през следващите две години ще се извърши модернизация, обучение на кадри и инсталиране на радара. \"Това е най-изгодното средносрочно решение за надзор на черногорското въздушно пространство, което още повече ще утвърди суверенитета и сигурността на въздушния транспорт в нашата страна\", се казва още в съобщението.  ", "date": "2019.06.05", "title": "Черна гора получава голям радар от НАТО"}
{"url": "https://www.monitor.bg:443/bg/a/view/mihaela-fileva-stana-latino-seniorita-167104", "text": "Чаровната Михаела Филева дава заявка за летен хит с новата си песен „Латино сеньорита“. В парчето се включва и Тото Н от „СкандаУ“. Демото на трака написва Веселин Ценов – Algoriddim. Към авторския екип се присъединяват Константин Ангелов и самите Михаела Филева и ТоТо Н. Вдъхновение за текста и финалните щрихи по звученето на песента Михаела открива в Куба. В писането на текста, освен нея и ТоТо Н, участие има Георги Касабов, по-известен в музикалните среди като NDOE. На режисьорския стол за видеото сяда Бойко Щонов, с когото певицата работи и по други свои проекти - „Нова страница“, „Филм за двама“. Междувременно Филева се готви за турнето си. След успешния първи самостоятелен концерт в зала 1 на НДК, през следващите месеци тя ще зарадва феновете си с турне в четири български града - Пловдив (19 септември), Благоевград (17 октомври) , Велико Търново (23 октомври) и Варна (24 октомври) .", "date": "2019.06.05", "title": "Михаела Филевa стана „Латино сеньорита“ "}
{"url": "https://www.monitor.bg:443/bg/a/view/makedonija-poluchava-data-za-es-prez-uli-167081", "text": "Решението за дата за започване на преговори за членство на Северна Македония в Европейския съюз най-вероятно може да се очаква през юли, пише в. \"Независен весник\", позовавайки се на председателя на Европейската комисия Жан-Клод Юнкер. Страните членки на ЕС ще обсъдят този въпрос на срещата на върха в Люксембург на 18 юни. Юнкер каза вчера, че румънското председателство го е поставило за първо обсъждане в дневния ред на Съвета по общите въпроси на ЕС през юли, а Европейската комисия ще направи всичко възможно, за да има окончателно решение това лято, пише \"Независен весник\". Изданието посочва, че според правителствени източници на среща на премиера на Северна Македония Зоран Заев с представители на ЕС вчера в Брюксел била обсъдена възможността Скопие да получи дата през юли, а Албания - малко по-късно, през октомври. В. \"Слободен печат\" пише, че представители на Северна Македония вчера са получили обнадеждаващи информации от Юнкер, като уточнява, че на срещата на върха на 18 юни ще има само дебати за датата за преговори, докато самата дата ще бъде определена на следващия Съвет по общите въпроси през юли. Юнкер и еврокомисарят по разширяването Йоханес Хан констатираха, че Северна Македония е постигнала \"огромен прогрес\" в реформите и сега е време Европейският съюз да й определи дата за преговори, за да гарантира мира и просперитета в региона, пише в.\"Нова Македония\". Юнкер изтъкна на пресконференция вчера, че Северна Македония е готова за следващата крачка - започване на преговори, и той винаги ще защитава това свое мнение. Той поздрави премиера Заев и цялата държава за историческите стъпки, предприети през последните две години, и подчерта, че страната е \"светъл пример\" в региона, посочва вестникът. Европейската комисия постави Северна Македония сред 20-те най-големи постижения на Европейския съюз в доклада за петгодишния си мандат, пишат \"Нова Македония\" и \"Вечер\", цитирайки премиера Зоран Заев. \"За нас това е огромно признание и още по-голям стимул\", коментира Заев след срещата с Юнкер и Хан вчера. Той добави, че за 12 месеца страната е завършила всички реформи и е приложила на дело Преспанското споразумение с Гърция и договора за приятелство и добросъседство с България. Северна Македония е пример за сътрудничество и приятелство в региона, а във вътрешен план е общество, което показва политическа зрелост и европейски маниери, каза още Заев, цитиран от \"Вечер\".", "date": "2019.06.05", "title": "Македония получава дата за ЕС през юли"}
{"url": "https://www.monitor.bg:443/bg/a/view/trymp-v-portsmut-za-75-godini-ot-desanta-v-normandija-167115", "text": "Американският президент Доналд Тръмп пристигна днес в южния английски град Портсмут за честванията по случай 75-ата годишнина от десанта в Нормандия, предадоха Ройтерс и Асошиейтед прес. Тръмп пристигна в Южна Англия, за да отдаде почит на американските и съюзническите войници, помогнали за спасяването на Европа от нацистка Германия. Той се присъедини към британската кралица Елизабет Втора, министър-председателката Тереза Мей и стотици ветерани от Втората световна война във военновъздушната база в Портсмут - важна отправна точка за войските, дебаркирали на бреговете в Нормандия, Франция. В Портсмут започнаха възпоменателните церемонии по случай 75-годишнината от \"Деня Д\" - началото на съюзническия англо-американски десант от другата страна на Ламанша, в Северозападна Франция, с който бе открит вторият фронт срещу нацистка Германия през Втората световна война.  Към около 300 ветерани, участвали в мощната военна операция, се присъединиха и други лидери от съюзнически страни по време на войната, както и германската канцлерка Ангела Меркел.  Високите гости станаха на крака и аплодираха, когато малък отряд от ветерани на преклонна възраст застана в средата на сцената.  Церемониите започнаха със спомени на участници в морския десант, които бяха предавани на огромен екран. С това започна церемонията, посветена на паметта за хилядите жертви, дадени в рискованата операция. Десантът започва през нощта срещу 6 юни 1944 г. именно от Портсмут, като челните отряди дебаркират на брега на Ламанша в Нормандия, северозападната част на окупираната от нацистите Франция. Множеството, събрало се за церемонията извън периметъра за сигурност, приветства лидерите и сред тях британската кралица, която е ветеран от войната и е служила като автомеханик.  Междувременно американският президент Доналд Тръмп каза, че е готов да разговаря с иранския държавен глава Хасан Рохани, но възможността от военни действия на САЩ срещу ислямската република остава, предаде Ройтерс. \"Иран е място, което беше изключително враждебно, когато встъпих в длъжност\", каза Тръмп за британската телевизия Ай Ти Ви. \"По онова време те бяха терористична нация номер едно в света и вероятно и днес са такава\". Запитан дали според него ще се наложат военни действия, той отговори: \"Винаги има такава възможност. Дали искам? Не. По-скоро не. Но винаги има възможност\". Тръмп каза, че е готов да разговаря с Рохани: Да, разбира се. Бих предпочел да разговарям\".", "date": "2019.06.05", "title": "Тръмп в Портсмут за 75 години от десанта в Нормандия"}
{"url": "https://www.monitor.bg:443/bg/a/view/fenka-izrisuva-galena-na-rykata-si-167110", "text": "Да увековечи любимката си с татус на ръката – това направи почитателка на Галена. Елизабет Стойчева е омастилила образа на изпълнителката на „Феноменален“, а рисунката се простира от рамото до лакътя на фенката. Татусът привлече вниманието на певицата по време на нейно участие в софийски клуб преди броени дни и двете позираха пред фотографите на терен. Мастилената рисунка е монохромна с много светлосенки, като лицето на Галена е на преден план в голям мащаб, а зад него е разположено огледало, приличащо на това от приказката за \"Снежанка\".", "date": "2019.06.05", "title": "Фенка изрисува Галена на ръката си"}
{"url": "https://www.monitor.bg:443/bg/a/view/krusharski-imam-pari-za-priblijeni-do-mesi-i-ronaldo-167109", "text": "Собственикът на „Локомотив\" (Пловдив) Христо Крушарски направи поредни любопитни коментари на старта на подготовката на „смърфовете“. Бизнесменът заяви в типичния си стил, че в джоба му няма пари за Кристиано Роналдо и Лионел Меси, но пък се намират такива за приближени до мегазвездите на световния футбол. „Ще има още освободени играчи. Засега запазваме 15-16 човека, които са гръбнак на отбора. Целта е топ 6 и отново Купата на България“, коментира Крушарски. Босът ще трябва да се раздели с над 100 000 лв. за подобрения по „Лаута“, за да се покрият изискванията на УЕФА за участие в турнирите. „Манчестър Юнайтед“ няма шанс срещу „Локомотив“ (Пловдив), ако двата отбора се паднат един срещу друг в Лига Европа. Помните какво направи ЦСКА с „Ливърпул“ и „Нотингам“, толкова сме непредвидими, че ще ги шашнем. Дъщеря ми е зачената на мача на ЦСКА с Нотингам“, изцепи се още Крушарски. Треньорът Бруно Акрапович заяви от своя страна, че си пожелава или силен отбор, за да е пълен стадиона в Лига Европа или противник, който да бъде отстранен. „За да постигнем целите трябва да имам всички играчи на брой. Ако ми липсват 5-6 титуляри, не знам дали това може да стане“, сподели Акрапович. Носителят на Купата на България започна подготовка за участието си в Европа и за новия шампионат у нас с 24 футболисти. В групата на „черно-белите“ се появиха Денислав Станчев, Светослав Диков, Николай Николаев и Георги Ралев. Тренировки започнаха и 6-ма юноши.", "date": "2019.06.05", "title": "Крушарски: Имам пари за приближени до Меси и Роналдо"}
{"url": "https://www.monitor.bg:443/bg/a/view/preizbraha-infantino-nachelo-na-fifa-167112", "text": "Джани Инфантино беше преизбран за президент на Световната футболна асоциация (ФИФА) по време на Конгреса в Париж като единствен кандидат. В речта си към представителите на различните федерации той пое отговорността за това, че централата беше \"токсична и почти престъпна\", но вече се е завърнала към своите изконни ценности. Преизбирането на Инфантино беше прието с бурни аплодисменти от Конгреса, който по-рано през деня прие закон да няма вот, ако за позицията има само един кандидат. Случаят с настоящия шеф бе именно такъв и след него 49-годишният адвокат получава нов 4-годишен мандат за реализирането на идеите си. Инфантино е президент на ФИФА от февруари 2016-а година, когато наследи Сеп Блатер след корупционния скандал. \"Вече никой във ФИФА не говори за криза, а за полагане на нови основи от нулата, сподели победителят. - Никой не говори за скандали или за корупция, а за футбол. Можем да кажем спокойно, че загърбихме тези истории. Организацията се превърна от токсична и почти престъпна в това, което трябва да бъде - такава, която развива футбола и е синоним на прозрачността и честта. Днес всичко е открито. Не е възможно ФИФА да плаща под масата или да извършва неетични действия с парите си. Вече няма място за корупция\", добави той в Париж. На Конгреса бяха също президентът на БФС Борислав Михайлов и вицето му Йордан Лечков, като двамата ще летят директно от там до Прага за евроквалификацията между Чехия и България.", "date": "2019.06.05", "title": "Преизбраха Инфантино начело на ФИФА"}
{"url": "https://www.monitor.bg:443/bg/a/view/potop-zalja-ivajlovgrad-167113", "text": "Проливен дъжд превърна улиците на Ивайловград в реки. Има сигнали за закъсали автомобили, съобщи кметът на Ивайловград Диана Овчарова. Кметът на общината Диана Овчарова сподели в профила си в социалните мрежи снимки и видео на наводнения град. Тя е свикала кризисен щаб във връзка с постъпилите сигнали. На едно от видеата се вижда огромно количество вода, което се стича по стълби. Диана Овчарова информира, че в селата на общината, разположени по поречието на реките, обстановката е спокойна.", "date": "2019.06.05", "title": "Потоп заля Ивайловград"}
{"url": "https://www.monitor.bg:443/bg/a/view/reka-studena-prelja-stotici-dekari-v-karamanovo-sa-pod-voda-167090", "text": "Стотици декари с обработваема земеделска земя, сеновали, стопански сгради и обори в русенското село Караманово са под вода, след като река Студена излезе от коритото си. От общината в Ценово, към която административно принадлежи селото, съобщават, че напълно е преустановена производствената дейност в завода за биокомпост. В района е изключено захранването с електричество, за да се предотвратят нежелани инциденти. „Причина за наводнението са обилните валежи през последните дни и затлаченото корито на реката. Село Караманово се намира в най-ниската част на голям водосборен район. При интензивен дъжд от баирите се стичат кални потоци“, обясни Снежинка Монева, главен специалист в общината. Измереното количество на последния валеж е повече от 40 литра на квадратен метър, излял се за по-малко от час. Досега дъждовете превишават няколко пъти обичайната месечна норма. Кметът на общината д-р Петър Петров е издал заповед за сформиране на комисия, която да направи оглед на щетите. За критичната ситуация е информиран и областният управител Галин Григоров. Местни жители и членове на доброволческото формирование са започнали денонощно дежурство и наблюдение на района, тъй като нивото на водата продължава да се покачва. Областният управител Галин Григоров е извършил проверка в землището Караманово в присъствието на представители на „Напоителни системи“, клон Долен Дунав, информират от областната администрация и уточняват, че проблемът с експлоатационното състояние на дигите на река Студена датира назад във времето. Изготвен бил проект за възстановяване на проектния профил на реката, който е изпратен до всички компетентни институции с искане за приоритетно финансиране и изпълнение. Снимки: Община Ценово", "date": "2019.06.05", "title": "Река Студена преля, стотици декари в Караманово са под вода  /ОБНОВЕНА/"}
{"url": "https://www.monitor.bg:443/bg/a/view/dvama-shofiori-ubiha-na-pytja-peshehodka-otivat-na-syd-167106", "text": "Двама шофьори причиниха последователно средна телесна повреда и смърт на пешеходка, за което Окръжната прокуратура в Добрич повдигна обвинение срещу тях. 25-годишният Тошко Т. се движел с автомобила си „Сеат ибиза“ в посока от село Хаджи Димитър към Каварна на 10 април 2017 г. около 21 часа.  В същото платно за движение, но в противоположна посока вървяла пешеходката М.Б., която предприела пресичане на пътното платно. Подсъдимият Тошко Т. забелязал жената на пътя и предприел спиране и маневра с цел да я заобиколи. Въпреки това автомобилът му ударил жената и тя паднала на платното. На известно разстояние след колата на Тошко Т. пътувал автомобил „Пежо“, управляван от подсъдимата по делото – 30-годишната Христина Д. Непосредствено преди произшествието тя възприела препятствие на пътя, където било тялото на пострадалата М.Б., но преминала през главата и таза на ударената от Тошко Т. пешеходка. Нито един от двамата водачи, които са предадени на съд, не са употребили алкохол. Назначените по делото комплексна съдебномедицинска, трасологическа и автотехническа експертизи категорично приели, че смъртта на пострадалата пешеходка е настъпила в резултат на прегазването в областта на главата от автомобила на подсъдимата Христина Д. Подсъдимият Тошко Т. е предаден на съд за причиняване на средна телесна повреда на починалата пешеходка. Предстои делото срещу двамата да бъде насрочено за разглеждане в Добричкия окръжен съд.", "date": "2019.06.05", "title": "Съдят двама шофьори убили пешеходка"}
{"url": "https://www.monitor.bg:443/bg/a/view/berbatov-vrychva-kupata-v-detski-turnir-167096", "text": "Патронът на турнира Димитър Бербатов ще връчи купата на шампионите в детския футболен турнир „Данониада“ 2019. Финалите ще се играят на 8 юни (събота) на базата на НСА в София и ще противопоставят 8-те отбора, спечелили първите две места в четирите зони. За трофея ще спорят съставите на „Литекс” (Ловеч), „Дунав” (Русе), „Сините камъни” (Сливен), „Локомотив” (Пловдив), ОДК - Варна, „Черноморец“ (Бургас) и софийските „Славия” и ЦСКА. Двубоите започват от 10 часа, финалният мач е от 13 ч., а веднага след това е награждаването на победителите. Шампионът в заключителната фаза на „Данониада” 2019 ще се състезава за международната купа „Danone nations cup“ в Барселона (Исп), като към него ще се присъедини и миналогодишният първенец от „Берое“ (СтЗ).", "date": "2019.06.05", "title": "Бербатов връчва купата в детски турнир"}
{"url": "https://www.monitor.bg:443/bg/a/view/osydiha-romski-baron-za-lihvarstvo-dokato-jali-druga-prisyda-167101", "text": "42-месечна ефективна присъда постанови състав на старозагорския окръжен съд по дело за лихварство, по което подсъдим е ромският барон  Калчо Иванов от Раднево, който беше арестуван на  3 май 2016 година по обвинение за опит за убийство на повече от едно лице. Към това наказание  съдът  прибави и още 12 месеца от условна присъда , постановена от магистратите в родния му град  за хулиганска проява през 2013 година. Мургавият „банкер“ е признат за виновен, че за времето от октомври 2015-а до май на следващата година е получил неправомерен доход от 1575 лв в резултат на предоставени на физически лица кредити с висока лихва. Тригодишна , но условна е присъдата за сина му Стефан , който от неправомерни лихви се облажил само с 495 лв. 8 -годишна ефективна присъда получи тарторът на циганите от радневския квартал „Кантона“ по делото за кървавия търкал от  2 май 2016 г., когато пострадаха трима младежи от миньорския град. Към нея съдът добави и още година престой зад решетките от споразумение по казус от 2014-а. Изтърпяването на наказанията все още не е започнало тъй като Иванов обжалва размера на присъдите пред апелативния съд в Пловдив.Заедно с него обжалват присъдите си от по 12 и 5 години затвор  и  останалите участници в сбиването: синът  Стефан Калчев и братовчедите му Диньо Ангелинов и Антон Георгиев. Заради кървавото сбиване от 2 май 2016-а година в Раднево настанаха масови безредици, наложи се жандармерия да охранява почти седмица ромската махала. След падането на блокадата общинската администрация събори две незаконно изградени постройки.", "date": "2019.06.05", "title": "Осъдиха ромски барон за лихварство, докато обжалва"}
{"url": "https://www.monitor.bg:443/bg/a/view/stara-zagora-skochi-sreshtu-bydesht-zavod-za-dobiv-na-olovo-167103", "text": "Стотици старозагорци за броени минути сложиха подписите си под петиция в Интернет срещу намеренията на регистрирана с 20 лв уставен капитал фирма да изгради цех за добив на олово на 800 м от крайните постройки в индустриалния квартал на града. Инвестиционното предложение на създадената през 2017 г. „Ресайкъл компани“ ООД е поместено на интернет страница на община Стара Загора, а общественото обсъждане на доклада за ОВОСС е насрочено за  10 юни. Първоначално фирмата е била създадена от Георги Матров, като адресът й е във Велико Търново, по-късно е станала притежание на Йордан Георгиев и според Търговския регистър седалището е преместено в София. От придружаващото предложението уведомление до РИОСВ става ясно, че бъдещия цех ще има две  пещи за извличане на крайния продукт с общ капацитет от 8 т /денонощие. Теренът от 3,3 дка е на около 800 м от крайните постройки на някогашното АПК в квартал „Индустриален“, за добива ще се използват шлаки и стружки, доставяни от брокери на отпадъчни суровини. Проверка в публичното пространство установява, че същата компания е отправила аналогично инвестиционно предложени през август 2017 г. и до община Свищов. То е било формулирано като „изграждане на депо за преработка на отпадъци от металургията – шлаки, съдържащи живак и олово чрез механична и термична обработка“. Запознати твърдят, че суровината щяла да идва от заводите на „Монбат“ . По неизвестни причини в инвестиционното предложение за Стара Загора е посочен старият фирмен адрес на „Ресайкъл компани“ във Велико Търново.Според единствения финансов документ, поместен в Търговския регистър дружеството е имало едва 8 хил лв приходи за 2017 г. В своя реакция на петицията кметът на Стара Загора Живко Тодоров публикува становището на общинската администрация относно инвестиционното намерение, то е било изпратено до РИОСВ миналата година. В него недвусмислено се изразява несъгласие с идеята, посочени са множество конкретни противоречия и неистини. На първо място се подчертава фактът, че добивът от отпадъчни материали трябва да става възможно най-близко до мястото на тяхното придобиване, а такова в региона липсва.Градоначалникът е категоричен, че същото становище ще бъде представено на общественото обсъждане. Мнозина от включилите се в дискусията  настояват часът на обсъждането да бъде променен тъй като са на работа и нямат възможност да вземат участие.    ", "date": "2019.06.05", "title": "Стара Загора скочи срещу бъдещ завод за добив на олово"}
{"url": "https://www.monitor.bg:443/bg/a/view/filmova-saga-za-dalechnija-sever-poluchi-nagradata-na-zlatnata-lipa-167099", "text": "Филм на режисьора Милко Лазаров, заснетият при далеч под минусовите температури в далечна Якутия м.г.  „Ага“  получи голямата награда на фестивала „Златната липа“, до последно международното жури се е двоумило между френско-българската лента   и исландско/френско/украинския „Жена на война“, призна председателят  Илиан Джевелеков. Към приза за най-добър филм измежду 9-те в конкурсната програма „Ага“ прибави и награда  за мъжка роля, която отиде при Михаил Апросимов. За най-добро изпълнение на женски образ призът взема Халидора Геирхартсдотир в ролята на природозащитничката Хала в творбата на режисьора  Бенедикт Ерлингсон, който е и съсценарист на „Woman at war“. „Дълго спорихме, всеки отстояваше своята позиция, но всички смятахме, че ако трябва да бъде откроено най-доброто то е измежду тези две ленти…“, коментира руската актриса Анна Попова, култовата изпълнителка от тв сериала „Бригада“, която представи в Града на липите извънконкурсно  най-новия си филм „Да празнуваме като възрастни“. Наградата на Съюза на българските филмови дейци  отиде при режисьора Ласло Немеш за френско/унгарския „Залез“, чийто права за създаването на римейк вече са откупени от  носителката на два Оскара Джоди Фостър , а със специален плакет от изпълнителния директор на „Златната липа“ Магдалена Ралчева си тръгна Владимир Ястреба, представител на „Мосфилм“. Общо 54 заглавия видяха в седмото издание на кинофеста зрителите, а от стартирането му преди 7 години през старозагорските киносалони са преминали над 100 000 фенове на големия екран, пресметнаха организаторите . Всички прожекции са били безплатни заради финансовата подкрепа на община Стара Загора , в над 90 на сто от  показите са били с ексклузивни права, уточни Магдалена Ралчева. Тя припомни, че в тукашната алея на славата звезди имат актьорите Татяна Лолова, Васил Банов, италианецът Джанкарло Джанини, Гинка Станчева, Мария Статулова, Васил Михайлов и полякът Ян Енглерт.", "date": "2019.06.05", "title": "Филмова сага за Далечния Север получи наградата на Златната липа"}
{"url": "https://www.monitor.bg:443/bg/a/view/sled-kratko-zatishie-alo-izmamnicite-se-razshetaha-otnovo-167102", "text": "След продължило малко повече от месец затишие в резултат на голямата полицейска акция, в която участваха български и румънски криминалисти , при  която бяха задържани  над 30 участници в телефонни измами ало-мошениците отново  излязоха на хоризонта, съобщават от ОД на МВР- Сливен. Само за един ден, на 4 юни са регистрирани три опита за измъкване на крупни суми от възрастни хора по познатата схема „Полицията търси съдействие от гражданите за задържане на опасен престъпник“, а 64-годишна жена е била подведена да предаде на измамниците 2 400 лв. Последният сигнал е бил приет към 18,00 часа във вторник, след като близо четири часа по-рано наскоро пенсиониралата се учителка Д.Н. е оставила покрай контейнер за смет торбичка с левове. При нея първоначално е позвънил непознат мъж, който се представил за хирург и обяснил, че при автопроизшествие е пострадал близък, и че тя трябва да внесе веднага в брой около 10 бона за животоспасяваща операция. Почти веднага след това обаждане последвало ново, този път от мним висш полицейски служител, който обстойно обяснил как госпожата трябва да съдейства на оперативните полицейски служители, за да спипат ало-мошеници, които били вече под наблюдение. Обработката на жертвата продължила трийсетина минути, в крайна сметка тя оставила парите до коша за боклук и зачакала обещаното и обаждане в края на акцията. От ОД на МВР – Сливен припомнят, че схемата на измамата може да претърпи някакви промени, но при всички случаи на финала ще искат пари. Полицията съветва при получаване на такова обаждане телефонната  връзка да бъде незабавно прекратена и да се потърси съдействие на телефон 112.  ", "date": "2019.06.05", "title": "След кратко затишие ало-измамниците се разшетаха отново"}
{"url": "https://www.monitor.bg:443/bg/a/view/spirat-vlaka-ot-plovdiv-za-odrin-vremenno-167094", "text": "Само след две пътувания от Пловдив до Одрин и обратно влакът е спрян временно, научи „Монитор“. От началото на месеца държавните железници пуснаха нов маршрут, но след 68 превозени пътници през почивните дни и много публикации в медиите, пътуванията са прекратени. На сайта на БДЖ информацията за влака е свалена. Срещу 28,50 лева БДЖ предлагаше пътуване в двете посоки.  Влакът тръгваше в 08:40 от Пловдив и след 4 часа престой в Одрин поемаше обратно като в Пловдив се връщаше в 21:15 ч. Обаче освен с автомобил или да спят на гарата столичани не можеха да ползват влака от Пловдив до града в Източна Тракия удобно. Пътници се оплакаха от липсата на удобни връзки пред „Монитор“. От понеделник през информационните си гишета и канали БДЖ дава информация, че влакът временно е спрян, а мненията са, че по българска традиция временното ще стане постоянно. Композицията пътува в състав от два вагона с 140 места и се движи през почивните и празнични дни. В първия ден от пускането до Одрин са се возили 41 пътника, а във втория 27 или общо 68, показва статистиката на БДЖ. За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София, потвърдиха информацията по-късно от БДЖ.  В свое становище железниците обясняват, че влакът се е движил тестово през последната събота и неделя. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок. Всички клиенти на „БДЖ-Пътнически превози” ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени, уточняват още от железниците.", "date": "2019.06.05", "title": "Спират влака от Пловдив за Одрин временно"}
{"url": "https://www.monitor.bg:443/bg/a/view/davat-390-mln-lv-za-elektrifikacija-na-gradskija-transport-167098", "text": "390 млн. лв. ще бъдат дадени за електрификация на градския транспорт в 11 общини. Това съобщи на брифинг в МС министърът на околната среда и водите Нено Димов и допълни, че кабинетът е приел национална програма за опазване качеството на атмосферния въздух 2018-2024г. По думите му, с приемането й се определят основните замърсителите като битово отопление, автомобилен транспорт и мерките, които да подобрят качеството на въздуха. Димов уточни, че 111-те милиона лева по Оперативна програма \"Околна среда\" са предвидени още 100 млн. лв. За подпомагане на домакинствата за битовото отопление до края на годината ще бъдат отпуснати 80 млн. лв. Предложените мерки в документа са насочени най-вече именно към промяна на начина за битово отопление. Те предвиждат въвеждане на изисквания за качеството на въглищата и брикетите за битово отопление, въвеждане на изисквания и контрол върху дървесината, която се използва за битово отопление, в това число организационни мерки по отношение на предлаганата за огрев дървесина. Сред мерките е и задължително постепенно изхвърляне на отоплителни уреди, които не отговарят на екодизайн и замяната им с друг вид средства за отопление. Това ще стане от 2020 до 2024 г. в общините с нарушено качество на въздуха.", "date": "2019.06.05", "title": "Дават 390 млн. лв. за електробуси в 11 общини"}
{"url": "https://www.monitor.bg:443/bg/a/view/sled-sezona-zapochva-remont-na-panoramnija-pyt-kym-zlatni-pjasyci-167087", "text": "Работата по ремонта на Панорамния път от Варна към Златни пясъци, който е затворен, заради свлачището в района на „Трифон Зарезан“, ще започне след края на лятото. Това съобщи областният управител на Варна, Стоян Пасев. „Проектът вече е готов, има осигурено и финансиране. Доказано е, че свлачището вече не е активно. Затова без укрепване, а само с премостване, може да се реши проблемът. Това ще възстанови пътя от Варна към Златни пясъци през „Трифон Зарезан“. Не си мислете, че буквално ще се издига мост, просто пилотите ще бъдат поставени по подобен начин“, обясни Пасев, цитиран от chernomore.bg. В района на другото свлачище, в района на спирка „Кипарис“, северно от Златни пясъци, трябва да бъде направен дренаж и отводняване на терена. В момента там текат предпроектни проучвания. Според тях, за отводняването на зоната ще са нужни около 2 млн. лв. „Проблемът там е много сериозен и е откакто съм областен управител. Задължително е отводняването, заради наличието на нерегламентирани водоизточници. Към тях са навързани и много незаконно построени вили. ВиК-Варна спря водата им, което помогна донякъде, но има необходимост и от дренажна система“, посочи още Пасев.", "date": "2019.06.05", "title": "След сезона започва ремонт на Панорамния път към Златни пясъци "}
{"url": "https://www.monitor.bg:443/bg/a/view/remontyt-na-shejnovo-prikluchva-esenta-167105", "text": "През есента ще приключи ремонтът на общинската болница II АГ „Шейново“. Това съобщи кметът на София Йорданка Фандъкова, която инспектира строителните дейности в лечебното заведение. Реконструкцията започна в средата на април и предвижа саниране и подмяна на инсталации. „Очакваме между 20 и 25% икономия на средства от отопление, които ще остават за болницата, за лекарите, акушерките и сестрите. Ефектът за болницата освен икономически, ще е и по-добри условия за пациентите и персонала. Ремонтните дейности са планирани, без да прекъснат работата“, обясни Фандъкова. Тя заяви, че само през май в „Шейново“ са проплакали 195 бебета и са направени над 550 операции. Фандъкова припомни, че всяка година кметството отделя между 8-10 млн. лв. за дофинансиране на дейности на общинските здравни заведения. „Отделно са инвестициите, които правим в ремонти и ново оборудване – тази година инвестираме 4 млн. лв. в сгради и апаратура“, уточни градоначалникът.", "date": "2019.06.05", "title": "Ремонтът на „Шейново“ приключва есента"}
{"url": "https://www.monitor.bg:443/bg/a/view/majkyl-boltyn-kym-bylgarskite-fenove-njamam-tyrpenie-da-se-sreshtnem-v-ndk-video-167100", "text": "Кралят на баладата Майкъл Болтън се обърна към българската публика със специална видеопокана. „Нямам търпение да се срещнем на 18 юли в НДК“, заяви певецът. Концертът на звездата у нас наближава и ВИП билетите вече са напълно изчерпани. В края на месец май Болтън се качи на една сцена заедно с Националния симфоничен оркестър в Kennedy Center. Това бе и първото по рода музикално шоу, което звездата прави. „Повече от 30 години изпълнявам знаковите си балади, но споделя Болтън. По думите му, на сцената е усетил друг вид поток от енергия, а всяка от песните го е въвлякла в различни емоционални измерения. Носителят на две награди „Грами“ пристига у нас с чисто нов албум А Symphony of Hits, който отбелязва половинвековното му присъствие на сцена. Тавата излезе на 8 февруари и събира най-големите му хитове с нови аранжименти, презаписани в Австралия с помощта на Западноавстралийската филхармония.", "date": "2019.06.05", "title": "Майкъл Болтън към българските фенове: Нямам търпение да се срещнем в НДК (ВИДЕО)"}
{"url": "https://www.monitor.bg:443/bg/a/view/mazilka-ot-terasa-razkysa-kraka-na-tinejdjyrka-167091", "text": "Откъртило се парче от мазилка на тераса от жк блок в Пазарджик разкъса крака на 17-годишна ученичка от Езиковата гимназия. Момичето е настанено в местната болница със сериозна травма и още не може да се отърве от преживения шок. Парчето е толкова голямо, че ако беше паднало малко по-встрани и беше уцелило детето по главата, последствията щяха да бъдат със сигурност фатални, разказаха очевидци. При падането си на плочника огромният къс се е разбил на по-малки парчета. Осеметажният блок се намира на ул.“Кочо Честименски“ и е познат като „ полицейския“, тъй като в него живеят предимно семейства на служители от МВР. Парчето мозайка с цимент се е откъртило от външната облицовка на терасата, най-вероятно от третия етаж, но почти на всички етажи има отлюпена мазилка. Според очевидци на инцидента заедно с момичето имало още ученици от намиращата се наблизо Езикова гимназия „ Бертолт Брехт“, но за щастие, всички са невредими. Районът около блока с откъртилото се парче мазилка е обезопасен. На място органите на реда извършиха оглед.За състоянието на сградите според нормативната уредба отговорни са собствениците.", "date": "2019.06.05", "title": "Мазилка от тераса разкъса крака на тинейджърка"}
{"url": "https://www.monitor.bg:443/bg/a/view/dejan-donkov-i-radina-kyrdjilova-igrajat-lubovnika-na-plaja-167085", "text": "Четвъртото издание на фестивала „Арт Поток“, което ще се проведе от 19 до 30 юли в Лозенец, ще представи ударни постановки. Сред гвоздеите е нашумялата пиеса „Любовникът“ от Харолд Пинтър с участието на партньорите на сцената и в живота Деян Донков и Радина Кърджилова. Комедийната драма „Вечеря с приятели“ от Доналд Маргулис също ще е част от театралния маратон край морето, а в нея с участие се разписват актьорите Асен Блатечки, Мария Сапунджиева, Ненчо Илчев и Кристина Янева. Старт на фестивала пък ще даде премиера на представлението „Направо от асансьора“ от Жерар Лозие, постановка на Иван Радоев. Френската комедия ще пресъздадат Стефания Колева, Елен Колева, Маринела Ангелова, Евгени Будинов, Кирил Ефремов, Павел Иванов и Теодор Папазов. Тези постановки ще сълерат малки и големи в народното читалище в Царево. Форумът ще включва и представлението „Актрисата“ от Питър Кулитър, с участието на Стефан Данаилов, Аня Пенчева, Ненчо Илчев, Кирил Ефремов, Иван Панев и Павел Иванов, което ще се играе на 28 юли на плажа пред Hacienda Beach в Лозенец. „Със сигурност това ще е едно от централните събития на лятото, не само в арт средите, но и за всички хора, които ще почиват по южното Черноморие, защото мисията на Hacienda винаги е била да представим спектакли в една различна среда, да бъдат по-достъпни и по-интересни за всички почитатели на изкуството. И както преди време Лили Иванова се съгласи да пее в един нетрадиционен за нея формат, на плажа, сега и Стефан Данаилов реши същото. Нашата идея е да направим Да е на сцена, но хората да не седят на столове, а да са прави или седнали на барбарони. Надявам се времето да бъде с нас и да няма бурно море.“, сподели Димитър Тодоранов пред медиите. Традиционно по време на „Арт Поток“ ще има и няколко премиери на книги и излъчване на документални филми. Журналистът Георги Тошев ще представи книгата си „Години любов“, посветена на голямата българска актриса Невена Коканова, както и документалния филм за нея „Невена Коканова. Пътуване“. Той ще представи пред публиката в Царево и документалния си филм „Кустурица.Балкански хулиган“, посветен на сръбския режисьор Емир Кустурица. Певецът Орлин Горанов ще има премиера на автобиографичната си книга „Да започнем отначало“ в съавторство с Веселина Паскова, а Христо Мутафчиев и Теа Денолюбова ще разкажат повече за приключението наречено живот в книгата им „Черно на бяло“. В „Арт Поток“ място намират и визуалните изкуства. На 19 юли в Историческия музей в Царево се открива сборна Изложба на творби от хартия и пластики. В експозицията със свои произведения ще се включат Моника Павлова, Емануала Ковач, Васил Бърдаров, Камен Станчев, Стефан Божков, Валери Чакалов и Евгени Йонов-Слона. Другата изложба, която се открива на 29 юни, ще представи творби на Валери Чакалов, Коста Данев и Стефан Божков в областта на керамиката, както и работи върху платно. За втора поредна година в рамките на събитието ще се проведе и лятна арт академия за деца под ръководството на Калина Попова. В края на академията всички малчугани ще подредят в обща изложба творбите, които са създали на брега на морето.", "date": "2019.06.05", "title": "За \"Арт Поток\": Деян Донков и Радина Кърджилова играят „Любовника“ в Царево"}
{"url": "https://www.monitor.bg:443/bg/a/view/turcija-nanese-osma-zaguba-na-volejbolistkite-ni-167084", "text": "България допусна осмо поредно поражение в Лигата на нациите по волейбол при жените. В Банкок българският отбор, воден от селекционера Иван Петков, падна с 0:3 (-14, -9, -23) от лидера в класирането Турция за само 77 минути. Турският тим превъзхождаше българките през целия двубой, като най-голямо бе предимството му в атака и при начален удар. България успя да се противопостави на своя по-класен противник единствено в третия гейм, завършил 23:25. Гергана Димитрова се отличи с 11 точки в полза на България, а нейната съотборничка Мирослава Паскова добави още 10 точки. Ебрар Каракурт от Турция беше най-резултатна в двубоя с 18 точки. До момента българският тим е на 16-то място в класирането без нито една спечелена победа. В четвъртък България ще играе Доминиканската република в последния си мач от турнира в Банкок.", "date": "2019.06.05", "title": "Турция нанесе осма загуба на волейболистките ни"}
{"url": "https://www.monitor.bg:443/bg/a/view/rusija-vbesi-chehija-zaradi-onevinjavaneto-na-nahluvaneto-prez-1968-g-167088", "text": "Законопроектът, внесен в руската Държавна дума от руските комунисти, който признава за военни ветерани окупаторите на Чехословакия през 1968 г., отвори стари рани, писа пражкият вестник \"Лидове новини\". Изданието припомня, че още в понеделник мнозина чешки политици са изразили протест и са окачествили руската инициатива като провокация. От голямо значение е и фактът, че на първо четене законопроектът е получил подкрепата на всички парламентарни групи в Думата и окончателното му приемане е напълно възможно.  По информация на вестника външното министерство в Прага е повикало руския посланик за обяснение и е наредило на чешкия посланик в Москва да поиска същото от външното министерство на Русия. Очаква се днес президентът на Чехия Милош Земан да коментира ситуацията по време на предаването \"Седмица с президента\" по телевизия \"Барандов\" \"Става дума за това руснаците да не пренаписват историята и тя да няма друга интерпретация\", казва пред \"Лидове новини\" председателят на комисията по външна политика в чешката Камара на депутатите Лубомир Заоралек. По думите му утре на заседание на комисията ще се яви министърът на външните работи Томаш Петържичек, за да докладва за резултатите от дипломатическия демарш на Чехия. Според депутата е много важно да се разбере каква формулировка използват руснаците. \"Ако се окаже, че през 1968 г. е имало потушаване на контрареволюция, то ще бъде неприятелски жест и ще заявим това ясно\".  Външнополитическата комисия към чешкия Сенат също ще се занимава днес с темата. \"Лидове новини\" цитира председателя на комисията Павел Фишер, според когото \"да се признаят за военни ветерани окупаторите от Руската федерация би било неприемливо отричане на нашата история\".", "date": "2019.06.05", "title": "Русия вбеси Чехия заради преразглеждането на нахлуването през 1968 г. "}
{"url": "https://www.monitor.bg:443/bg/a/view/uvelichihme-taksata-za-prelitane-nad-bylgarija-167082", "text": "Правителството промени таксата за аеронавигационно обслужване. До момента таксата за прелитане през въздушното пространство на България беше 26,72 евро, като за тази година тя се увеличава на 31,42 евро. Промени има и при лихвения процент за закъснели плащания, който от 9,74 % се намалява на 9.68 %, съобщиха от пресцентъра на МС. За 2019 г. е в сила и нова по-ниска осреднена таксова единица за зоните и районите на летище София, в размер на 264,16 лева, като досегашната беше 324, 36 лева. Няма промяна в осреднената таксова единица за останалите международни летища в Бургас, Варна, Пловдив и Горна Оряховица. Таксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване (ICAO), Европейската организация за безопасност на въздухоплаването (Евроконтрол) и Европейската комисия. Те покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите.", "date": "2019.06.05", "title": "Увеличихме таксата за прелитане над България"}
{"url": "https://www.monitor.bg:443/bg/a/view/parlamentyt-odobri-promenite-za-distancionnija-kontrol-na-kabelnite-operatori-167089", "text": "Парламентът прие на второ гласуване промените в Закона за авторското право и сродните му права (ЗАПСП), свързани с използването на автоматизирани уреди за контрол върху кабелните и сателитните оператори. Измененията предвиждат търсенето на технологични решения за осъществяване на дистанционен мониторинг върху телевизионните програми, разпространявани от тези платформи. Промените целят премахването на риска от изтичане на информация относно извършване на проверки на място. Актовете за установени нарушения да важат независимо дали юридическото лице е намерено, за да му бъде връчено наказателното постановление – това гласят още промените в ЗАПСП. Съобщение за издаването на акта ще фигурира в 14-дневен срок на таблото за обявления и на интернет страницата на Министерство на културата. „Ако в този срок наказателното постановление не бъде обжалвано, министърът на културата или оправомощен от него заместник-министър отбелязва това върху наказателното постановление и то влиза в сила в деня на отбелязването“, предвиждат измененията. Така ще бъдат пресечени опитите за избягване на връчване на наказателни постановления, какъвто проблем съществуваше досега – зад тази теза застана заместник-министърът на културата Румен Димитров. Междувременно до 7 юни 2021 г. следва да бъдат предприети нови промени в ЗАПСП във връзка с приетата през месец април Директива за авторско право в цифровия единен пазар. Тя предвижда новинарските агрегатори, сред които и Google News, да заплащат на новинарските сайтове, когато използват техни снимки и по-големи текстове. Те няма да дължат отчисления в случай, че публикуват единствено „отделни думи или много кратки откъси“. Според друг текст от директивата, платформите, чието съдържание се генерира (и) от крайните потребители ще трябва да лицензират всяка една творба, обект на авторско право, която юзърите биха могли да публикуват на тях. Именно тези два члена – 15 и 17, от директивата, предизвикаха полемика, а в края на месец май Полша подаде жалба в Съда на ЕС. Според полския заместник-министър на външните работи Конрад Шимански промените в авторскоправната норма ще доведат до въвеждането на филтри на платформите, чието съдържание се генерира (и) от крайните потребители. „Системата може да доведе до приемане на разпоредби, които се равняват на превантивна цензура, каквато е забранена не само от полската конституция, но и от Договорите за ЕС“, казва още той. Полша бе сред страните, които при вота в Съвета на ЕС, гласува против приемането на законодателния текст. Така гласуваха още Италия, Люксембург, Холандия, Финландия и Швеция.", "date": "2019.06.05", "title": "Парламентът одобри промените за дистанционния контрол на кабелните оператори"}
{"url": "https://www.monitor.bg:443/bg/a/view/cjal-vtori-klas-nominira-uchitelkata-si-za-naj-dobrija-chovek-167077", "text": "Учителка на второкласници получи в община Пловдив приза „Най-добрия човек”. Силвия Костадинова е предложена за наградата от своите ученици от 2 „В” клас в училище „Душо Хаджидеков”. Децата са били категорични, че госпожата им заслужава наградата заради своята всеотдайност и заради това, че е успяла да ги накара да заобичат книгите. Тя превръщала всеки свой урок в ценен съвет, като учела децата си на уважение, родолюбие, съчувствие и труд. Друг номиниран за отличието бе бизнес дамата Елена Кристияно заради своята благотворителна дейност и помощта, която е оказала на няколко семейства в затруднено материално положение. Родители на ученици от СУ „Свети Константин Кирил Философ“ са номинирали за най-добрия човек Тодор Дапев, президент на ВК „Виктория волей“, заради обновяването на класна стая в малък православен храм, както децата наричат кабинета, където изучават подбробно православната религия. Друг отличен е Анна Томбакопва - заради различните каузи и дарения, в които се включва, превръщайки своето хоби – рисуване по стъкло и декупаж в благотворителност, участвайки в различни базари за набиране на средства. Д-р Мария Печилкова получи отличието „Най-добрия човек“ заради това, че вече 50 години работи като педиатър и помага на стотици деца от най-ранна възраст и на техните семейства. Заради своята подкрепа за домове за деца, лишени от родителска грижа и центровете от семеен тип Антоан Терзиев също беше отличен. Той е един от добрите примери по отношение на грижата за изоставените деца. Организатори и на тазгодишното събитие са Община Пловдив, Националния алианс на хора с редки болести, Асоциация \"Наследствен ангиоедем\". Специален принос имат учениците от  Професионална гимназия по хранителни технологии и техника, които събираха номинациите на гражданите на импровизиран пункт срещу стълбите на „Каменица“. Акцията мина под мотото „Нека изведем добрината на светло”.", "date": "2019.06.05", "title": "Цял втори клас номинира учителката си за ”Най-добрия човек”"}
{"url": "https://www.monitor.bg:443/bg/a/view/pochina-bashtata-na-shampionskata-liga-lenart-johanson-167086", "text": "Бившият президент на УЕФА Ленарт Йохансон е починал вчера на 89-годишна възраст след кратко заболяване, съобщиха от Шведската футболна асоциация. Именитият функционер беше с ключова роля за създаването на Шампионската лига през 1992 г. Йохансон ръководеше УЕФА между 1990 и 2007 година, когато беше победен в изборите от френската легенда Мишел Платини. Шведът беше кандидат и за президентския пост на ФИФА през 1998-а, когато загуби вота срещу Сеп Блатер. По негово време промяна претърпя и форматът на европейските първенства, като броят на участниците в тях беше удвоен от 8 на 16. \"Ленарт е най-великият ни футболен функционер за всички времена. Никой друг швед не е имал такова влияние върху световния футбол. С работата си като президент на УЕФА и вицепрезидент на ФИФА той пораждаше само възхищение\", заяви президентът на Шведската футболна федерация Карл-Ерик Нилсон. През 2005 г. тогавашният селекционер на българския национален тим Христо Стоичков се изказа остро по адрес на Йохансон след мач срещу Швеция, в който той беше отстранен, а отборът ни загуби с 0:3. После на Камата му беше наложено наказание от 4 мача, а БФС се извини за крайната му реакция.", "date": "2019.06.05", "title": "Почина бащата на Шампионската лига Ленарт Йохансон  "}
{"url": "https://www.monitor.bg:443/bg/a/view/kabinetyt-nominira-liljana-pavlova-za-viceprezident-na-eib-167080", "text": "Правителството номинира Лиляна Павлова за вицепрезидент и член на Управителния комитет на Европейската инвестиционна банка (ЕИБ). Това стана ясно от решенията на правителственото заседание. Преди два дни стана ясно, че Лиляна Павлова ще стана евродепутат, след като водачката на листата на ГЕРБ и настоящ еврокомисар Мария Габриел обяви, че ще остане на сегашния си пост до октомври. Министърът на финансите Владислав Горанов трябва да уведоми банката за решението на държавата, след съгласуване със страните от избирателната група на ЕИБ, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г.", "date": "2019.06.05", "title": "Кабинетът номинира Лиляна Павлова за вицепрезидент на ЕИБ"}
{"url": "https://www.monitor.bg:443/bg/a/view/emilija-klark-deneris-spasi-jivota-mi-167075", "text": "Актрисата Емилия Кларк вярва, че хитовият фентъзи епос „Игра на тронове“ е спасил живота й. Тя яхва дракон от името на Денерис Таргериан в сериала в един от най-трудните си периоди – когато е претърпяла две животозастрашаващи аневризми и две операции на мозъка. „Винаги казвам, че Денерис буквално спаси живота ми. Докато се разхождах в нейните обувки усещах, че наистина ме спасява. Виждах само нея. и не мислих за нищо по-страшно, а само как да стигна до снимачния сет“, разказа в предаване на Variety 32-годишната звезда. Кларк сподели още, че не може да осъзнае, че „Игра на тронове“ е приключил и още се чуди „къде са й драконите“. Припомняме, че актрисата сподели за здравословното си състояние през март в есето „Борба за живот“, публикувано в сп. New Yorker. Кларк претърпява първата си аневризма на мозъка и животоспасяваща операция през 2011-а, когато е на 24 години. Това става малко след приключването на снимките на първия сезон на \"Игра на тронове\". Втората аневризма е след третия сезон през 2013 г. След операцията получава афазия - състояние след мозъчна травма, при което възникват речеви проблеми. \"Когато насочвах поглед към бъдещето, не виждах смисъл да живея. Аз съм актриса – трябва да знам репликите си наизуст. пише в есето си тя. През втория сезон от поредицата Кларк често се чувства замаяна и отпаднала и се страхува, че ще умре. През 2013 г. тя претърпява по-сложна операция с отваряне на черепа и прекарва един месец в болница. Тогава се опитва да преодолее паническите атаки и отчаянието си. Към момента състоянието й е добро.", "date": "2019.06.05", "title": "Емилия Кларк: Денерис спаси живота ми"}
{"url": "https://www.monitor.bg:443/bg/a/view/nad-96-ot-pyrvolacite-v-plovdiv-prieti-po-pyrvo-jelanie-167068", "text": "Над 96 % от 7-годишните, които наесен ще са в първи клас, са приети в желаните от тях училища. Това сочат данните на електронната система за прием на първолаците, която действа в община Пловдив вече трета поредна година. Първото класиране за прием в първи клас приключи на 5 юни т.г. Резултатите показват, че над 96% от класираните 2871 деца са приети по първо желание. В класирането са взели участие 2923 деца, чиито родители са имали възможност да изберат до 5 желания от 46-те училища в града. От общия брой на обявените 3483 свободни места все още не са заети 612. За класираните деца предстои записване в училищата до 11 юни. В този срок родителите трябва да представят всички необходими документи за проверка. Не се изискват документи за удостоверяване на критериите за настоящ и постоянен адрес на децата, тъй като проверката е автоматична. Некласирани са само 52 деца, за които по-голямата част от родителите са избрали само едно единствено желание, и то не е училището, в района на което е регистрирано детето. Съгласно изискванията на наредбата за прием след второ класиране ще бъде направен анализ на броя на записаните в училищата деца и броя на все още необхванатите и при необходимост ще бъдат завишени първоначално определените с училищния план-прием паралелки. Родителите ще бъдат уведомени за промяната чрез обявяване на актуален брой свободни места за трето класиране. Анализите на резултатите от първото класиране показват, че в над 80% от училищата са приети всички деца, пожелали прием, независимо от точките, които са събрали. По-голямата част от родителите (71% от класираните) са пожелали детето им да учи в училището, в района на което е адресната регистрация на детето. В срок до 12 юни включително ще бъдат обявени свободните места за следващото второ класиране, което ще се проведе на 19 юни. В него ще вземат участие все още некласираните деца, както и тези, които не се запишат по някаква причина от класираните, а така също и пропусналите първото класиране. Сроковете за подаване онлайн на заявления за участие в това класиране е 17 юни 2019 г. включително. За подаване на заявления за кандидатстване на хартиен носител срокът е 14 юни 2019 г.", "date": "2019.06.05", "title": "Над 96% от първолаците в Пловдив приети по първо желание"}
{"url": "https://www.monitor.bg:443/bg/a/view/i-bsp-predlaga-5-dds-za-hljaba-vnasat-zakonodatelen-paket-za-bednite-167072", "text": "Само няколко дни след като ДПС дадоха заявка, че ще работят за свиване на ДДС на хляба на 5 %, сега това правят и от БСП. Червените започват със законодателен пакет срещу бедността и отново внасят някои свои предложения. Сред тях е и това за намаляване от 20 на 5% на ДДС за месо, мляко, брашно и продукти от брашно. Лидерът на БСП Корнелия Нинова обясни, че ще внесат законови поправки и за за данъчни облекчения за млади работещи семейства, на които ще се спестяват по 600 лв. годишно, както и предложения за преизчисляване на старите пенсии и вдигане на социалните помощи за енергийно бедните , предвид очаквания скок на ток и парно. Нинова изтъкна, че държавата им излишък от 2,6 млрд. лева и той е изработен от всеки българин  и трябва да стигне до тях именно чрез политиката на доходите. Тя побърза да уточни, че предложенията им не са популистки и обясни, че искат разумни разговори с останалите партии не само за тези предложения, но и за приоритетни политики като преодоляване на демографската катастрофа и повишаване на доходите. Тя коментира и изказването на премиера Бойко Борисов преди дни, че „комунистите умеели да харчат чужди пари“ и добави: \"Бившият член на БКП Бойко Борисов твърди, че социалистите обичат да харчат чужди пари - тези, които раздава през прозореца на джипа си, не са негови\". Тя изтъкна, че в редица европейски страни има безплатни детски гради, безплатно образование и базисно здравеопазване, като даде за пример Германия, Австрия, Норвегия, Швеция. Същевременно се очаква ДПС да внесе своите предложения за ДДС-то следващата седмица.", "date": "2019.06.05", "title": "И БСП предлага 5% ДДС за хляба, внасят законодателен пакет за бедните"}
{"url": "https://www.monitor.bg:443/bg/a/view/vylchev-sredna-zaplata-v-universitetite-e-nad-1700-lv-167073", "text": "Средната брутна заплата в университетите е над 1700 лв. Разликата между най-ниските и най-високите възнаграждения обаче е твърде голяма и може да бъде над 2 пъти. Това обясни образователният министър Красимир Вълчев пред БНР. „Във висшите училища доминират рентиерските модели на заплащане. Не доминира политиката да привлекат млади преподаватели. Те са избрали разликата между най-високите и най-ниските заплати да бъде 2,5 пъти“, заяви образователният министър. Вълчев посочи, че докато с колективния трудов договор при учителите са увеличени минималните работни заплати с цел привличане на млади преподаватели, в университетите възнагражденията се определят на академично нови и доминира политиката на прослужено време. Просветният министър коментира и предложените промени в закона за висшето образование и опита за разрешаване на проблема с т.нар „летящи професори“. Според него преподаватели на заем дават поводи за съмнения върху качеството на един университета. „Едно висше училище трябва да има собствен капацитет, трябва да има стимули да инвестира в собствени преподаватели, да развива собствени школи“, зави просветният министър. Той добави, че качеството на висшето образование ще бъде силно там, където има инвестиции в млади преподавалите. В промените е заложен и мораториумът върху създаването на нови университети и филиали, Вълчев посочи, че това е временна и недобра мярка, каза просветният министър и изрази надежда тя да действа по-малко време. За целта той се надява в рамките на година да бъде изготвена Национална карта на висшето образование, от която ще зависи занапред дали един ВУЗ ще може да разкрива нови специалности или филиали. Тя ще бъде направи диференциация между професионалните направления. Вълчев посочи, че броят на университетите не е основният проблем пред системата на висшето образование. „Проблемът е, че в годините на прехода всички се разраснаха профилно и започнаха да обучават професионални направления, които не са присъщи за техния профил, нямат този капацитет, взимат преподаватели назаем от други висши училища – това, което се опитваме да ограничим. Проблемът е в това, че приемът достигна крайният си предел. Ако преди 30 години се приемаха 30% от завършващите гимназиално образование, през 2016 г. това достигна близо 80%. Сега връщаме назад, но не самоцелно, защото имаме професионални направления, в които имаме недостиг на студенти“, заяви той. По думите на Вълчев нерационалното търсене на висше образование – търсене само заради самата диплома, е избуяло в социалните, стопанските и правните науки. Това са и професионални направления, в които е намален приемът. Вълчев посочи, че за три години местата за студентите са намалели от 58 хиляди на 43 хиляди. „Настройваме системата за това да работи с по-малко студенти. Преструктурирането не засяга еднакво всички висши училища“, каза той. Просветният министър е на мнение, че може да има и специалности и направления, които могат да бъдат закрити. Той посочи, че това вече се е случило през последните години. Вълчев даде за пример Аграрният университет в Пловдив, който тази година няма да обучава по икономика и туризъм. Промените в закона предвиждат и министърът да сключва мениджърски договори с ректорите. Вълчев обясни, че това не означава че той ще избира ректори или да се меси в управлението на университета. Той ще може да иска да подобряват научната си дейност, да се свързват с европейски мрежи. „ Ние няма да се месим в академичното управление, няма да се месим във финансовото, нито в административното. Министърът няма да може да влияе върху оперативното управление по никакъв начин, нито да сменя ректори. Това, което правим с този механизъм, е да споделяме стратегическото управление. Ние трябва да отговаряме за общия, колективния интерес. Висшите училища имат некоординирани стратегии за развитие.“, обясни Вълчев за предложените промени и уточни, че стратегическите задачи ще бъдат разработени заедно с ректорите.", "date": "2019.06.05", "title": "Вълчев: Средната заплата в университетите е над 1700 лв. "}
{"url": "https://www.monitor.bg:443/bg/a/view/75-godini-ot-desanta-v-normandija-167078", "text": "Страховитият враг сега е доверен приятел. Въплъщението на злото се превърна в крайъгълен камък на следвоенна Европа. Наближава 75-ата годишнината от десанта в Нормандия и днес германците са добре дошли, за разлика от нацистите, които бяха отбягвани и презирани. Сега войник с германския флаг на униформата си може да мине под осеяното със звезди знаме на американското гробище в Нормандия като символ на положителната промяна, настъпила откакто съюзниците си пробиха път през френските плажове, заети от войските на Адолф Хитлер на 6 юни 1944 г. \"Това е най-важното, за което ще бъдем винаги благодарни: Фактът, че можем да носим германските си униформи и срещаме приятелски настроени хора\", каза Даниел Помер, член на германски механизиран батальон на пехотата, който вчера посети американското военно гробище.  Застанал сред 9388 чистобели кръста, повечето от който на американци, убити по време на десанта в Нормандия и последвалите боеве, Помер каза, че падналите в бой войници, погребани на американското гробище в Нормандия, \"са освободили Европа, включително и Германия\". Деветдесет и четири годишният ветеран от американската армия Пийт Шоу, служил в 283-ти артилерийски батальон по време на Втората световна война, отдаде чест под същия американски флаг половин час по-рано. Очите му се насълзиха, спомняйки си за приятелите, които е изгубил в свирепата битка с германците при настъплението в Нормандия.  Попитан, дали е мразел немските войници по време на войната, Шоу отговори: \"О, да! О, да!\" Повече от 10 месеца след десанта в Нормандия военното подразделение на Шоу участва в освобождаването на Дахау, нацисткия концентрационен лагер до Мюнхен, където са загинали десетки хиляди концлагеристи. Ужасен, той описва ямите и количките, \"пълни с тела - евреи, германци, военнопленници или всякакви други, който са били несъгласни с Хитлер\". \"Как може човек да направи подобно нещо\", казва Шоу за Хитлер. За германските войници, които е мразил, сега ветеранът казва, че \"половината от тях не са знаели какво се случва\". Във Франция окупационните войски дълги години след войната били наричани \"шваби\". В последните години се правят опити да се разграничат нацистите и техните поддръжници от останалите германци. По същия начин Германия сега се възприема като крайъгълен камък на стабилността на континента и заедно с Франция е един от двигателите на Европейския съюз. \"Радостно е, че след края на тази ужасна Втора световна война, започната от Германия, имаме световен ред, който създаде ЕС, осигури мира, и гарантира нашата стабилност\", каза вчера германската канцлерка Ангела Меркел. Въпреки това не очаквайте да видите много германски знамена да се веят на силния вятър в Северна Франция редом със знамената на САЩ, Великобритания и Канада. Тези дни из цяла Нормандия могат да се видят хора, участващи във възстановки - карат американски джипове, носят британски униформи и отдават чест, но хората в германски униформи са малко. Лидери от цял свят се събират в Портсмут, Англия, в навечерието на десанта в Нормандия. Сред тях ще бъдат американският президент Доналд Тръмп, британският премиер Тереза Мей и германската канцлерка Меркел. Утре на отбелязването на годишнината Тръмп ще бъде на американското гробище в Нормандия, което гледа към плажа \"Омаха\". Британският премиер Мей ще отбележи десанта в близкия Кайен. Канадският министър-председател Джъстин Трюдо ще посети плажа \"Джуно\", където канадските войски са дебаркирали в деня на десанта. Френският президент Еманюел Макрон възнамерява да обиколи целия район. За разлика от тях германският посланик във Франция се очаква да води делегация на гробището близо до Ла Камб, където са погребани над 21 000 германски войници. Различията между съюзниците и Германия остават, когато става въпрос за гробищата. На американското гробище в Нормандия има подходящо кръстена блестяща бронзова статуя, наречена \"Духът на американската младеж, надигащ се от вълните\", която изобразява мускулест мъж, гледащ напред и нагоре. За германското военно гробище близо до плажа \"Омаха\" в Ла Камб скулптори са изваяли две фигури, които изглеждат толкова мрачно, колкото черният камък, от който са направени. \"За съжаление, това е израз на победата и поражението\", каза Ален Дюпен, главен градинар на американското гробище, и добави: \"Всяка страна има собствен поглед върху гробищата си и не може да гледаш по същия начин на британските, американските и германските гробища\". Минало е много време преди голям брой хора да започнат да идват на германското гробище, където са погребани близо 2100 войници от омразните подразделения на \"Вафен СС\", паравоенното крило на нацистите. Близо 450 000 посетители дойдоха миналата година и приблизително всеки трети бе германец. Кметът на Ла Камб Бернар Ленис каза, че \"дори по-старите поколения да проявяват определена резервираност\", по-младото поколение, изправено пред перспективите, осигурени от днешната епоха, гледа напред. \"Това е символът на нашето помирение, разбира се. Трябва да отворим нова страница\", каза Ленис.", "date": "2019.06.05", "title": "75 години от десанта в Нормандия"}
{"url": "https://www.monitor.bg:443/bg/a/view/nad-2-mlrd-lv-izplateni-po-prsr-i-za-direktni-plashtanija-prez-2018-g-167076", "text": "Над 2 млрд. лв. са средствата изплатени по Програмата за развитие на селските райони (ПРСР) 2014-2020 и директни плащания през 2018 г. Това са данни от годишния отчет на Държавен фонд „Земеделие“ и Разплащателната агенция за 2018 г., одобрен от правителството на последното му заседание. През миналата година са подписани 789 договора по ПРСР 2014-2020, като изплатените средства са на стойност 582 882 036 лв. В Кампания 2018 по схеми и мерки, администрирани по линия на директни плащания, са приети 110 944 заявления. През 2018 г. преведените субсидии за директни плащания по линия на Европейския фонд за гарантиране на земеделието възлизат на 1 542 050 690 лв. Изплатените суми по пазарните мерки по линия на селскостопанските пазарни механизми през 2018 г. възлизат на 78 855 781 лв., от които 51 932 666 лв. са от Европейския фонд за гарантиране на земеделието и 26 923 115 лв. - национални средства. За същия период по Програмата за морско дело и рибарство (2014-2020 г.) са преведени общо 13 998 134 лв. През миналата година са изплатени 146 984 266 лв. по 20 схеми за краткосрочно подпомагане, от които са се възползвали 20 500 земеделски стопани.", "date": "2019.06.05", "title": "Над 2 млрд. лв. изплатени по ПРСР и за директни плащания през 2018 г."}
{"url": "https://www.monitor.bg:443/bg/a/view/51-godishen-bylgarin-ubit-sled-finala-na-shampionska-liga-sydjat-kilyra-dnes-167069", "text": "Българин е бил намушкан смъртоносно след финала на Шампионска лига в събота, съобщава Би Би Си. 51-годишният ни сънародник заедно с двамата си синове се прибирали в дома си, след като гледали мача в заведение в Саутпорт. По пътя обаче тримата били нападнати от запалянковци. Мъжът бил тежко ранен и откаран по спешност в болница, където починал от раните си три дни по-късно. При нападението пострадал и 28-годишният му син, който получил наранявания по лицето. За убийството е задържан 31-годишен мъж, който днес ще се изправи пред съда по обвинение за нанасяне на тежка телесна повреда.", "date": "2019.06.05", "title": "51-годишен българин убит след финала на Шампионска лига, съдят килъра днес"}
{"url": "https://www.monitor.bg:443/bg/a/view/kongresyt-s-proektozakon-za-zashtita-na-migrantite-167079", "text": "Камарата на представителите на САЩ прокара законодателство за слагане на край на заплахата от депортация на имигранти без документи, които са известни като \"Мечтателите\" - имигранти, доведени в САЩ като деца, съобщават местни медии.   237 срещу 187 конгресмени гласуваха в контролираната от демократите долна камара за приемане на законодателството, въпреки че Белият дом е категорично против. Според администрацията на президента на САЩ Доналд Тръмп ходът ще \"възнагради нелегалната имиграция\". Само седем републиканци гласуваха в полза на законопроекта. Не е ясно дали контролираният от републиканците Сенат ще разгледа проектозакона. Вероятно инициативата на демократите ще бъде част от дебатите по време на президентската кампания 2020 г. и изборите за Конгрес. По-рано Тръмп обяви, че иска да помогне на \"Мечтателите\". Но след неуспешни преговори Тръмп се концентрира основно върху намаляване на имиграцията и строителството на стена по границата с Мексико. Проектозаконът на демократите ще защити около 2 милиона \"Мечтатели\" от депортация, ако покрият определени критерии, което ще им позволи впоследствие да получат американско гражданство. Някои от тези имигранти бяха под временна закрила, след като бившият държавен глава Барак Обама прие програма през 2012 г. Тръмп прекрати програмата, което решение в момента се оспорва в съда. Проектозаконът също ще защити от депортация други 460 000 мигранти, които законно пребивават в САЩ според програма за временна закрила, която е свързана с имигранти, избягали от държавите си заради природни бедствия, войни и др.", "date": "2019.06.05", "title": "Конгресът с проектозакон за защита на мигрантите "}
{"url": "https://www.monitor.bg:443/bg/a/view/kristof-valc-pristana-na-udi-alyn-167074", "text": "Двукратният носител на „Оскар“ Кристоф Валц ще застане пред камерата за следващия проект на Уди Алън. Това е първият филм на прочутия режисьор след възхода на MeToo движението, в рамките на което осиновената му дъщеря Дилън Фароу повтори обвиненията си в сексуално посегателствосрещу него, датиращи от 1992 г. Въпреки че мнозина актьори отказаха след това да работят с Алън, а компанията Amazon отказа да промотира заглавието му „Дъждовен ден в Ню Йорк“, кинодеецът отново ще дирижира събитията зад камерата, като този път ще заложи предимно на европейски актьори. Новият му филм е с работно име WASP2019 и е в копродукция между компанията му Gravier Production и испанската фирма MediaPro, която не за първи път засвидетелства желанието си за партньорство с Алън. Съвместно те са работили още по лентите „Полунощ в Париж“, „Ще срещнеш висок тъмнокос непознат“ и „Вики, Кристина, Барселона“. Сюжетът на WASP2019 ще гравитира около семейна двойка, акостирала в Сан Себастиан за филмовия фестивал там. Пленени от магията на събитията и чара на Испания, съпругата започва афера с брилянтен френски режисьор. Мъжът пък се влюбва в местна девойка. Жанрът на заглавието е романтична комедия, а с участие освен Кристоф Валц ще се разпишат още Джина Гершон, Уолъс Шон, Серги Лопес, Луи Гарел и Елена Аная.", "date": "2019.06.05", "title": "Кристоф Валц пристана на Уди Алън"}
{"url": "https://www.monitor.bg:443/bg/a/view/krib-otlichi-agrion-za-rastej-167061", "text": "В оспорвана битка с още 7 големи български компании, „Агрион“ грабна големия приз в категорията „Растеж“ на годишните награди на Конфедерацията на работодателите и индустриалците в България. Награждаването на най-заслужилите компании е кулминацията на традиционния бал на работодателската организация. Отличието за постигнатите резултати бе връчено лично от Мариана Николова, вицепремиер по икономическата и демографската политика на изпълнителния директор на земеделското дружество Анатоли Георгиев, в присъствието на министър-председателя Бойко Борисов, министри, депутати, кметове и над 400 представители на бизнеса в България. Общият брой на номинираните компании през тази година е 25 от различни сфери на икономиката. Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката, казаха от КРИБ. „През последните години „Агрион“ се превърна в лидер в сферата на управление на земеделска собственост и единствената компания, която предлага пълното портфолио от услуги, свързани със управлението на земеделски активи“, каза изпълнителният директор на земеделското дружество Анатоли Георгиев. Той отчете впечатляващият ръст, който компанията постигна по всички ключови показатели. „Това превърна „Агрион“ в най-разпознаваемият земеделски бранд в България“, каза Георгиев. По думите му компанията ще продължи усилията си в посока окрупняване на земеделската земя, подобряване на статута й и повишаване на нейната добавена стойност. За 5 години, откакто е на българския пазар, „Агрион“ се наложи категорично като най-популярната земеделска компания в България. Дружеството въведе най-модерните и съвременни форми на управление на поземлени активи. „ „Агрион“ е първата българска компания, която изгради професионална верига от офиси на ключови точки в страната и въведе нови стандарти в земеделието, излизайки от анонимния модел на повечето посредници в бранша. Дружеството се ползва с най-голямо доверие и се посочва от фермерите като предпочитан партньор при сделка. Независими проучвания показват над 75% от собствениците на земя, които продават имота си, посочват именно „Агрион“ като най-предпочитаният и доверен партньор при сделка.", "date": "2019.06.05", "title": "КРИБ отличи „Агрион“ за растеж \t"}
{"url": "https://www.monitor.bg:443/bg/a/view/kabinetyt-dava-500-hil-lv-za-remont-na-koraba-radecki-167064", "text": "Правителството ще отпусне половин милион лева за ремонт на кораба “Радецки” в Козлодуй. Това обяви премиерът Бойко Борисов в началото на правителственото заседание. “Всички се прекланяме пред подвига на Ботев, всички свързваме името му с кораба \"Радецки\". Неслучайно в най-хубавите патриотични песни е споменаван”, заяви Борисов. Той уточни, че ремонтът на кораба не може да се осъществи в България, заради приватизацията на корабостроителницата в Русе и затова ще трябва са се реконструира в Румъния. \"Корабът да се отремонтира така, че да могат учениците, децата, всеки, който иска, да се вози на него и да може да пресъздаде усещането за подвига и героизма на Ботев\", заръча премиерът. След като Борисов съобщи новината, кметът на Козлодуй Маринела Николова обяви, че по този начин националната светиня ще бъде запазена. \"Искам да благодаря от свое име и от името на моите съграждани за подкрепата, която получихме в лицето на премиера Борисов, че бяха осигурени тези средства, за да можем да запазим една национална светиня и да я съхраним във времето\", каза Николова.", "date": "2019.06.05", "title": "Кабинетът дава 500 хил.лв. за ремонт на кораба “Радецки”"}
{"url": "https://www.monitor.bg:443/bg/a/view/kakva-svatba-iskat-razlichnite-zodii-167062", "text": "Сватбата е времето, когато най-добре се проявява характера на булката. Ето какво може да разберете от зодиакалния знак на любимата преди да пристъпите към най-ценния момент в живота ви. Булката Овен е силна и независима. Не обича никой да й нарежда, да й се пречка или да действа вместо нея. Затова трудно се справя с роднини, които опитват да налагат мнението си за сватбената визия. Сватбата на булката Овен е нетрадиционна и с нотки авантюризъм. Необичайно място, необичайна декорация, нещо, с което да се отличи. Булката Телец харесва сватбите на открито. Сватба тип градинско парти или ресторант/ хотел сред природата описват специалния ден от нейните мечти. Булката Телец предпочита нежните цветове, като пастелните нюанси чудесно балансират буйния й нрав. Булката Близнаци предпочита малка сватба на специално място. За нея на първо място е локацията, а след това традициите, роклята и ритуалите. Въпреки това булката Близнаци често е нерешителна и лесно се влияе от странични мнения, които обикновено я тласкат в по-традиционна насока. Булката Рак обича да се включи във всичко за сватбата. Тя иска да участва в изработката на декорацията, на подаръчетата на гостите, на поканите. Готова е към всичко да добави по малко от себе си, за да са уникални. Дори булчинската рокля трябва да е модифицирана от моделите в магазина. Булката Лъв обича сватбите в семеен стил. Ако има възможност, би предпочела церемония в дома си, в тесен кръг. Биха поканили само най-близките роднини, без излишни хора. Искат в деня на сватбата да са спокойни. Булката Дева обича големите и пищни сватби. Блясък, стотици хора, луксозно място, всичко това описват перфектната сватба на Девите. Искат всичко да е изпипано до последния детайл, да има перфектна организация. Нищо не е оставено на случайността, затова почти винаги се доверяват на помощта на сватбена агенция. Булките Везни искат сватбата им да е романтична. Предпочитат вечерна церемония, с приглушени светлини и много блясък. Сватба като от приказките е тяхната представа за идеалния ден. Нищо нетрадиционно, само нежност и женственост. Булката Скорпион предпочита малка сватба с най-близките хора. Церемонията трябва да е семпла, без излишни детайли, за да не е натруфена. Семпла булчинска рокля и прием в тесен кръг, това е идеалната сватба за зодия Скорпион. Булката Стрелец е ентусиазирана и малко разпиляна. Тя иска това и онова, по малко от традиционното, по малко от необичайното. Тя има нужда от помощ в организирането на сватбата си, защото иначе ще получи сватба-хаос. Булката Стрелец ще се чувства страхотно на сватба на плажа в меки пастелни и неутрални тонове. Булката Козирог е параноична по отношение на сватбата си. Ужасява я, че нещо няма да е по нейния вкус, че някой ще поднесе изненада, която не влиза в плана. Булката Козирог има нужда от помощ в организирането, защото се пренапряга. Като един от най-големите традиционалисти в зодиака, Козирогът мечтае за семпла, но стилна сватба в изискан ресторант. Булката Водолей иска много семпла и обрана откъм детайли сватба. Без оркестри, без излишен шум, само елегантна церемония. Булката Водолей ще предпочете дневна сватба с церемония и прием на открито. Емоционална, традиционна, но без излишни детайли, булката Риби предпочита класическа сватба на закрито. Тя организира сватбата си стриктно, без да харчи излишни пари. Важно при булката Риби е най-близките й хора да участват в организирането на сватбата, да търси мнението им и да се опита максимално да угоди на най-близкия кръг роднини.", "date": "2019.06.05", "title": "Каква сватба искат различните зодии?"}
{"url": "https://www.monitor.bg:443/bg/a/view/gerb-i-bsp-shte-vyrnat-parite-ot-nadvzetite-subsidii-167095", "text": "ГЕРБ и БСП ще върнат парите от надвзетите субсидии. Това обявиха шефката на бюджетната комисия Менда Стоянова от управляващата партия и Филип Попов от БСП пред Нова телевизия. Стоянова определи въпросът като „техническа грешка”, като обясни, че методиката за изчисляване на парите за партиите е един и същ от 2001 г. и се взимат всички действителни гласове , подадени на вота и се умножат по 11 лв По думите й винаги е действал принципа на преразпределение на действителните гласове, подадени и за онези партии и коалиции, които не са преминали бариерата. Така на практика означава, че субсидия се плаща и за за бюлетини с отбелязано поле „Не подкрепям никого”. Само преди ден ВАП сезира финансовия министър, Сметната палата и ВКП заради казуса, като уточни, че има данни за престъпления от общ характер. Самият Владислав Горанов пък получи 30 дни срок да вземе мерки и партиите да върнат надзетите пари. Сега Стоянова коментира, че няма прокурорско постановление, а писмо, което наблюдаващият прокурор е изпратил до министъра на финансите. В момента ведомството подготвяло своето становище. След като в сряда поправката комисията прием промени в закона за партиите, в четвъртък те трябва да минат на първо четене и през пленарна зала в Народното събрание. Те предвиждат формациите ще трябва да върнат допълнителните средства, получени от 2016 г. досега., като това чрез прихващани от следващите траншове на държавната субсидия. На свой ред социалистът Филип Попов заяви, че партийните субсидии е в министъра на финансите и неговото ведомство. Той поясни, че този проблем се е появил след приемането на новия закон от 2016 г. \"Всички политически партии разчитат на министъра на финансите, защото ние сме създали Закон за бюджета, където ясно е казано, че субсидията е 11 лв. Не е наша работа да следим размера на субсидията“, каза Попов и уточни, че продължават да искат оставката на Горанов. По думите му след проверката на прокуратурата е ясно, че той не изпълнил своя ангажимент и не е извършил достатъчен контрол във връзка с разпределението на субсидиите.", "date": "2019.06.05", "title": "ГЕРБ и БСП ще върнат парите от надвзетите субсидии"}
{"url": "https://www.monitor.bg:443/bg/a/view/holandija-vpechatlena-ot-napredyk-na-bylgarija-iska-oshte-merki-za-shengen-167066", "text": "Холандия вижда напредък на България за влизането й в Шенген, но трябва да изпълни още мерки свързани с корупцията и трафика на хора. Това обяви външният министър на Нидерландия Стеф Блок на пресконференция в МС след среща с премиера Бойко Борисов. Именно Холандия е страната, която блокира членството ни в Шенген. “Разбирам желанието на България за присъединяване в Шенгенското пространство, но холандския народ трябва да е уверен, че има стриктен контрол по границите”, каза Блок и допълни, че преди страната ни трябва да се справи по-добре в борбата с корупцията трафика на хора. Блок изрази впечатление от икономическия растеж на България и допълни, че през миналата година холандските инвестиции у нас са били на стойност 80 млн.евро. От своя страна външният министър на България Екатерина Захариева обяви, че винаги има място за подобрение, но България показва, че охранява външните граници. Само от началото на годината има 100 дела срещу трафиканти на хора. “Мисля, че наистина се справяме повече от добре. Надявам се Холандия съвсем скоро да вземе решение в полза на България”, каза Захариева. На срещата му с Борисов двамата също обсъдили темата за Шенген, съобщиха от „Дондуков“ 1. Премиерът бил категоричен, че присъединяването ни към Шенгенското пространство и към еврозоната са основните приоритети на страната и подкрепата на Нидерландия е ключова. „Това ще гарантира пълноценното участие на България в съвместните европейски усилия за адекватно справяне с всички предизвикателства, свързани със сигурността на външните граници на ЕС“, подчертал Бойко Борисов. Външният министър пък отбелязал, че страната ни успешно се справя с опазването на външната граница на Европа. В хода на разговора Борисов заявил, че запазването на целостта на Шенгенското пространство изисква последователни усилия в две ключови области – засилване на контрола върху външните ни граници и подобряване на функционирането на системата за предоставяне на убежище. По време на срещата бил отбелязан и напредъка на България по реформите в рамките на Механизма за сътрудничество и оценка. „Оценяваме доброто сътрудничество с Европейската комисия по този въпрос и очакваме от нашите европейски партньори също да оценят нашите добри резултати, както и нашата решимост да продължим процесите по необратим начин“, казал министър-председателят. Той заявил, че България високо цени подкрепата на Нидерландия за кандидатурата на страната ни за присъединяване към Организацията за икономическо сътрудничество и развитие и очакваме конструктивна помощ за започване на преговори възможно най-скоро. Подкрепа очаква и страната ни във връзка с кандидатурата за седалище на Европейския орган по труда. Конструктивното двустранно сътрудничество също било акцент в разговора между българския министър-председател и министър Стеф Блок. Премиерът Бойко Борисов изтъкнал, че е изключително важно Нидерландия да остане водещ инвеститор в страната ни, като се запазят позитивните тенденции в двустранната търговия и да се разширят възможностите за присъствие на български продукти на холандския пазар. „През 2018 г. стокообменът между двете страни е 1.994 млрд. евро. Износът за Нидерландия е 774.3 млн. евро, което бележи ръст с 17.1% спрямо 2017 г. Вносът е 1,220 млрд. евро, което с 9.8% повече. За периода 1996-2018 г. преките инвестиции от Нидерландия в България са 7.8 млрд. евро, с което страната се нарежда на първо място по размер на ПЧИ в България“, отбелязват от Министерския съвет.", "date": "2019.06.05", "title": "Холандия впечатлена от напредъка на България, иска още мерки за Шенген (ОБНОВЕНА) "}
{"url": "https://www.monitor.bg:443/bg/a/view/patriotichnata-koalicija-pod-zaplaha-no-ostavat-vyv-vlastta-167067", "text": "Патриотичната коалиция е под заплаха и може да не продължи да действа в същия формат. Въпреки това от „Обединени патриоти“ ще продължат да участват в правителството с ГЕРБ и да изпълняват управленската програма, независимо дали са заедно или не. Това стана ясно от изказванията на различни представители на трите партии в  обединението – ВМРО, Атака и НФСБ в кулоарите на Народното събрание.  Поводът пък се оказва поредните искри и обвинения между ВМРО и лидерът на „Атака“ Волен Сидеров относно изборните резултати, гласове спечелени с  измама, в който спор накрая се намеси и лидерът на НСФБ Валери Симеонов. „Последната година съм дистанциран от работата в парламентарната група, защото има доста големи различия. По основни въпроси понякога се разминаване. Не знам дали ще продължи да бъде тази коалиция в този си вид“, каза Сидеров в кулоарите на Народното събрание. Той даде да се разбере, че спазва обещанията си, подписали са управленска програма , която трябва да се изпълни, а все още са по средата на мандата. Но веднага уточни: Сидеров отново намекна, че ВМРО са се сдобили с толкова гласове на изборите заради купен вот и че има сделка за новите изтребители. „Покупката на самолетите , подкрепена и движена от  Каракачанов , ще струва 3 млрд. лева.  Срещу което партията на Каракачанов, това е сделката,  да бъде припозната като единствената в патриотичното пространство“., каза той. Измамата пък била в самия вот. По думите му ВМРО никога не са взимали повече от  1 % на парламентарни избори. Евроизборите по традиция са с ниска активност и поставя под въпрос нейната легитимност. Според него този вот бил клиентелистки и купен и даде за пример резултатите в ромските квартали. Купуването на гласове там ставало чрез  застъпниците в секциите.  „Резултатът на ВМРО е в резултат на нечестен вот“, каза той. Затова той поиска поправки в ИК, според които, ако не са гласували повече от 50 % , вотът да се смята за легитимни, както е за референдумите. Наред с това той иска и прокуратурата да направи проверки в „Информационно обслужване“, което е ангажирано с обработването на изборните резултати, както в проверка в МО.  По думите на Сидеров членовете на борда на „информационно обслужване“  по всяко време могат да влизат в базата данни и да не оставят следи от е-подпис. „Тоест имаме възможност за пряка намеса при обработването на данните“, каза той. ВМРО пък посъветваха Сидеров да си прегледа изборните резултати, включително в ромските квартали. Относно обвиненията на Сидеров, че ВМРО  са спечелили с измама Юлияна Ангелов заяви:  Той допълни, че за ВМРО е важно да се изпълнява управленската програма. По думите му правителството се справя прилично и ако някой има други виждания, си е негов проблем. Той изтъкна, че всеки месец излизат други проблеми освен тези, които са част от програмата. Някои от нещата, които са заложени в програмата пък забуксували.  Ангелов заяви още, че не са се провеждали заседания на парламентарната група и въпросът дали Сидеров да я оглавяване не са били обсъждани. Лидерът на НФСБ Валери Симеонов пък обвини всички основни партии, че купуват ромски гласове и дори ще предложи създаването на изборна полиция. Симеонов първоначално отказа да коментира своите  партньори в „Обединени патриоти“, като изтъкна, че бъдещето е подвластно само на гадателите и врачките.  „Явно не съм добър политически анализатор и гадател“, каза той относно бъдещето на патриотичната коалиция, но заяви категорично, че не е на дневен ред въпроса за смяната на Сидеров като шеф на парламентарната група. Той заяви, че няма да вземе страна в спора между ВМРО и Атака“, но изтъкна, че нивото на взаимоотношения започвало да пада. Симеонов даде да се разбере, че проблемът на евровота не бил резултатът на патриотичните партии. По думите му всички са се вторачвали в това, а никой не обръщал внимание на резултатите на ДПС , като продължавал странният феномен на масова подкрепа на ДПС в Северозападна България -  Монтана, Видин и Враца в ромските махали. Той обвини ДПС в масово купуване на гласове в райони, където няма турски етнос. Накрая той заяви, че същият феномен за – ГЕРБ и БСП. Като странна пък Симеонов определи подкрепата за ВМРО в някои ромски квартали, където са изпреварили дори ДПС. По думите му полицията и прокуратурата не си вършели работата. Затова скоро от НФСБ ще предложат да се създаде специално звено към полицията – изборна полиция. По думите му купуването на гласове много често става в близост до полицейски патрули или техни представители. \"Почвам да се питам дали това не става с мълчаливата подкрепа на големия коалиционен партньор\", каза Симеонов, визирайки ГЕРБ.", "date": "2019.06.05", "title": "Патриотичната коалиция под заплаха, но остават във властта"}
{"url": "https://www.monitor.bg:443/bg/a/view/pochistvat-koritoto-na-jantra-v-tyrnovo-167065", "text": "След падналите в продължение на няколко дни проливни и поройни дъждове, започна почистването на коритото на река Янтра във Велико Търново. То се извършва под прякото наблюдение на кмета Даниел Панов, който редовно инспектира работните групи на място как се справят със задачите. От вчера със специализираната техника е започнал почистването на речните корита под мостовете на реката край В. Търново, Дебелец. Особено внимание се отделя на районите около кварталите Асенова махала и Света гора в подножието на Царевец, средновековните църкви „Св. 40 мъченици” и „Св. св Петър и Павел, Владишкия мост. На всички проблемни места ще бъдат основно почистени речните корита, ще бъдат премахнати наносите и изкуствено създадените острови. Ще бъдат почистени бреговите ивици. Ще бъдат почистени над 10 мостови съоръжения. Целта е при последващи порои да не се предизвиква затлачване на реките и да се намали риска от преливането им, особено в районите контактни с пътища и с жилищни и промишлени сгради. Заради почистването се налага временно затваряне на пътя В. Търново – Г. Оряховица. Движението ще се извършва по обходен маршрут през селата Шереметя и Арбанаси.", "date": "2019.06.05", "title": "След пороите: Почистват коритото на Янтра в Търново"}
{"url": "https://www.monitor.bg:443/bg/a/view/muzikantyt-kojto-izpja-petja-dubarova-s-nov-singyl-167021", "text": "Най-популярният български изпълнител в Швейцария – Жан Маринов, с артистичен псевдоним Жан Мар, избра София за премиера на новия си, четвърти самостоятелен сингъл. Парчето One More Time ще бъде представено заедно с видеоклипа на песента на 5 юни в Sofia Live Club. Входът е свободен, а началото е обявено за 20.30 часа. Песента е музикален и лиричен хибрид на Whitesnake и Willie Nelson и вече се радва на огромен интерес в Цюрих и Базел. Жан Мар, който от години живее и твори в Швейцария, преди 4 години се прочу с песента си „Спомени“ по стихове на Петя Дубарова („Недосегната“). С талантливата поетеса, напуснала твърде рано този свят, го свързва къщата – днес музей, в Бургас, построена преди години за неговия дядо – първия й собственик. Жан се познава със сестрата на Петя – Елица, а за песента по стиха на Дубарова казва, че тя „сама го е избрала“. Миналата година направи музикалния си дебют у нас с песента Love Is. В Швейцария сингълът вече втора година продължава да се върти по местните радиостанции, което прави Жан Мар най-популярния български изпълнител в страната. Екипът, с който Жан Мар създава новия си сингъл, е впечатляващ: на барабаните е Теодор Янков, който е работил със Силвия Кацарова и група „Те“, на пиано и орган – Иван Христов (изпълнителен музикален продуцент на „X фактор“ (3,4,5), „Като две капки вода“ (2,3,4,5,6,7), Група „Сафо“), бас – Ивайло Звездомиров (Графа, ФСБ, група \"Те\"), китари – Бисер Иванов (Лили Иванова, Веселин Маринов), бекинг вокали – Станислава Христова (Васил Найденов). Текстът и музиката са авторски на Жан Мар, а аранжиментът е дело на Теодор Янков, Иван Христов и Ивайло Звездомиров. На премиерата в Sofia Live Club феновете ще видят ексклузивно и видеоклипа на песента, а премиерата й в YouTube ще бъде в 22.00 часа на 5 юни. Режисьор на видеото е Атанас Христосков. Водещ и DJ-съпорт на събитието е Васко Громков (DJ VaGro). Жан Маринов е роден на 17 юни 1974 г. в София. Започва да свири на китара и пее на 11 години. От 1989-1991 участва в хора на софийската Английска гимназия, заедно с Атанас Русков (“Бейби Фейс Клан“). До 1992 участва в няколко оригинални рок и блус групи. През 1992 г. заминава в САЩ. Участва в кавър и оригинални рок групи в Ню Джързи и Ню Йорк 1992-2002. През 2010 година се завръща в София и подновява работа по запис на български поп-рок песни в екип с Теодор Янков и Атанас Копчев. По майчина линия семейството на Жан Маринов е от Бургас. Жан е правнук на Руси Кожухаров, командир и основател на първата пожарна команда в Бургас (Кожухаров е и първия собственик на къщата, сега музей на Петя Дубарова). Жан е племенник на Иван Кожухаров (Черното) – български художник-график. След 2011 г. Жан се мести в Швейцария и подновява музикалните си занимания. В паралел с любовта си към музиката той работи интензивно върху много аутсорсинг проекти, с които цели да привлече чуждестранни инвестиции в България.  ", "date": "2019.06.05", "title": "Музикантът, който изпя Петя Дубарова, с нов сингъл"}
{"url": "https://www.monitor.bg:443/bg/a/view/nov-incident-beljaza-snimkite-na-bond-25-167046", "text": "Две седмици, след като стана ясно, че Даниел Крейг ще трябва да бъде опериран от контузия на глезена вследствие на каскада от \"Бонд 25\", нов инцидент беляза снимките на продукцията. Целият снимачен сет Pinewood Studios в Лондон беше затворен във вторник, след като на терен се е получила експлозия. Пострадали от произшествието няма, гласи официалното съобщение в Туитър страницата на филма. Въпреки това, според неназован източник на в. Sun, при експлозията е бил ранен член от техническия екип на \"Бонд 25\", който е бил \"премазан от част от сета, паднал върху него, докато той бил на рампа извън студиото\". Потърсени за повече информация от LA Times, продуцентите не потвърдили слуха. Това е поредното забавяне за лентата. Миналото лято режисьорът Дани Бойл отказа да работи по продукцията, като тогава носителят на \"Оскар\" посочи \"творчески различия\" като причина за сбогуването му с агент 007. Мястото му начело на заглавието зае Кари Фукунага. След като Крейг получи травма вследствие на каскада за снимките, продуцентите коментираха, че премиерната дата, гравитираща около месец април 2020 г., няма да бъде повлияна от инцидента. Все още не е ясно дали разпространението на филма няма да се забави след последната злополуката.", "date": "2019.06.05", "title": "Нов инцидент беляза снимките на \"Бонд 25\""}
{"url": "https://www.monitor.bg:443/bg/a/view/nasa-s-tri-misii-do-lunata-167063", "text": "НАСА (NASA) оповести първите три договора за безпилотни мисии до Луната, част от програмата Артемида (Artemis), която има за цел да върне американските космонавти на Луната до 2024 година. Товарите за трите мисии ще включват лунни научни експерименти, измервания на повърхностната радиация, тестване на нови технологии за навигация и кацане и измерване на ефекта от кацанията и екстравекуларните дейности върху лунната среда. Изпълнителите ще осигурят пълно обслужване на мисиите от разработването, до стартирането и кацането. Целта на мисиите ще бъде да помогнат на НАСА при разработването на по-усъвършенствани безпилотни апарати за кацане, като тези, които ще превозят американските космонавти до Луната за първи път от 1972 г., което е първата фаза от плана Артемида (Artemis), за изследване на Луната.   Втората фаза има за цел до 2028 г., да се установи постоянно човешко присъствие на и около Луната, както и да положи основите за първата пилотирана от хора мисия до Марс.   ", "date": "2019.06.05", "title": "НАСА с три мисии до Луната (ВИДЕО)"}
{"url": "https://www.monitor.bg:443/bg/a/view/otmenjat-chastichnoto-bedstveno-polojenie-v-tutrakanci-167051", "text": "Отменят обвеното вчера частичното бедствено положение, заради преливането на язовир „Тутраканци“ от падналите през последните дни дъждове. Това съобщиха сутринта днес от община Провадия. След сигнал, че язовирът до едноименното село е прелял през стената, която е от пръст и е неустойчива и компрометирана от дъждовете и може да се скъса, община Провадия, на чиято територия е съоръжението, създаде организация, а общинския щаб за бедствия и аварии обяви частичното бедствено положение. Два екипа на пожарната и хидромодул бяха изпратени на място, над стената се поставиха чували с пясък, предприе се и разширяване на преливника с помощта на багер, който прокопа и канал към близкото дере, което да поеме преливащата вода. Заради непосредствена опасност бяха временно евакуирани 9 от къщите в Тутраканци, които са в най-ниската част. „Нощта премина спокойно. Наводнен беше само приземният етаж на една къща. Имотите и имуществото на евакуираните хора бяха охранявани от няколко полицейски екипа. Нивото на язовира вече е под критичния минимум, няма опасност за имотите и хората“ заяви заместник-кметът на Провадия Анатоли Атанасов. Към момента се отчита спад в нивото на язовира, няма и преливане през стената, потвърди сутринта в сряда и областния управител Стоян Пасев. Той уточни, че са взети превантивни мерки, като евакуираните са били настанени при роднини във високата част на селото, като междувременно е бил предупреден и кметът на съседно село Бозвелийско за готовност за евакуация при необходимост. Такава вече няма и до обед частичното  бедствено положение ще бъде отменено. Пасев коментира още, че прелялият язовир е собственост на община Провадия, но е бил даден на концесия. Той няма селскостопанско значение за общината и най-вероятно ще бъде източен и затворен за експлоатация. Във Варненска област няма други случаи на препълнени и преливащи язовири.", "date": "2019.06.05", "title": "Отменят частичното бедствено положение в Тутраканци "}
{"url": "https://www.monitor.bg:443/bg/a/view/bylgarin-napravi-gradskija-dostavchik-na-bydeshteto-167044", "text": "Българската компания Sin Cars, основана от инженер Росен Даскалов, представи в София бъдещето на градската мобилна платформа, наречена L City. Световната премиера на L City се състоя на автомобилното изложение в Женева през март 2019 г. Електромобилите са бъдещето и затова проектът на българската компания Sin Cars се основава на концепцията за електрическо превозно средство, което е екологично, удобно за използване и лесно за производство. Компанията представи концепцията и моделната гама, както и работещи прототипи на първите бъдещи серийни електромобили. L City e мултифункционална платформа, над която може да се надграждат различни варианти, съобразно нуждите на използване. Платформата има редица предимства, сред които ниски производствени и експлоатационни разходи, оптимизиран процес на производство и възможност за надграждане. Конструкцията позволява във всеки един момент да бъде надграждана и променяна динамично без допълнителни инвестиции, в зависимост от различните области на приложение. Пълната автоматизация на контролните елементи ще позволява лесното усъвършенстване в самоуправляващо се превозно средство. Скоростта на движение ще бъде лесно регулируема, като не се предвижда максимална скорост по-голяма от 90 км/ч, което е напълно достатъчно за градски условия. На базата на платформата L City са изградени два нови концептуални екологични автомобила. Изцяло електрическият модел L City Utility ще има основната функция да зарежда и обслужва магазини, заведения и институции, които се намират в центровете на големите градове. Той ще има хомологация М1/N1 и ще може да превозва максимум 8+1 пътници и ще има минимално тегло 2500 кг с товар. Моделът ще се задвижва от електромотор с мощност 15 кВт с батерии от 11 кВтч до 30 кВтч в зависимост от нуждите на клиента и ще има минимален автономен пробег от 100 км и максимален 300 км. Вторият представен прототип е L City Sun, който представлява открита платформа с до 8 места и минимална полезна маса 2550 кг. Товарният вариант е с кабина със затварящи се врати и повдигната товарна платформа. Моделът ще се задвижва от електромотор с мощност 15 кВт с батерии от 11 кВтч до 30 кВтч в зависимост от нуждите на клиента и ще има минимален пробег 100 км и максимален 300 км. В бъдеще ще бъдат изградени още два модела – пътнически или товарен бус L-City Carrier с тегло до 3500 кг и L-City Mega - пътнически бус с максимум до 36 човека или товарен камион с каросерия отзад открита или закрита на същата база. Всички модификации ще имат възможност за хибридна версия с бензинов или дизелов двигател, задвижващ предната ос и с електрическо задвижване на задната ос. Двете системи ще бъдат напълно автономни и едновременно с това свързани една с друга, като електрическото задвижване ще се използва за придвижване в градските центрове, а двигателят с вътрешно горене ще се използва за движение в зоните край градовете. За целта компанията Sin Cars вече има договор с европейски производител на автомобили за закупуване на двигатели, трансмисии и други компоненти. Основно предимство пред останалите компании в тази област ще е процесът на производство, дефиниран от предвидена за изграждане матрична поточна линия. Процесът на производство, при който човешкият фактор е максимално ограничен, използващ програмируеми роботи за извършване на съответните действия по сглобяване, заваряване и изграждане на цял автомобил ще бъде контролиран от компютъризирана система. Производството на шасита, части и компоненти ще се извършва в град Русе. Планира се производството да започне в съществуващата база като едновременно с това се изгражда новият завод на новото дружество Sin Cars Industry. Финалният етап от производството, а именно асемблирането, ще се извършва в базата на компанията в Германия заради ниските транспортни разходи на основните компоненти като батерии, електромотори, трансмисии и други, произвеждани и закупувани от там. Друга основна причина е, че продуктът е насочен основно за европейските пазари и големите градове, където в центровете вече има сериозни забрани за дизелови и бензинови автомобили, неудовлетворяващи емисионните норми Евро 6. Следващата точка за сглобяване ще бъде базата в Ковънтри, тъй като Англия вече забрани продажбата на нови автомобили, различни от електрически, след 2030 г. „Нашата цел е да направим многофункционален градски автомобил, който ще бъде използван за куриерски доставки, таксиметрови услуги и транспорт”, каза Росен Даскалов, основател и собственик на компанията Sin Cars. След създаването на суперспортния автомобил Sin R1, който вече е добре познат в Европа, българската компания Sin Cars изгражда имидж на производител на високотехнологични и спортни машини за разнообразни цели. Основно предимство на Sin Cars Industry пред останалите компании в ще бъде процесът на производство, основаващ се на матричната гъвкава поточна линия – ММ (matrix manufacturing). Тя съчетава много ефективен метод на работа, който се осъществява чрез затворена поточна линия, разделена на отделни клетки, обособени с от два до четири робота, на която чрез бързото препрограмиране на роботизираната система се гарантира гъвкавостта и настройката на системата за различните модели за производство. При използването на този метод на производство, човешкият фактор е ограничен, като и възможността за грешка също е минимална. С матричната гъвкава поточна линия ММ могат да бъдат произвеждани както отделни компоненти, така и сглобяването на цели автомобили. Друго предимство е възможността за стартиране с по-малък на брой матрични производствени клетки, поетапното им увеличаване в зависимост от нуждите на пазара и търсенето. Така максималният капацитет на цялата поточна линия ще може да стигне 20 000 броя годишно, които ще бъдат насочени основно към европейския пазар. Притежавайки знанието и процеса за производство на L City, палитрата от резервни части и компоненти, произведени в базата на Sin Cars в Русе, както и гамата от резервни части закупувани от външни доставчици, компанията лесно ще може да пренесе финалното сглобяване на електрическите автомобили в различни точки на света. Компанията вече води преговори с американски и други инвеститори в тази посока. В новосъздаденото дружество Sin Cars Industry се прехвърлят всички активи, свързани с производството на спортни, състезателни и електрически автомобили до момента, както и недвижима собственост, необходима за това. Дружеството ще пусне емисии от акции, които ще предложи за продажба на пазара през Българската фондова борса.", "date": "2019.06.05", "title": "Българин направи градския доставчик на бъдещето"}
{"url": "https://www.monitor.bg:443/bg/a/view/partiite-s-pozdravi-za-ramazan-bajram-167054", "text": "Партиите в НС излязоха с декларации, с които да поздравят българските мюсюлмани с празника Рамазан Байрам. Шефката на НС Цвета Караянчева пожела на българските мюсюлмани сърцата им да бъдат изпълнени с доброта и състрадателеност, както и с обич. Депутатът от ДПС Йордан Цонев пък им пожела да бъдат все така толерантни и патриоти. Той припомни, че празникът е след свещения месец Рамазан, а той на свой ред съвпаднат с изборната кампания. По време на обиколките си из страната пък се убедили, че българските мюсюлмани са добродушни,толерантни и живеят в смирение. Той цитира и шефът на Алде Ханс Ван Баален по време на кампанията:\"Европа има нужда от вашата толерантност\". От ГЕРБ пък пожелава на мюсюлманите здраве, щастие и благополучие и изтъкнаха, че празникът ни учи на мъдрост и взаимно уважение. ", "date": "2019.06.05", "title": "Партиите с поздрави за Рамазан Байрам "}
{"url": "https://www.monitor.bg:443/bg/a/view/tri-zvezdni-porcii-spanak-s-kartofi-na-teatyr-pred-teatyra-167009", "text": "Съдийското трио Владо Карамазов, Юлиан Вергов и Герасим Георгиев-Геро ще представят култовата комедия „Спанак с картофи“ на 7, 10 и 11 юли. Изненадата поднася тазгодишното трето издание на инициативата на Народния – Театър пред театъра. Тримата актьори се събират отново и за последно, за да изиграят пред близо 3000 зрители под звездите спектакъла на режисьора Богдан Петканин. Цените на билетите са 30, 35 и 40 лв. Въпреки кулинарния привкус в заглавието, комедията „Спанак с картофи” наднича в съблекалнята на трио футболни съдии преди и след мача. Трима мъже, уж колеги, уж дружески настроени, а същевременно съперници за жени и постове. Дали ще спазят уговорката да „работят в екип” в името на общия успех и големия футбол и дали ще им се размине само с нецензурния припев „Съдията, съдията…”? От 2 до 11 юли на откритата сцена, която ще бъде издигната пред Народния театър, ще се изиграят общо 10 представления. На 2 юли Малък градски театър „Зад канала“ гостува с „Ромул Велики“, на 3 и 4 юли ще се играе „Лисичета“, на 5 и 6 юли – „Един безумен ден“, на 8 и 9 юли – новата постановка „Актрисата“ с Аня Пенчева и Стефан Данаилов, на 7, 10 и 11 юли – „Спанак с картофи“. Трибуната ще е с капацитет 1000 места, а строежът й ще започне в края на юни. В клипа за събитието звучи гласът на актьора Владо Пенев.", "date": "2019.06.05", "title": "Три звездни порции „Спанак с картофи“ на Театър пред театъра"}
{"url": "https://www.monitor.bg:443/bg/a/view/debra-ot-vsichki-obichat-rejmynd-stava-stajant-v-bolnica-snimki-167006", "text": "Патриша Хийтън, която по-паметливите зрители помнят като Дебра от „Всички обичат Реймънд“ и Франки от „По средата“, отново ще ни разсмива от малкия екран. След като изигра различните образи на жената-домакиня, този път 61-годишната звезда ще загърби домашните перипетии и ще се впусне в съвсем ново амплоа – това на стажант в болница. Тя е отгледала две деца, пенсионирала се е от първата си професия – тази на преподавател, и решава да преследва голямата си мечта – да стане лекар. Това е Керъл (Хийтън), която попада в една стажантска програма с трима младежи, а цялата болница се вдига на крака при новината, че възрастна жена тепърва проправя пътя си към света на медицината. Сериалът ще носи името Carol's Second Act, ще бъде излъчван по телевизия CBS, а премиерата е заложена за старта на есенния сезон. С участие в продукцията се разписват още Кайл Маклоклан („Туин Пийкс“, „Отчаяни съпруги“) и Жан-Люк Билодо („Татенце“). Фенове пък отсега залагат, че ще станат свидетели на пародия на „Анатомията на Грей“ - медицинската драма, чиито първи епизоди също се въртяха около четирима стажанти. Първият трейлър също е вече налице, като сред най-разпространените коментари по повод промовидеото е, че участието на Хийтън е гарант за успех, предвид досегашните й включвания в жанра. Премиерата на Carol's Second Act идва само около година, след като бе излъчен последният епизод на „По средата“.", "date": "2019.06.05", "title": "Дебра от „Всички обичат Реймънд“ става стажант в болница (СНИМКИ)"}
{"url": "https://www.monitor.bg:443/bg/a/view/desetki-bejanci-registrirani-s-izmama-v-stolichnija-lulin-167056", "text": "Мигранти се сдобиват с адресните регистрации със стари нотариални актове. Само в столичния жилищен квартал „Люлин“, една от спалните на София, има десетки такива случаи. Оказа се, че на адреса на водещия на новините на NOVA Христо Калоферов в „Люлин” са били регистрирани африкански и сирийски мигранти. Те нито живеят там действително, нито пък той ги познава -  а не може да ги отпише. „Трима бежанци. Единият, от които е дама. Хора, които никога не съм познавал. Хора, които никога не съм виждал”, каза Калоферов. Това са сириец и семейство африканци от Мали, уточняват от община „Люлин”, където са правени адресните регистрации.  „Аблос Камара. С него е регистрирана и съпругата му - Адамс Камара. Проверихме ги в агенцията за бежанци. Хуманитарен статут са имали всички. Но на единият той вече е прекратен, тъй като той е три годишен. Той е получен през 2014 г. А на другите двама е в процедура”, заяви Милко Младенов, кмет на район „Люлин”. Къде са в момента, никой не знае. За съквартирантите си Христо Калоферов разбира, след като полицията започва да ги търси в дома му. „Купих това жилище от българка със съпруг арабин, явно съпругът е регистрирал близки и приятели на този адрес.  Аз съм собственик на това жилище от 5 години и от 5 години   полицията звъни на вратата, за да пита къде са тримата бежанци, които живеят в това жилище”, добави Калоферов. При знакови посещения на световни политици и личности в София, проверките на полицията зачестявали. Последно журналистът е търсен преди папа Франциск  да дойде в България. За да спре този тормоз, Христо Калоферов пише жалби - до общината и полицията. Така от пет години. „Отидох в служба „ГРАО” с нотариалния си акт и казах. Аз съм собственик на този апартамент, в който има 3-ма души, които са незаконно регистрирани и не живеят в него. Бих искал да ги махнем от този списък. \"Не може\" казаха от служба, защото те трябва сами да го направят. 5 години аз не мога да убедя държавната агенция за бежанците, че нито аз съм бежанец, нито в килера държа трима бежанци”, уточни журналистът. От община „Люлин” правят задълбочена проверка. И установяват, че мигрантите са регистрирани на адреса с измама. Записани са със съгласието на бивш собственик към този момент, който всъщност е използвал стария си нотариален акт, след като е продал апартамента. От общината са подали сигнал и до полицията. Свикали са и комисия. И така след пет години,  мигрантите ще бъдат отписани. По думите на кмета на Люлин няма как да се провери в момента на регистрацията, че всъщност това е стар нотариален акт, тъй като общината не съхранява нотариалните актове - те само удостоверявали собствеността. Случаят на Христо Калоферов не е единствен. В община „Люлин” имало десетки  такива. „Ако те спазят всички нормативи в хода на регистрацията си, докато те не си направят втора такава, дали ще е в друга град, дали ще е отново в София, тази, която им е първоначална такава, не може да бъде заличена”, допълни кметът.", "date": "2019.06.05", "title": "Десетки бежанци регистрирани с измама в столичния „Люлин“"}
{"url": "https://www.monitor.bg:443/bg/a/view/kobrata-pregovarja-za-mach-s-andi-ruis-167057", "text": "Кубрат Пулев е на път да се изправи срещу новия световен шампион в тежка категория на IBF, WBA, WBO и IBO Анди Руис през ноември в Лас Вегас. Това обяви пред \"Тема Спорт\" Кобрата от САЩ. Той призна, че вече са стартирани преговори в тази посока. \"Бих посъветвал Джошуа да не се хвърля на реванш с Руис, защото ще загуби отново. При това още по-тежко. Видяхте, че той бе наистина безпомощен. Има една много хубава българска поговорка - не си прави сметки без кръчмар. Говореха за следващи срещи, влючително водиха преговори и с нас за мач през ноември на \"Уембли\". Не го брояха за жив, държаха се надменно, но Господ гледа и бе на друго мнение. Ние вече започнахме преговори с Руис. Не виждам причина двубоят да не се проведе през ноември. Говорим за Лас Вегас\", сподели Кубрат, който е официален претендент на IBF. Ако все пак от щаба на Анди Руис се съгласят за реванш с Джошуа, то Кобрата ще излезе срещу следващия в ранглистата на федерацията - Агит Кабайел. \"Тайсън Фюри? Не, няма как да боксирам с него за тази титла, защото той е доста по-назад в ранглистата на IBF. До десетина дни всичко ще стане ясно. Ако Руис все пак се реши на ход за рeванш с Джошуа, ще боксирам със следващия в ранглистата. Това е правилникът на федерацията. Още малко търпение и всичко ще си дойде на мястото\", добави Пулев.", "date": "2019.06.05", "title": "Кобрата преговаря за мач с Анди Руис"}
{"url": "https://www.monitor.bg:443/bg/a/view/klasikata-e-fakt-federer-sreshtu-nadal-na-final-v-parij-167058", "text": "Роже Федерер надви своя сънародник и приятел от Швейцария Стан Вавринка на 1/4-финалите на “Ролан Гарос”. Носителят на рекордните 20 титли от \"Големия шлем\" спечели със 7:6 (4), 4:6, 7:6 (5), 6:4. Двубоят бе прекъснат при 3:3 в четвъртия сет заради прогнозите за наближаваща буря в Париж. Забавянето не бе голямо и при доиграването поставеният под №3 Федерер надделя над 24-ия в схемата Стан, който пък по-рано в турнира елиминира първата ракета на България Григор Димитров. Това бе мач №26 между двамата в различните турнири, като Федерер затвърди смазващото си предимство - 23:3 победи. Маестрото ще играе на полуфиналите с Рафаел Надал (№2 в схемата), който помете с 6:1, 6:1, 6:3 японеца Кей Нишикори (№7). 11-кратният шампион в Париж Надал има 23 победи и 15 загуби срещу Федерер. Швейцарецът пък е в серия от 5 поредни успеха срещу испанеца, но нито една от тези победи не е била на клей.", "date": "2019.06.05", "title": "Класиката е факт – Федерер срещу Надал на ½-финал в Париж"}
{"url": "https://www.monitor.bg:443/bg/a/view/v-lubljana-zapochva-dvudnevnata-sreshtata-po-iniciativata-tri-moreta-167055", "text": "В словенската столица Любляна днес започва двудневната срещата по инициативата „Три морета”. Тя е неформално обединение на 12 страни от ЕС, разположени между Черно, Адриатическо и Балтийско море. На събитието ще бъде представен доклад за изпълнението на 48 приоритетни икономически проекта, чиито списък бе потвърден на предишната среща в Букурещ през 2018 г. Сред тях се открояват модернизацията на хърватското пристанище в Риека, строителството на газопровода Baltic Pipe, свързващ през Дания норвежките находища на природен газ с Полша, разширението на терминала за доставки на втечнен природен газ в полския порт Швинеустче, пускането в действие на подобен терминал и на остров Крк в Хърватска. В рамките на срещата експерти от американското министерство на енергетиката ще представят възможностите за доставки на синьо гориво от Щатите в Източна Европа. Google и Асоциацията по информационни и комуникационни технологии на Словения съвместно организират дискусия за засилване на сътрудничеството в цифровата сфера между 12-те страни, които са част от инициативата „Три морета”. Сред другите теми на срещата са опазването на околната среда и защита на източниците на прясна вода.", "date": "2019.06.05", "title": "В Любляна започва двудневната срещата по инициативата „Три морета”"}
{"url": "https://www.monitor.bg:443/bg/a/view/portugalija-i-shvejcarija-v-reshitelna-bitka-za-finala-167059", "text": "Португалия се изправя срещу Швейцария в полуфинал на турнира Лигата на нациите. Двубоят е тази вечер от 21.45 часа, а победителят ще срещне триумфиралия от двойката Холандия – Англия. До момента португалците и швейцарците са се изправяли един срещу друг 22 пъти. Балансът на „кръстоносците“ е положителен – 10 победи срещу 7 за „мореплавателите“. Ремитата са 5. Последният сблъсък между двете селекции бе по време на миналите световните квалификации, когато си размениха по една победа. Любопитна статистика преди мача е, че тимът на Португалия е непобеден в последните си 12 домакинства. Дебют в турнира ще направи голямата звезда на действащия европейски шампион Кристиано Роналдо, който пропусна груповата фаза. От селекцията на домакините с наказание е Данило.", "date": "2019.06.05", "title": "Португалия и Швейцария в решителна битка за финала"}
{"url": "https://www.monitor.bg:443/bg/a/view/stolipinovo-vdigna-na-krak-policijata-167047", "text": "Пияни роми от \"Столипиново\" вдигнаха на крак полицаите от Шесто районно в квартала. Няколко сигнала за нарушение на нощната тишина от силна музика на улици в Столипиново са получени снощи, съобщиха от пресцентъра на МВР. Имало е информация и за сбивания, но при проверките на място не е потвърдена, уточниха от полицията в Пловдив. В единия от случаите, около 18.00 ч., имало погребение и пиян мъж отправил реплика към участниците в траурната  церемония. Заради забележката му възникнал за кратко конфликт. Няма пострадали хора. Обстановката в квартала е спокойна. На всички сигнали е реагирано от екипи на Шесто ру.", "date": "2019.06.05", "title": "\"Столипиново\" вдигна на крак полицията"}
{"url": "https://www.monitor.bg:443/bg/a/view/bylgari-v-sa-sht-dariha-dimityr-marinov-sys-zlatna-cigulka-166968", "text": "Поредната „златна“ награда в ръцете на актьора Димитър Маринов, който стана първия българин, качил се на сцената на „Оскар“-ите, е златна цигулка. Беше му връчена по време на премиерата на новия български филм „Снимка с Юки“ в Сан Диего. Маринов играе една от основните роли в режисьорския дебют на Лъчезар Аврамов, който повери главните персонажи на Руши Видинлиев и японката Кики Сугино. Българинът, който живее повече от 20 години зад Океана, беше специален гост на първата прожекция на лентата. Това даде повод на сънародниците ни в САЩ да му подготвят изненада и да му подарят златна цигулка, дело на наш скулптор в Сан Диего. Един от ярките моменти в биографията на актьора е, че той е професионален цигулар и дори близките му го наричат Митко Цигулката. Именно тези му способности му помогнаха да се влезе в каста на „Зелената книга“ - филмът, който му донесе и „Оскар“-а на последната церемония през февруари. Освен изящната пластика Маринов получи като подарък и двуезичната книга „Разкажи ми за Левски“ от българското училище „Васил Левски“ в Сан Диего.", "date": "2019.06.05", "title": "Българи в САЩ дариха Димитър Маринов със златна цигулка"}
{"url": "https://www.monitor.bg:443/bg/a/view/d-r-angel-djambov-mladite-veche-se-ocenjavat-po-visokite-postijenija-167016", "text": "Шумната среда повишава риска от захарен диабет тип 2, казва в интервю за \"Монитор\" носителят на награда „Питагор“ за млад учен за 2019 г. - Занимавам се с доста интердисциплинарна тема. Не става дума само за медицина, има елементи от социални науки, използвам и географски техники за обективизиране на средата. Изследвам какво влияние оказват средата на живот и труд върху човешкия организъм – какъв е рискът от различни нервно-психиатрични заболявания като тревожност, депресия или психосоматични заболявания като сърдечно-съдови и диабет. Двата основни фактора, които проследявам, са шумът, който е основно от автомобилния трафик, и природата в жилищната среда, която рядко получава внимание. В по-малка степен в работата ми са застъпени и статистически методи за моделиране на тези връзки. Европейският съюз задължава всички страни членки да изготвят карти на шума на градовете с над 100 000 жители по основните му пътни артерии. С помощта на компютърно моделирани модели можем да проследим на какви шумови нива е изложена фасадата на конкретна жилищна сграда. Фокус на изследванията ми е и контактът на човек с природата в градската среда – времето, което прекарва в зелени площи, спорта на открито или срещата с приятели навън и как тези фактори влияят положително на здравето. Използваме различни сателитни изображения, върху които се прави спектрален анализ на земната повърхност - за определяне на озеленяването, близостта на паркове, градини, общата естетика на средата. Благодарение на тях може да се определи какво е количеството на зелената растителност в радиус на 500 метра от дома на даден участник и съответно потенциалът й да филтрира атмосферни замърсители, да блокира шумовите вълни или пък да оказва антристресови ефекти. - Местните власти вече са определили това. Мога да дам пример с моя град. В Пловдив 100% от сградите, които трябва да са защитени – детски градини, училища, болници, – надвишават допустимата норма и по нашето законодателство, и по европейското. Ние искаме да проследим как разликата в шума на различни участници в проучването или пък разстоянието, което имат до най-близкия до дома си парк и времето, което прекарват в него, влияят на здравето им. До момента сме разгледали ефекта от шума в жилищната среда върху риска от сърдечно-съдови заболявания като хипертония и исхемична болест на сърцето и от метаболитни – диабет тип 2. Здрави лица и такива на лечение, които живеят в по-замърсена среда, са с по-влошени показатели. Живеейки в шумна среда, рискът от захарен диабет тип 2 на тези хора е повишен. Поради ограничения в представителността на извадките е необходимо обаче тези изследвания в страната да продължат. Изводите ни отговарят на наблюдения и в други страни. Световната здравна организация през 2018 г. публикува официален доклад, в който бе включила и наши проучвания, и потвърди, че живеенето в шумна среда е свързано с повишен риск за исхемична болест на сърцето, миокарден инфаркт, хипертония, има набор от данни и за диабета. Според статистиките въпреки намаляването на шума в градската среда, нарастването на населението води до по-висока заболеваемост сред хората. Има и други фактори като атмосферното замърсяване, които също допринасят за това. - За съжаление хората, от които зависи вземането на решения за подобряване на градската среда, нямат общо с общественото здраве. Политиките, които се вземат, например за пренасочване на трафика, смяна на настилки на ключови булеварди за намаляване на шумовите нива, озеленяване, не почиват на солидни медицински доказателства. Това не е така в други държави, където се иска мнението на лекари, провеждат се проучвания. Например преди да построят нова летищна писта във Франкфурт, бяха финансирани проучвания сред местните жители за установяване как това би се отразило на здравето им. В България това не се прави и най-вероятно няма и финансиране за това. Трябва да има по-добро общуване между специалистите по обществено здраве и местните власти, от които зависи вземането на решения за промяна. Последните години направихме няколко проучвания върху студенти, за които се смята, че са подложени на високи стресови нива. Установихме, че тези които живеят в по-озеленена среда или прекарват повече време в паркове, имат по-ниски нива на тревожност и депресия, отколкото онези, които живеят в квартали с по-оскъдна растителност и по-високи нива на шум. Озеленяването може да ги защити, намалявайки нивото на други значими фактори, които могат да увеличат стреса. - За щастие на базата на тези изследвания и конференциите покрай тях успях да завържа контакт с колегите от Западна Европа. В момента съм поканен да участвам в проект на Европейската комисия с още няколко държави. Той ще бъде основно върху психичното здраве на деца. - За момента мисля да продължа в България. Имам предложения от Мюнхен в Германия и Упсала в Швеция. Ако отида там, би било от полза за мен и моето израстване. За тях обаче не толкова, защото те имат специалисти в тази област. Оставайки в България се надявам изследването ми да има практическа полза, ако получа финансиране, ако местните власти проявяват интерес. - - Не съм много отдавна в академичните среди, но това усещане се повишава последните години. Не става дума само за наградата „Питагор“, която е признание за вече постигнати резултати. В момента тече и програма на МОН „Млади учени и постдокторанти“, по която се финансират млади изследователи за техни проекти. Университетите осигуряват подкрепа и на местно ниво. Министерството осигурява участие в национални и международни програми. Ако човек има желанието и уменията да се справи, смятам, че може да прави качествена наука и у нас. Трябва обаче да се работи още в тази насока. Като говоря с колеги, които знаят какво е било, мога да кажа, че има подобрение. Включително и идеята, която мисля, че все още е на ниво законопроект, някои университети да станат със статут изследователски институции на база участията и в проекти и приноса им в науката. Това също е добра инициатива. - Това не беше детската ми мечта. Всичко стана съвсем случайно, но пък се разви положително. Не бях решил какво да кандидатствам, а медицината е нещо популярно и се спрях на нея. Вече като студент 100 пъти смених решението си с какво да се занимавам като завърша и също толкова случайно си избрах и направлението. Имаше европейска програма, която осигуряваше стипендии на студенти с научни постижения. Тогава попаднах на тема за връзката между околната среда и здравето. Оказа се, че не се работи много по нея у нас, а в същото време е актуална в Европа и има основа, на която да се стъпи. Освен това е сравнително лесно събирането на данни, които позволяват качествени изследвания, без да изискват много ресурси. Така започнах работата си по темата. Още като студент започнах да публикувам статии в научни списания и обмислях идеята за дисертацията ми. След като завърших, станах докторант в катедрата. Година по-късно се откри и място за асистент и започнах и да преподавам. Първоначално започнах заради интереса ми към научната дейност, която върша с удоволствие, и реших, че е хубаво, ако мога да си намеря работа, която ми е приятна и ми плащат за нещо, с което така или иначе се занимавам нея. След това се оказа, че ми е приятно и да преподавам на студенти. - В моя университет има подкрепа, има инициативи. Предполагам, че е така и в много от другите университети. Има вътрешни проекти, по които можеш да кандидатстваш, финансират се такси за участие в конференции в чужбина. Ако си публикувал в престижно списание, също има награди и финансови стимули. Първоначално имаше известно недоверие от някои по-опитни колеги към постиженията ми заради възрастта ми, но това се промени. Младите кадри започват да се оценяват по постиженията и качествата им. - Не бих казал, че можем да говорим за недостиг на кадри, поне в университетите. Проблем би била липсата на висококвалифицирани такива. Много важна е мотивацията и какъв е престижът на професията. Много често студентите не считат, че е престижно да станеш преподавател, след като завършиш. Трябва да бъдат променени нагласите им. Студентите трябва да виждат практическа полза от това да се занимават с наука. За другите специалности не мога да кажа, но повечето от завършилите медицина не смятат, че е престижно да се занимават с изследователска дейност и да останат в университета. Повече студенти трябва да бъдат включвани в проекти, съвместни разработки с преподаватели им, да се създават кръжоци. Не казвам, че това не е застъпено в обучението им, но трябва да се засили като инициатива. - Надявам се. Въпросът е младите да бъдат мотивирани и още като студенти да следят какво излиза на този сайт. Със сигурност ще е признание за тези, които правят наука. Роден е в Пловдив през 1989 г. Завършил е ЕГ „Иван Вазов“ с испански и руски Завършил медицина в Медицински университет – Пловдив Асистент в катедрата по хигиена и екомедицина в МУ Носител на награда „Питагор“ за млад учен за 2019 г.", "date": "2019.06.05", "title": "Д-р Ангел Джамбов:  Младите вече се оценяват по високите постижения "}
{"url": "https://www.monitor.bg:443/bg/a/view/vss-shte-prieme-vremevi-grafik-za-izbor-na-nov-glaven-prokuror-167049", "text": "Прокурорската колегия на Висшия съдебен съвет (ВСС) ще приеме времеви график за провеждане на процедура по избор на нов Обвинител номер едно. Мандатът на Сотир Цацаров изтича на 10-и януари. Заради процедурата за избор на негов наследник в средата на миналия месец консултации проведе президентът Румен Радев.  Законът за съдебната власт разполага избора между третия и шестия месец преди края на мандата на действащия главен прокурор. В конкретния случай - между 10 юли и 10 октомври. Затова и Цацаров, който беше първият участник в президентските консултации преди 20-ина дни, ги определи като прибързани. Към времето възражение нямаха другите участници в срещите - първите в съдебната система и правосъдния министър. И те, и президентът мотивираха разговорите с високите обществени очаквания както към институцията \"главен прокурор\", така и към прозрачността и убедителността на процедурата, по която той ще бъда избран.  Предложението на Сотир Цацаров за времеви график на избора, след като бъде подкрепено от Прокурорската колегия, ще бъде внесено в Пленума на Висшия съдебен съвет, където ще се реализира гласуването. За да има избор, трябва поне 17 от 25-членния съдебен кадрови орган да се консолидират около един кандидат. За да има нов мандат, ще е нужен и подписът на президента Румен Радев.", "date": "2019.06.05", "title": "ВСС ще приеме времеви график за избор на нов главен прокурор"}
{"url": "https://www.monitor.bg:443/bg/a/view/socialnata-pensija-se-uvelichava-sys-7-leva-167050", "text": "Увеличение на социалната пенсия от 125,58 лв. на 132,74 лева. Това предвижда проект на решение, което ще бъде гласувано от правителството днес. Промяната да влезе в сила от 1 юли 2019 г. В процентно изражение увеличението е приблизително равно на 5.7 на сто, става ясно още от внесеното предложение от социалният министър Бисер Петков. Минималната пенсия за стаж и възраст също ще се увеличи от 1 юли със същия процент и от 207,60 лв. ще стане 219,43 лв. В резултат от предложената промяна в размера на социалната пенсия ще се увеличат пенсиите, които не са свързани с трудова дейност (за военна инвалидност, за гражданска инвалидност, социалната пенсия за инвалидност и персоналната пенсия), както и нормативно установените добавки към пенсиите, които са процент от социалната пенсия за старост, а именно добавката за чужда помощ, добавката за увеличаване пенсиите на инвалидите от Отечествената война 1944-1945 г. и добавката за ветераните от войните. Проектът на постановление е обсъден в Националния съвет за тристранно сътрудничество и утвърден от Надзорния съвет на Националния осигурителен институт, уточнява в доклада си министър Петков.", "date": "2019.06.05", "title": "Социалната пенсия се увеличава със 7 лева "}
{"url": "https://www.monitor.bg:443/bg/a/view/deutsche-bank-konfiskuva-20-t-zlato-na-venesuela-za-visjasht-kredit-167053", "text": "Deutsche Bank конфискува 20 т злато принадлежащо на Венесуела заради необслужван кредит, отпуснат на страната през 2016 г., съобщава „Булмъбрг”. Агенцията уточнява, че нито представители на Deutsche Bank, нито от пресслужбата на Централната банка на латиноамериканската държава са се съгласили да коментират случилото се. В рамките на договора за отпускане на заема преди 3 години Венесуела получава 750 млн. долара и дава в залог 20 т злато. Срокът за изплащане на кредита изтича през 2021 г., но германската банка конфискува златото предсрочно заради неизпълнение от страна на получателя на кредита на условията по него. Богатата на природни ресурси държава в Латинска Америка е обхваната от невиждана икономическа криза. МВФ очаква БВП на страната за 2019 г. да падне с 25%, а инфлацията да достигне астрономическата стойност от 10 млн. процента.", "date": "2019.06.05", "title": "Deutsche Bank конфискува 20 т злато на Венесуела за висящ кредит"}
{"url": "https://www.monitor.bg:443/bg/a/view/stotici-hiljadi-na-protest-sreshtu-vlastta-v-praga-167048", "text": "Стотици хиляди чехи поискаха оставката на премиера Андрей Бабиш на невиждан протест в Прага, предаде АФП. Това е най-големият за страната от 1989 година насам. Според агенцията, присъствалите на площад \"Венцеслас\" са били около 100 000 души. Организаторите твърдят, че са отишли около 120 000 демонстранти. Бабиш отвърна срещу доклада на Европейската сметна палата за евентуалните му конфликти на интереси, наричайки го атака срещу Чешката република. Премиерът, който е бизнесмен милиардер, превърнал се в политик, е изправен пред все по-големи протести през последните седмици, след като срещу него се води полицейско разследване за предполагаеми измами със средства от Европейския съюз, както и обвинения в конфликт на интереси заради бившата му бизнес империя. Одит на Европейската сметна палата, показващ предварителни резултати, който изтече през миналата седмица, установи, че бившата му компания, конгломератът Agrofert, не трябва да има достъп до средствата за развитие от Европейския съюз, защото Бабиш е останал облагодетелствано лице.", "date": "2019.06.05", "title": "Стотици хиляди на протест срещу властта в Прага"}
{"url": "https://www.monitor.bg:443/bg/a/view/proverjavat-parijani-za-olovo-v-kryvta-sled-pojara-v-notr-dam-167052", "text": "Парижката регионална служба по здравеопазването ще направи кръвни изследвания на деца под седем години и на бременни жени, живеещи близо до катедралата Нотр Дам, предаде Асошиейтед прес. Изследванията ще бъдат направени заради опасения дали вследствие на пожара на знаменитата парижка катедрала не се е стигнало до замърсяване с олово, което да причини здравни проблеми на граждани на френската столица. При пожара на 15 април във въздуха над Париж бяха отделени тонове токсично олово, което после падна на повърхността на земята под формата на прах. Парижката здравна служба съобщи, че е регистрирала случай на дете с ниво на съдържание на олово в кръвта над допустимата норма. При изследване на почвата и на някои административни сгради в района на катедралата също са били засечени високи нива на съдържание на олово. Въпреки това според здравната служба резултатите от тези изследвания не значат, че има риск за качеството на въздуха в Париж. Парижките власти започнаха разчистване на оловния прах в района на предния двор на Нотр Дам, отбелязва Асошиейтед прес.", "date": "2019.06.05", "title": "Проверяват парижани за олово в кръвта след пожара в Нотр Дам"}
