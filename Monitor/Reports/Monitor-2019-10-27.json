{"url": "https://www.monitor.bg:443/bg/a/view/oik-kandidat-kmetove-njamat-pravo-da-vlizat-pri-buletinite-179145", "text": "Кандидат-кметове нямат право по закон да влизат в изчислителния пункт, това заяви Полина Витанова, говорител на ОИК по време на брифинг. Това изявление бе направено след опита на лидерът на \"Атака\" Волен Сидеров да влезе в арена \"Армеец\" по сигнал от свой кандидат -кмет от \"Люлин\".  Право да влизат в центъра за броене не бюлетини имат само застъпници, представители или наблюдатели. Витанова призова всички кандидати да се съобразяват със закона. Тя увери, че няма непрозрачни действия при провеждане на изборите. Говорителят на ОИК обяви, че само застъпник на кандидат-кмета Мая Манолова е в пункта от сутринта. Според последната информация бюлетините от 70 секции от всички 1613 към 23 часа вече са пристигнали в изчислителния пункт. До момента от проверените документи става ясно, че има много грешно попълнени протоколи.", "date": "2019.10.27", "title": "ОИК: Кандидат-кметове нямат право да влизат при бюлетините"}
{"url": "https://www.monitor.bg:443/bg/a/view/43-57-izbiratelna-aktivnost-v-stolicata-179135", "text": "43,57 е избирателна активност в столицата. Това съобщи Полина Витанова, говорителка на ОИК. Гласувалите в София са 452 644, показва статистиката. Пристигнали са подвижните избирателни секции от „Изгрев“ и „Красна поляна\", а около 21,30 и от \"Сердика\", \"Триадица\", \"Студентски град\". Очаква се след 22,30 часа да започнат да се отчитат и от стационарните секции. Беше натоварен изборен ден с много нарушения. Имаше над 50 сигнала за нарушения по имейл, 6 бяха подадени на място и десетки по телефона, добави Полина Витанова.  Проблемите в работата около осигуряване на протичането на изборите бяха свързани с трудно откъсване от кочаните или нараняване на бюлетините, както и белези от драснато с лак за нокти, обясни говорителят на ОИК. Според нея често е имало объркване от страна на избирателите и те са питали, дали на всички бюлетини да отбелязват своя фаворит.", "date": "2019.10.27", "title": "43,57 избирателна активност в столицата"}
{"url": "https://www.monitor.bg:443/bg/a/view/manolova-predstoi-da-izberem-mejdu-diktata-i-demokracijata-179139", "text": "„Предстои да изберем между диктата и демокрацията.“. Това заяви кандидатът за кмет на столицата Мая Манолова, която ще се яви на балотаж срещу досегашния градоначалник и претендент за четвърти пореден мандат на ГЕРБ и СДС. Манолова, която е подкрепена от БСП благодари на всички, които са гласували за нея, за усилията, вярата и смелостта. По думите й София е показала, че иска промяна, но й трябвало воля още една седмица, за да покаже, че може да обедини и да е надпартийна. Манолова поздрави и другите кандидати за промяна въпреки ударите на властта, като по думите й участието им било знак, че може да се спре корупция, мръсни въздух във властта и на улицата. Тя изтъкна, че са нужни много сили срещу лъжата, кражбите и силовата власт, както и че София нямала нужда от параван или усмихнато лице, зад което се крие всичко. \"Пробивът е направен от гражданите, София ще има балотаж. Осъзнавам възложената отговорност и ще продължа да се боря. Промяната е близо и е възможна\" , добави Манолова. И добави, че разбира тези, които не са гласували, като заяви, че те не били разбирали, че можело да има промяна, но по думите й вече са разбрали, че може да има такава. \"Изборът е свещено право. София означава мъдрост\", завърши Манолова.", "date": "2019.10.27", "title": "Манолова: Предстои да изберем между диктата и демокрацията"}
{"url": "https://www.monitor.bg:443/bg/a/view/chetiri-golemi-iznenadi-na-vota-179138", "text": "Четири големи изненади има на тези местни избори. Първата за мен е в столицата и резултатът на кандидата на „Спаси София“ Борис Бонев. Той печели около 12% по данни на екзитпола. За съжаление, Бонев не регистрира партия, но по този начин той ще има поне един представител в Общинския съвет. Десните също получиха един приличен резултат. Те излязоха с мотото в София да има пътища без дупки, което се прие от хората. Втората голяма изненада на този вот е Пловдив и резултатът на местния активист Дани Каназирева. Тя има почти 20% и ще се яви на балотаж срещу кандидата на ГЕРБ Здравко Димитров, който по първоначални резултати има 34%. Изненадващо е и че почти до последния момент се очакваше балотаж между Здравко Димитров и Славчо Атанасов, но имаше обрат. Много слабо представяне на ВМРО и в столицата в лицето на Ангел Джамбазки. Това за мен е третата изненада на тези избори. Изключително интересна е Варна. Ако има балотаж изобщо, на него ще се явят Иван Портних и кандидатът на ПП „Възраждане“ Костадин Костадинов, а не на БСП Анелия Клисарова. Това също е изненадващо. В Благоевград кандидатът на ГЕРБ Атанас Камбитов получава 36%, но също има независим кандидат - Румен Томов, който събира 25%. Двамата ще са на балотаж. В Русе също има местна организация - на Пенчо Милков, който според екзитпола получава 30% срещу кандидата на ГЕРБ Диана Иванова - 25%. Засега Велико Търново, Стара Загора и Бургас са със сигурни кметове на първи тур, а Кърджали и Варна са на границата. Но там, ако има втори тур, победителят е по-скоро ясен. Вярно е, че историята помни и друг случай, като в Добрич на миналите местни избори, където след това имаше обрат. Колкото до избирателната активност, не бих казал, че е ниска. Тя е съизмерима с тази на предишния местен вот. Според данните на ЦИК към 17,30 тя е 42,8%, а през 2015 година беше 43,2%. Така че тук няма голяма разлика. По-интересното е случващото се във Варна. Там активността беше по-ниска, но това се дължи по-скоро на почти сигурния победител. Това обикновено обезкуражава гласоподавателите и ги отказва да отидат до урните. Прави впечатление и нещо друго - хората вече проявяват интерес към конкретни действия, които се предприемат от местните управници, и не обръщат внимание на празни обещания. Затова и предполагам, че в София избирателите предпочетоха Йорданка Фандъкова, а не Мая Манолова. Затова и представителят на „Спаси София“, предполагам, че има такъв добър резултат.", "date": "2019.10.27", "title": "Четири големи изненади на вота"}
{"url": "https://www.monitor.bg:443/bg/a/view/volen-siderov-opita-da-nahlue-v-arena-armeec-179140", "text": "Лидерът на Атака и кандидат за кмет на партията Волен Сидеров се опита да нахлуе в зала Арена \"Армеец\". Полицаи му преградиха пътя, защото той няма право да бъде в залата. Преди минути той се появи заедно с активисти на партията пред залата, в която тече обработката на бюлетините от местния вот в столицата. Сидеров собственоръчно вдигнал спуснатата бариера и влетя на паркинга с настояване да бъде пуснат в сградата. Според него нямал само съмнения, ами бил сигурен, че вътре се извършват нередности и трябвало лично да контролира как се извършва броенето. Той отрече да влиза насилствено в зоната и че има право на достъп. Сидеров също така изказа съмнения, че тези които го спират са истински полицаи и тръгна да сваля ципа на униформеното яке на един от тях.  В опитите си да пробие Сидеров свали слушалката от ухото на една от тв репортерките със викове, че редактори й диктуват въпросите от студиото.   Волен Сидеров пристигна след сигнал на кандидат-кмета на партия „Атака“ за район „Люлин“, който не беше допуснат до ОИК и след това е подал сигнал към щаба си. ", "date": "2019.10.27", "title": "Волен Сидеров опита да нахлуе в Арена \"Армеец\" (СНИМКИ)"}
{"url": "https://www.monitor.bg:443/bg/a/view/fandykova-sofijanci-pokazaha-che-jelajat-razvitieto-na-sofija-da-prodylji-179141", "text": "Софиянци показаха че желаят развитието на София да продължи. Това каза кметът на София и кандидат за още един мандат Йорданка Фандъкова. Тя благодари на всички, които са подкрепиюи нейната кандидатура, каза подчерта, че София е показала, че е дясна.  \"За мен е важно в столичния общински съвет да има прозрачност. Този избор е важен за развитието на града\",допълни тя. Фандъкова даде да се разбере, че на балотажа ще разчита на подкрепата на софиянци. \"Показахме че София може да се развива\", заяви тя. По думите й всичко избори били трудни защото, участвала с лицето и биографията си, които не крие. \"За 10 години сме напарвили много, но сме направили и пропуски и съм готова да напарвим промяна\", каза още тя. Кметицата даде да се разбере, че не крие и не се страхува от нищо и, че вярва в разума и интелигентността на сроличани. \"Извадила съм си изводите и имам решения как да продължи работата за София\", отбеляза Фандъкова . Тя изтъкна също така, че в общинския съвет ще има дясни партии и, че ще продължат работа за София.", "date": "2019.10.27", "title": "Фандъкова: Софиянци показаха че желаят развитието на София да продължи"}
{"url": "https://www.monitor.bg:443/bg/a/view/v-kmetovci-ne-izbirat-kmet-179055", "text": "В габровското село Кметовци в деня на кметските избори не избират селски кмет. Причината е, че селото е с население под 100 жители и според избирателния закон, то се управлява от кметски наместник. Той пък вече от 20-ина години се назначава пряко от кмета на общината. „За последно имахме свой кмет някъде по времето на СДС, през 90-те години на миналия век. След това при нас хората започнаха да намаляват и нямаме право на собствен кмет. Имаме наместник, който освен за Кметовци, отговаря за още десетина такива малки селца, едно от които е и архитектурният резерват Боженци”, разказва Димитър Попандреев. Село Кметовци се намира само на 7 км. от областния център, разположено е на много красиво място, но повечето от хората в него и тук са възрастни. Младите семейства с деца идват тук предимно през почивните дни, като отсядат в няколкото къщи за гости. Има няколко човека по-млади от мене. Имаме си и двама чужденци, един французин и един англичанин, но и те са кажи речи мои акрани”, с усмивка обяснява бай Димитър. Всъщност от няколко години основната грижа за местните жители не са изборите, а да спасят местната църква, която е в окаяно състояние. Тя е построена преди 140 години от известния тревненски майстор Уста Генчо Кънев със средства на хората от селото и е осветена от тогавашния търновски митрополит Климент – писателя Васил Друмев. От 1974 г. църквата е обявена за архитектурен и художествен паметник на културата. Сега обаче, храмът е в изключително окаяно състояние и се е превърнал в развалина. Група местни жители преди 4-5 години решават да го възстановят и подемат акция за събиране на средства. Досега са събрали около 50 хил., половината от които са дадени от премиера Бойко Борисов. Тези държавни пари обаче, са преведени по сметките на митрополията във Велико Търново, която се води собственик и стопанин на храма. И вече няколко години оттам не правят нищо за ремонта на църквата. „Досега сме успели единствено да изградим един пояс около външните стени на храма, за да ги спасим от разруха и наводнение. Но това не решава проблема. Ако до края на годината не почнем ремонта, държавата ще си вземе дадените пари, които сега са в ръцете на дядо владика и ние не можем да разполагаме и с една стотинка от тях. Това ни е на нас болния проблем. А за изборите, ние си знаем, че пак от общината в Габрово ще ни назначат служебно кмет. Сегашната кметица Христина Костадинова си я харесваме. Работи за селото и е сред инициаторите за спасяването на църквата. Искаме си пак нея”, обяснява Димитър Попандреев. По малките улички няма даже и бездомни кучета. Такива лаят само тук там от къщните дворове. Малкото останали хора в Кметовци си стоят по къщите и не излизат навън дори в хубавото време. Една от малкото будни жители е Надежда Лазарова, която е автор на книга за селото. Тя с тъга признава, че селото им вече е мъртво и че младите идват тук само през уикенда и след това бягат обратно в града, където са парите и работата. „В градовете е тяхното място за реализация. Тук постепенно ще си отидат и последните жители и Кметовци ще стане поредното обезлюдено село на картата на България”, тъжно пророкува Надежда. Старците от Кметовци споделят, че преди години, когато в селото се е избирал местен кмет, активността е била голяма. Тъй като Кметовци е било средищно село, Някои от тях са изминавали по над 20 км. в двете посоки пеш, с по една тояга в ръка, само за да дойдат и да пуснат гласа си. Днес тази активност отдавна вече е мъртва. Хората са остарели и изобщо не ги интересува кой ще управлява общината, нито тяхното село. Кметовци ще продължи да си има кмет и през следващите четири години, но неизбран от местните жители, а от общината в Габрово.", "date": "2019.10.27", "title": "В Кметовци не избират кмет"}
{"url": "https://www.monitor.bg:443/bg/a/view/borisov-sled-vota-pobedihme-bsp-bezapelacionno-179137", "text": "Победихме безапелационно БСП и на места двойно. Това заяви премиерът Бойко Борисов след края на изборния ден. Ако смятате, че тези кукувици са костинбродската промяна, ми да я подкрепят, каза Борисов по адрес на Мая Манолова, която отива на балотаж с Йорданка Фандъкова в София и дали ГЕРБ ще разчитат на подкрепата на десния вот за втори тур. Поздравявам Фандъкова за добрия резултат, след промените, които направихме в ГЕРБ резултатите са повече от добри. Важното от днешния ден е, че бием БСП, каза Борисов и добави, че трябва да довършват други инфраструктурни проекти. \"Ние имаме да строим Хемус, Южната дъга, пътя Мездра-Враца, пътя до Белград, пътя Търново-Русе. От утре оставям на щабовете по места да си работят така, както не съм им се месил и досега\" , каза Борисов. БСП са много интересна партия, искат субсидии, а нямат кандидати, каза още той и припомни, че БСП в София губи два пъти от ГЕРБ. \"Какъв кмет ще има без общински съветници. Представяте ли си кмет с половината от градската десница и другите от нас. Нищо по-добро от политическите партии няма, е казал Чърчил. Караме се, разправяме се, но ето, излизаме на избори партиите, това е демокрацията\", каза Борисов. Той обясни по-ниският процент за Фандъкова в сравнение с 2015 с множеството партии и разслоявенето на гласовете. Кампанията беше мъдра и зряла от всички политически партии, посочи той. По думите му липсата на Цветан Цветанов не се отразила. \"Нямаме Цветанови хора, каквото имаше - замина. Структурите и изпълнителната комисия показаха, че могат да работят и в най-тежки условия\" , похвали хората си Борисов. По думите му десните хора са демократи, мислещи, знаещи, можещи. Дали е добре Костинбродската афера да пратим за кмет, попита той реторично, визирайки Маналова. Бих благодарил за подкрепата на онези, които ни подкрепят. Фандъкова е с 10 процента преднина пред човек, който нищо не е направил, коментира още Борисов резултатите. Никога нищо не е сигурно в този живот, Единственото сигурно е \"Орландовци\", всички там ще идем. Благодаря на Господ, че ме подкрепи срещу тези лоши хора, прекръсти се Борисов.", "date": "2019.10.27", "title": "Борисов след вота: Победихме БСП безапелационно "}
{"url": "https://www.monitor.bg:443/bg/a/view/es-predlaga-otlagane-na-brekzit-do-31-januari-179136", "text": "Европейският съюз предлага крайният срок за излизането на Великобритания от Европейския съюз да бъде отложен с три месеца до 31 януари, както  . Това става ясно от проект за декларацията на представителите на страните членки, който ще обсъдят въпроса в понеделник в Брюксел, съобщава Блумбърг. В рамките на европейското предложение Великобритания ще има възможността да напусне блока преди новия краен срок, ако и двете страни ратифицират споразумението за развода. Според проекта за декларация се изключва възможността за предоговаряне на окончателното споразумение между Брюксел и Лондон, като се изисква от Великобритания да изпълни ангажиментите си към ЕС по време на отсрочката. Официалните представители на страните членки ще се срещнат в понеделник, в 10 ч. сутринта местно време в Брюксел. Все още остава възможно – както и в петък, невсички страни да са съгласни с предложението. Френският президент Еманюел Макрон вече блокира един опит на ЕС да отпусне тримесечно отлагане на Брекзит, като вместо това настоя за едномесечна отсрочка. Великобритания трябваше да напусне Европейския съюз в четвъртък, на 31 октомври, но въпреки настояването на Джонсън, че това ще стане, вече малцина вярват на обещанието му. Според източници от офиса на Борис Джонсън премиерът е готов да направи всичко по силите си, за да осъществи провеждането на избори, които да спомогнат за изпълнението на Brexit, в това число е възможно да обмисли и варианти, предложени от опозиционни партии. Това може да означава, че правителството обмисля да подкрепи предложението на две други опозиционни партии – Шотландската национална партия и Либералните демократи. Те изпратиха писмо до председателя на Европейския съвет Доналд Туск с молба да бъде отпусната отсрочка за Brexit до 31 януари. Тяхното желание е предсрочни избори да се проведат на 9 декември. По-рано тази седмица Джонсън призова за провеждането на парламентарни избори на 12 декември, предлагайки на парламента да ратифицира неговата сделка за Брекзит до 6 ноември. Това е и първият път, в който премиерът намекна, че няма да успее да спази настоящия краен срок за излизане от блока – 31 октомври.", "date": "2019.10.27", "title": "ЕС предлага отлагане на Брекзит до 31 януари"}
{"url": "https://www.monitor.bg:443/bg/a/view/arestuvanijat-nikolaj-dimitrov-specheli-nesebyr-s-62-3-179142", "text": "С 8091 гласа, или 62,3 % Николай Димитров печели Несебър още на първи тур, сочат резултатите в морската община. Самият Димитров от няколко дни е в ареста с повдигнато обвение, че е ръководил организирана престъпна група за купуване на гласове, след като на 19 октомври спецпрокуратурата и ГДБОП проведоха акция в Несебър и Свети Влас. Заедно с Димитров бяха арестувани кандидатът за кмет на Свети Влас от \"Движение 21\" Атанас Япаджиев и четирима кандидати за общински съветници. \"Не съм се съмнявала в резултата и в победата на първи тур. Хората в Несебър не могат да бъдат сплашени с показни арести\", коментира пред 24 часа съпругата на Николай Димитров - Нури Димитрова. Избирателната активност в Несебър бе най-висока в Бургаска област, а изборният ден премина без тежки инциденти.", "date": "2019.10.27", "title": "Арестуваният Николай Димитров спечели Несебър с 62,3% "}
{"url": "https://www.monitor.bg:443/bg/a/view/galyp-fandykova-i-manolova-na-balotaj-v-sofija-179128", "text": "Йорданка Фандъкова и Мая Манолова отиват на балотаж. това сочат предварителните данни на агенция \"Галъп\", предоставени за Нова телевизия. По предварителни данни Фандъкова води в резултата с близо 10 процента пред Манолова. Настоящият кмет на столицата и кандидат на ГЕРБ е получила 34,6% от гласовете на гласувалите, а независимата Манолова, подкрепена от БСП получава 24,6%. Трети, според данните на екзитполовете на \"Галъп\" в   е кандидатът на \"Демократична България\" Борислав Игнатов, който получава 13,8%. след него се нарежда независимия кандидат на сдружението \"Спаси София\" Борис Бонев с 13,7%. На следващите две позиции \"Галъп\" подрежда двамата кандидати на патриотите - Англе Джамбазки с 4% и Волен Сидеров с 1,6%. Резултатите показват и шарен местен парламент в столицата. Управляващата партия, която е в изборна коалиция със СДС получава 32,9%, а на второ място се нарежда \"Демократична България\" с 17,1%. третата сила е БСП с 16%, а независимата листа на Борис Бонев е подкрепена от 10,7%. ВМРО пък получава 5%. Според \"Галъп\" горещ балотаж се очертава и в  . Там следващата седмица ще се съзтезават за гласовете на хората кандидатът на ГЕРБ Здравко Димитров и издигнатата от \"съюз за Пловдив\" Дани Каназирева. Настоящият областен управител на града под тепетата получава на първи тур 34,5%, а Каназирева - 17,4%. От първия тур за кмет е избран настоящия градоначалник на   - кандидатът на ГЕРБ Димитър Николов. Втори е Николай Тишев от БСП с 10,4%. Така в този град няма да се ходи на балотаж. На ръба да стане кмет от първия тур е иградоначалникът на   - издигнатият от ГЕРБ Иван Портних, който по неокончателни данни печели 48,9% от гласовете на първи тур. На второ място след него е издигнатия от ПП \"Възраждане\" Костадин Костадинов. В   Атанас Камбитов от ГЕРБ събра 33,7% от гласовете, а независимият Румен Томов - 23,3%.  В   Хасан Азис от ДПС е събрал 50,4%, а Никола Чанев от ГЕРБ 27,4%, сочат още данните на „Галъп”. Във   Даниел Панов от ГЕРБ събира 57,3% подкрепа, а Весела Лечева от БСП - 26,5%. Така и във Велико Търново няма да се ходи на балотаж.", "date": "2019.10.27", "title": "Галъп: Фандъкова и Манолова на балотаж в София (ОБНОВЕНА)"}
{"url": "https://www.monitor.bg:443/bg/a/view/poreden-hladilen-kamion-pylen-s-migranti-179127", "text": "Осем мигранти, сред които четири деца, бяха открити в хладилен камион в пристанището Кале, от френската страна на Ламанша. Двамата румънски шофьори са задържани, предаде Франс прес, като се позова на съдебен източник. Мигрантите били открити тази сутрин в състояние на лека хипотермия. Те били откарани в болницата в Кале. Мигрантите, които твърдят, че са афганистанци, били открити при проверката на камиона преди качването му на ферибот за Великобритания. Температурата била около 7 градуса в хладилната част на камиона, където тези хора били скрити в тайник.", "date": "2019.10.27", "title": "Пореден хладилен камион пълен с мигранти "}
{"url": "https://www.monitor.bg:443/bg/a/view/nasheto-si-e-naj-hubavo-ama-drug-pyt-179102", "text": "Нашето си е най-хубаво! Българинът обича да се бие в гърдите с това. Че образът на патриот не е нищо повече от поза обаче прозира в малките неща. Като във факта, че нашенецът уж всичко родно люби, тачи и милее, но не съвсем. Оказва се, че едва  . Още по-шокиращ е фактът, че над 35 000 от тях са посетили само един рисуван филм, което означава, че останалите творби са получили вниманието на по-малко от 5000 зрители за близо десетилетие. Че откъде пари за кино? Ако си задавате този въпрос - недейте. Салоните у нас се пръскат по шевовете винаги, щом в афиша заблести името на поредната холивудска продукция за Отмъстители, Жокери и други знайни и незнайни воини. Е, да, ама това не са анимации, ще ме контрирате вие. Проста справка от обобщените данни от киносалоните след изминалия уикенд показва, че в списъка с топ 10 на най-гледаните филми у нас фигурират цели три анимации. Те са събрали в залата общо около 124 хиляди зрители, като приходите от продадените билети за прожекциите им са 1 164 144 лв. И това е без да броим лентата „Господарка на злото 2“, която също се котира при филмите за деца и само за три дни е събрала 31 740 зрители и отчита близо 350 000 лв приходи. Следователно нито интересът на българина към анимациите е нисък, нито му се свидят средства за да ги гледа. В същото време българските студиа броят между 7 и 30 хиляди лв за създаването на една минута от завършен анимационен продукт. Дори минималната сума е почти двойна в сравнение с тази за реализирането на една минута от българските игрални филми, които жънат по-голям успех в киносалона. Можете да си представите, че не говорим само за къртовски труд, а и за огромна сума пари за създаването на пълнометражна анимация. Равносметката – неколцина си закупуват билет за рисувано кино за милиони. Това оправдава липсата на ентусиазъм за създаване на българска продукция у редица талантливи български аниматори. След това се хвалим с Антони Христов, който прекара 18 години на върха на световната анимация като художествен директор в прочутото студио Pixar. Ето, българите са работливи и успешни! Зад граница. Без да се замисляме, че просто нямат поле за реализация на български терен. И всички имаме пръст в това. Но не можем да виним само зрителите, които не са възпитани да уважават труда на българина. Според родните аниматори един от основните проблеми в сектора е липсата на държавна политика относно изграждането на анимационна индустрия. Във Франция, например, студиата могат да получат между 30 и 70 на сто от общия бюджет при реализирането на анимационния си продукт. А вие си повтаряйте „Съсипаха я тая култура!“, докато се нареждате за билети за „Замръзналото кралство“.", "date": "2019.10.27", "title": "Нашето си е най-хубаво, ама друг път!"}
{"url": "https://www.monitor.bg:443/bg/a/view/ochakva-se-pokupkata-na-7800-novi-biznesdjeta-179118", "text": "През следващото десетилетие компаниите по света ще закупят нови 7800 частни самолета за бизнесполети. Това показва проучване на американския производител Honeywell, цитирано от британското издание „Гардиън“. За периода 2020-2029 г. стойността на поръчките ще достигне 248 млрд. долара. Според доклада пазарът на частни самолети ще бъде подпомогнат от новите модели, които предстои да бъдат пуснати. С тях компаниите смятат да заменят или да добавят нови за близо 17% от флота си за следващите 5 години. Числото обаче е с 3% по-ниско спрямо проучването за 2018 г. Най-голяма част от самолетите ще бъдат закупени през 2020 г. (57%), а по-малка (35%) през следващите 2 години. Основните фактори, които оказват влияние на покупката, са функционалността на самия самолет, марка, обзавеждането на кабината и салона и далечината на полета.", "date": "2019.10.27", "title": "Очаква се покупката на 7800 нови бизнесджета"}
{"url": "https://www.monitor.bg:443/bg/a/view/kiril-dobrev-bsp-se-zavryshta-v-mestnata-vlast-179131", "text": "БСП се завръща в местната власт. Този коментар на изборите направи шефът на предизборния щаб на БСП и зам.-председател на партията Кирил Добрев. По думите му социалистите имат двойно по-голяма подкрепа в сравнение с местните изборите през 2015 г. Добрев отчете, че по предварителни данни БСП ще бъде на балотаж в 15 областни града. “На места сме първа политическа сила, знакови крепости на ГЕРБ се пропукаха”, заяви социалистът. Относно битката в София и резултата на подкрепена от социалистите Мая Манолова, той коментира, че за първи път от 2005г. левицата е на балотаж в столицата. “Нека софиянци помислят и да гласуват за промяната следващата седмица”, призова зам.-шефът на социалистите. Добрев призова симпантизаните и членоветр на БСП в цялата страна също да бъдат активни на втория тур следващата неделя. Той изрази притеснение от ниската избирателна активност и отчете, че предизборната кампания на партията е била най-скромната, но сърцата.", "date": "2019.10.27", "title": "Кирил Добрев: БСП се завръща в местната власт"}
{"url": "https://www.monitor.bg:443/bg/a/view/22-oblastni-grada-na-balotaj-vijte-koj-sre-sht-u-kogo-se-izprav-ja-179133", "text": "Оспорвана битка ще се проведе на балотаж в поне 21 областни града, показват данни на „Монитор“. В още два града изборните резултати са на кантар и може вотът да бъде решен още на първия тур. Сигурни избрани за кметове са в Бургас (Димитър Николов от ГЕРБ), Велико Търново (Даниел Панов от ГЕРБ), Монтана (Златко Живков от ГЕРБ) и Стара Загора (Живко Тодоров), а в Кърджали и Варна не е ясно дали битката за градоначалник е приключила на първи тур. -   - Йорданка Фандъкова (ГЕРБ) срещу Мая Манолова (нз.) -   - Здравко Димитров (ГЕРБ) срещу Дани Каназирева (нз.) -   - Атанас Камбитов (ГЕРБ) срещу Румен Томов (нз.) -   - Георг Спартански (нз.) срещу Мирослав Петров (ГЕРБ) -   Пенчо Милков (БСП) срещу Диана Иванова (ГЕРБ) -   - Корнелия Маринова (ГЕРБ) срещу Радина Банкова (БСП) -   - Петър Паунов (ГЕРБ) срещу Здравко Милев (БСП) -   - Тодор Попов (Новото време) срещу Иван Панайотов (ГЕРБ) -   - Вера Церовска (ГЕРБ) срещу Станислав Владимиров (БСП) -   - Николай Мелемов (ГЕРБ) срещу Стефан Сабрутев (БСП) или Кирил Хаджихристов (Новото време) -   - Валентин Ревански (Пряка демокрация), Димитър Иванов (ГЕРБ), Георги Славов (невисим) и Катя Георгиева (БСП) са с почти изравнени резултати -   - Калин Каменов (ГЕРБ) срещу Момчил Младенов (БСП) -   - Надежда Петкова (ГЕРБ) срещу Йордан Йорданов (РБ) -   - Стефан Радев (ГЕРБ) срещу Кольо Милев (БСП) -   - Валентин Василев (ГЕРБ) срещу Денчо Бояджиев (БСП) -   - Дарин Димитров (ГЕРБ) срещу Хамди Илязов (ДПС) -   - Юлиян Найденов (ГЕРБ) срещу Димитър Трендафилов (ВМРО, Партия на зелените, Алтернатива на гражданите) или Момчил Неков (БСП) ГЕРБ води в София, Пловдив, Варна, Ловеч, Кюстендил, Перник, Благоевград, Смолян, Враца, Габрово, Хасково, Разград, Търговище, Силистра. - София 34,4% Йорданка Фандъкова – ГЕРБ 25,0% Мая Манолова 15% Борислав Игатов – ДБ 12% Борис Бонев – Спаси София 4,45% Ангел Джамбазки – ВМРО - Пловдив 34% Здравко Димитров – ГЕРБ 19% Дани Каназирева – Съюз за Пловдив 14.5% Славчо Атанасов – НФСБ, ВМРО - Варна 49,2% Иван Портних – ГЕРБ 15,0% Костадин Костадинов – Възраждане 14,5% Анелия Клисарова – БСП - Бургас 65% Димитър Николов – ГЕРБ 11% Николай Тишев – БСП - Велико Търново 57% Даниел Панов – ГЕРБ 29% Весела Лечева – БСП - Стара Загора 58% Живко Тодоров – ГЕРБ 26% Иван Върляков – БСП - Кърджали 49,9% Хасан Азис – ДПС 27,5% Никола Чанев – ГЕРБ - Благоевград 31% Атанас Камбитов 22% Румен Томов - нез. - Плевен 43,4% Георг Спартански 29,2% Мирослав Петров – ГЕРБ - Русе 33% Пенчо Милков – БСП 27% Диана Иванова – ГЕРБ 15% Галин Григоров – ВМРО и НФСБ", "date": "2019.10.27", "title": "22 областни града на балотаж (ВИЖТЕ КОЙ СРЕЩУ КОГО СЕ ИЗПРАВЯ)"}
{"url": "https://www.monitor.bg:443/bg/a/view/fandykova-vodi-s-10-sto-pred-manolova-spored-galyp-179130", "text": "Йорданка Фандъкова ноди с 10 процента пред Мая Манолова преди балотажа следващата неделя. Това сочат предварителните данни на агенция \"Тренд\" предоставени за Нова телевизия. Настоящият кмет на столицата и кандидат на ГЕРБ е получила 32,8% от гласовете на гласувалите, а независимата Манолова, подкрепена от БСП получава 23,1%. Трети, според данните на екзитполовете на \"Галъп\" в   е кандидатът на \"Демократична България\" Борислав Игнатов, който получава 13,6%. след него се нарежда независимия кандидат на сдружението \"Спаси София\" Борис Бонев с 13,1%. На следващите две позиции \"Галъп\" подрежда двамата кандидати на патриотите - Ангел Джамбазки с 4% и Волен Сидеров с 1,7%. Общинският съвет в столицата също ще бъде шарен - ГЕРБ получава 30,4%, Демократична България - 15,5%, БСП - 14,5%, \"Спаси София\" - 9,5%, а ВМРО - 5%. В   кандидатът на ГЕРБ/СДС Здравко Димитров събира 34,8% от гласовете, а втора е Дани Каназирева от „Съюз за Пловдив” – с 17,2%. Във   Иван Портних от ГЕРБ е подкрепен от 49% от гласувалите, а Костадин Костадинов от партия „Възраждане” – 12,9%. В   Атанас Камбитов събра 33,5% подкрепа, а независимият, но подкрепен от БСП, Румен Томов – 23,1%. В   Хасан Азис от ДПС беше подкрепен от 49,9% от хората, отишли до урните, а Никола Чанев от ГЕРБ – от 27,5%. В   Пенчо Милков от БСП – 32,4%, а Диана Иванова от ГЕРБ – 25,3%. В   независимият Георг Спартански – 40,4%, срещу Мирослав Петров от ГЕРБ с 22,6%.", "date": "2019.10.27", "title": "Фандъкова води с 10 сто пред Манолова, според \"Тренд\" (ОБНОВЕНА КЪМ 20.45)"}
{"url": "https://www.monitor.bg:443/bg/a/view/izbiratelnata-aktivnost-kym-17-30-ch-e-42-85-na-sto-179126", "text": "Избирателната активност към 17.30 часа е 42,85 на сто, което е 2 709 340 гласоподаватели. Съпоставено с 2015 г. разликата е минимална, тъй като в същия час тогава са гласували - 43, 19 на сто, информира говорителят на ЦИК Александър Андреев. Увеличил се е броят на жалбите и сигналите. Към 18.30 часа те са 214, като по-голямата част от тях са във връзка с организацията на изборния процес и гласуването, а по-малка част - с предизборната кампания и купуването на гласове - четири на брой. Става въпрос за доставчици на медийни онлайн услуги, обявили социологически проучвания в нарушение на закона, преди да бъде обявен краят на изборния ден. До 20.00 часа трябва да приключи по закон изборният ден, а там, където пред секциите има желаещи да гласуват - до 21.00 часа, припомниха от ЦИК", "date": "2019.10.27", "title": "Избирателната активност към 17,30 ч. е 42,85 на сто"}
{"url": "https://www.monitor.bg:443/bg/a/view/fenove-sbyrkaha-imitatorka-s-lejdi-gaga-179107", "text": "Фенове аплодираха професионалната имитаторка Тиърни Алън вместо своята любимка Лейди Гага на благотворително събитие в Лас Вегас. За неловкия момент говори и самата певица, в чиято професия се е превърнало подражаването на изпълнителката на Born This Way. коментира Алън пред The Hollywood Reporter. По думите й, объркването е дошло от това, че след изпълненията й MC-то на събитието е съобщило на феновете, че на сцената е всъщност Лейди Гага. Това, въпреки че е знаел предварително, че това не е така. Незнайно защо никой не е поправил грешката и така Алън се озовала не само пред опашка за селфита и автографи, но и на благотворителен търг, в който продавала автентичен плакат от „Звезда се роди“ с подписите на истинските Лейди Гага и Брадли Купър. Постерът бил закупен срещу 3000 долара. Липсвала е добра комуникация между замесени лица“, коментират от хотела в Лас Вегас, станал домакин на събитието. Самата Лейди Гага още не е коментирала казуса.", "date": "2019.10.27", "title": "Фенове сбъркаха имитаторка с Лейди Гага"}
{"url": "https://www.monitor.bg:443/bg/a/view/10-obvinjaemi-za-shashmi-na-vota-179124", "text": "10 души са привлечени като обвиняеми във връзка с изборите за общински съветници и кметове, съобщиха от прокуратурата. Държавното обвинение разпространи информация за образуваните досъдебни производства и преписки за проверка по сигнали за престъпления против политическите права на гражданите. Образувани са 65 досъдебни производства с предмет престъпления против политическите права на гражданите и престъпления, свързани с изборите, като 10 от тях са бързи производства, а по 55 се провежда разследване по общия ред. Разследвания се провеждат в Балчик – 1 бр., Берковица - 1 бр., Благоевград - 1 бр., Бургас - 1 бр., Бяла Слатина - 4 бр., Варна - 3 бр., Видин - 1бр.,Враца - 1 бр., Горна Оряховица - 2 бр., Девня - 1 бр., Дупница - 3 бр., Елена - 1 бр., Златоград – 1бр., Исперих -1 бр., Каварна - 2 бр., Казанлък - 1 бр., Карнобат - 2 бр., Ловеч - 1 бр., Монтана -1 бр., Омуртаг - 1бр., Оряхово -3 бр., Павликени - 2 бр., Плевен - 4 бр., Пловдив - 2 бр., Разград -2 бр., Сандански - 2 бр., Свищов - 1 бр., Севлиево -1 бр., Сливен -1 бр., Сливница -1 бр., Смолян -1 бр., Тетевен - 1 бр., Тутракан - 1 бр., Царево - 2 бр., Шумен - 1 бр., СРП - 3 бр, СГП - 6 бр. и Специализирана прокуратура -1 бр. Общо 46 разследвания са за престъпления против политическите права на гражданите, а 19 бр. са с предмет престъпления, свързани с изборите. Три досъдебни производства са прекратени. В Прокуратурата на Република България са образувани 901 прокурорски преписки, от които по 545 бр. е постановен отказ да се образува досъдебно производство. Прокуратурите в страната са изпратили по компетентност на други органи 39 бр. преписки, а по останалите 317 бр. преписки се извършва проверка по реда на Закона за съдебната власт. До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 6 лица /кандидати за кметове и общински съветници/ по разследване на Специализираната прокуратура и за привличане на 8 лица / кандидати за общински съветници/ като обвиняеми по разследвания на Софийска градска прокуратура. За шестте лица с имунитет по досъдебното производство на Специализираната прокуратура, ЦИК даде разрешение за привличането им като обвиняеми и за задържането им по реда на чл. 64 ал.2 от НПК. С определение на СпНС са задържани под стража 4 обвиняеми. ЦИК даде разрешения за привличането им като обвиняеми за 7 лица по разследванията на Софийска градска прокуратура. За едно от лицата се очаква решението на ЦИК. Информацията е актуална към 17.00 часа на 27.10.2019 г.", "date": "2019.10.27", "title": "10 обвиняеми за шашми на вота"}
{"url": "https://www.monitor.bg:443/bg/a/view/skypoto-evtino-179116", "text": "Евтиното обикновено излиза скъпо. Тази неоспорима истина усетиха върху себе си европейските пациенти, в това число и българският болен. Усетиха я и производителите на лекарства. Дори големите чужди фармацевтични компании, чийто годишен оборот се изчислява в милиарди евро, се увериха, че производствената им политика е твърде погрешна. Основната причина за нарастващия недостиг в Европа е, че лекарствата и техните съставки се произвеждат предимно от няколко компании в Азия – в Китай и Индия. Целта на изнесените производства е пределно ясна – по-евтината работна ръка. Оказва се, че една-единствена производствена нередност, само една малко по-голяма повреда или обновяване на поточна линия могат да спрат производствения цикъл на редица така важни за хората медикаменти, като се започне от тези срещу онкологични заболявания, та се стигне до имуносупресорите, които се приемат задължително от трансплантираните, за да не отхвърли организмът им чуждия орган. Например експлозията в китайска фабрика през 2017 г., която произвежда съставката на антибиотици пиперацилин-тазобактам едва не остави Стария континент без тези препарати. Защото се оказа, че освен нея има само още един производител на тази съставка в световен мащаб. Към проблема недостиг на лекарства за Стара Европа се прибавя и Брекзит. Над 100 лекарства вече са спрени, защото производителите пререгистрират фирмите си извън Острова, за да могат да търгуват. Факт е, че причините за недостига на лекарства са многофакторни и включват проблеми в производството, глобална консолидация на производството, непредвидено въздействие на ценовите и тръжните политики, както и проблеми във веригата на доставки. Какво ни засяга точно това, би попитал някой. Засяга ни, и то твърде много. Засяга ни дори повече, отколкото останалите европейци. Защото България е страна с малък и ограничен пазар. По тази причина редица фармацевтични компании искат дерегистрация на продуктите си и прекратяват вноса на свои продукти. Според проучване на Европейската комисия по лекарствата нашата страна е в най-неблагоприятно положение. Една идея по-добре от нас е дори Румъния. Болните обаче не се вълнуват от възможностите на пазара, те искат своите лекарства, които според добрата медицинска практика трябва да им бъдат изписани. Често пъти обаче напоследък те не са налични. Ясно е, че страната ни няма как да разшири пазара си на лекарства, нито хората ще спрат да боледуват. Ясно е и това, че трябва да се търси решение, и то бързо. Едното от тях е да се разрешат ускорени в страните от ЕС доставки при недостиг и внос на дерегестрирани лекарства, когато те не са спрени поради лекарствена опасност. За това професионалистите в бранша настояват не от днес. Време е да се вземе решение в полза на българския болен, защото суровините в световен мащаб намаляват, но не и болестите.", "date": "2019.10.27", "title": "Скъпото евтино"}
{"url": "https://www.monitor.bg:443/bg/a/view/v-blagoevgradska-oblast-zavidna-aktivnost-v-kraja-na-izbornija-den-179119", "text": "В Благоевградска област се отчита завидна активност в края на изборния де. Към 17:00 часа общо за областта глсувалите доближаваха 50%. Точно в 13:00 по обед д-р Атанас Камбитов, кандидат-кмет за трети мандат на община Благоевград, гласува във Второ основно училище „Димитър Благоев“. Той упражни правото си на вот в 26 СИК: „Гласувах да завършим започнатото. Вярвам, че делата говорят повече от думите. Вярвам, че хората оценяват по свършената работа. Има много неща, които трябва да бъдат доведени до край. Има и разлика между това, което ние предлагаме и това, което предлагат другите кандидати. Заложените приоритети вече се изпълняват – няма нищо имагинерно. Индустриална зона, депо, проекти по Оперативни програми. Продължаваме да работим“, каза д-р Атанас Камбитов.", "date": "2019.10.27", "title": "В Благоевградска област завидна активност в края на изборния ден"}
{"url": "https://www.monitor.bg:443/bg/a/view/nashe-momiche-grabna-evropejska-titla-v-naturalnija-bodibilding-179106", "text": "Българката Христина Рангелова стана абсолютна европейска шампионка по натурален бодибилдинг. Нашето момиче спечели три златни медала от първенството, което се проведе на 26 октомври в Букурещ (Румъния). Тя триумфира при девойките до 23 години и при жените, след което бе най-добра и във финала за Шампионка на шампионките. Така Рангелова стана носител на Купата на абсолютна европейска шампионка на Интернационалната федерация по натурален бодибилдинг. Христина е от София, но от четири години живее и учи архитектура в Германия, където и тренира. Тя е дъщеря на главния мениджър на футболния „Сливнишки герой“ Венцислав Рангелов. Имала е възможност да се състезава за Германия, но е предпочела да се яви под знамето на България. Успехът на Рангелова е голям, тъй като тя тренира от едва три години. Това е и първото й участие на европейско първенство. Следващото ще е през май 2020 г. в Германия и амбициите отново са високи.", "date": "2019.10.27", "title": "Наше момиче грабна европейска титла в натуралния бодибилдинг"}
{"url": "https://www.monitor.bg:443/bg/a/view/kloui-grejs-moric-vodi-tom-i-djeri-kym-goljam-ekran-sledvashtata-koleda-179095", "text": "Хибридният (полу-анимационен, полу-игрален) филм за любимите на поколения деца котка и мишка – Том и Джери, ще направи премиерата си следващата Коледа. Това обявиха продуцентите от Warner Bros., като уточниха, че лентата ще дебютира в киносалоните близо половин година по-рано от очакваното. Според първоначалните планове продукцията, която все още няма заглавие, трябваше да зарадва малки и големи зрители през април 2021 г. Клоуи Грейс Мориц ще е сред имената в основния каст на филма. Тя ще влезе в ролята на Кайла – немарлива служителка в хотела, в който Том и Джери отсядат, след като биват изгонени от дома си. След като животните намират мястото си в една от стаите, тя получава заплаха, че ще загуби работата си, ако не успее да изгони мишката преди в хотела да се състои една от най-очакваните и изискани сватби. Кайла намира решение на проблема, като наема Том за пианист на събитието. Припомняме, че за първи път очарователните герои оставиха отпечатъка си върху детската телевизия през 1940 г. Техни създатели са Уилям Хана и Джоузеф Барбера. Седем от късометражните филмчета за Том и Джери са окичени с „Оскар“ в периода от 1943-53 г., а първият пълнометражен проект за тях се появява през 1993 г.", "date": "2019.10.27", "title": "Клоуи Грейс Мориц води Том и Джери на голям екран следващата Коледа"}
{"url": "https://www.monitor.bg:443/bg/a/view/v-ogin-plamna-rila-planina-179103", "text": "Хеликоптер се включи в гасенето на пожара засегнал 400 декара в Рила планина.    „В огин пламна Рила планина, вече поуспокоен се пошегува, цитирайки народната песен  директорът на Югозападно държавно предприятие инж. Дамян Дамянов. Около 400 дка сухи треви, смрика и много малко горски дървета пламнаха днес в ранния следобед в Рила планина около село Долно Осеново, община Симитли. Поискахме от военните хеликоптер, който за минути пристигна и прекъсна огъня да не навлезе в гората към Предела, разказа за „Монитор“ шефа на Югозападното държавно предприятие инж. Дамян Дамянов. Хеликоптера пълнеше вода от водоем край село Черниче до Симитли и скоро пожара беше напълно потушен, допълни инж. Дамянов от мястото на бедствието.    В гасенето до този момент се включиха над 80 горски работници и пожарникари от Благоевград и Разлог, идваха още доброволци,  въпреки труднопроходимия високопланински район, който не позволяваше да се направи полоса. Според инж. Дамянов е засегната не повече от 30дка смесена гора, предимно борова от землището на село Долно Осеново в Национален парк Рила, в посока над село Градево към Предел. Гасенето на огъня се извършваше ръчно: „Пожарът беше много сериозен, високо в планината, няма път, но въпреки това се справихме“, каза накрая инж. Дамян Дамянов.", "date": "2019.10.27", "title": "Хеликоптер гаси 400 декара в Рила планина (ОБНОВЕНА)"}
{"url": "https://www.monitor.bg:443/bg/a/view/koj-e-bagdadi-179121", "text": "Абу Бакр ал Багдади, дългогодишният водач на терористичната организация \"Ислямска държава\", укривал се в продължение на години, беше убит тази нощ при операция под командването на САЩ в Сирия, предаде ДПА. Багдади стана известен за света през юли 2014 г., когато произнесе проповед в джамия в Мосул точно след като силите на \"Ислямска държава\" бяха завзели северния иракски град и обявиха създаването на халифат. Това беше единственото известно негово публично появяване, с оглед на това, че групировката се опитваше да създаде аура на мистерия около върховния си водач, тактика, която също така служеше добре за охраната на самопровъзгласилия се халиф, роден през 1971 г. в Самара, Ирак. През последните месеци \"Ислямска държава\" понесе сериозни териториални загуби в Ирак и съседна Сирия. През април свързан с \"Ислямска държава\" уебсайт разпространи аудиозапис, за който се твърдеше, че е на Багдади, и в него той казва, че радикалната групировка все още съществува, но признава, че тя се е свила, и определя това като \"изпитание от Бог\". За Багдади не се знае нищо до американското нахлуване в Ирак през 2003 г. - вероятно дотогава той е само местен духовник в джамия. Включва се в екстремисткото движение срещу окупацията и през 2004 г. е заловен и държан няколко месеца в центъра за задържане, известен като лагера Бука, след което е освободен. Твърди се, че има докторска степен по ислямски изследвания от багдадски университет. През 2010 г. става водач на \"Ислямска държава\" в условия на хаос. Сунитската екстремистка групировка е сериозно разклатена от иракските и американските сили, а много от командирите й са убити. Групировката е основана в навечерието на американската инвазия в Ирак от родения в Йордания екстремист Абу Мусаб аз Заркауи като местният филиал на Ал Каида. Заркауи беше ликвидиран при въздушен удар на САЩ през 2006 г. През 2011 г. групировката, известна под името \"Ислямска държава в Ирак\", ръководена от Багдади предприема смъртоносна кампания на бомбени атентати след изтеглянето на американските сили от Ирак. Същата година Багдади е обявен от САЩ за \"специално обозначен глобален терорист\", а за главата му е предложена награда от 10 милиона долара. Няма почти никакви негови снимки и се твърди, че е носил маски дори когато е държал речи пред командирите си. Избухналата скоро след това сирийска гражданска война дава на Багдади шанс отново да се възползва от верското противопоставяне - характеристика на \"Ислямска държава\" още от времето на Заркауи. Сирийският президент Башар Асад е от алауитския клон на шиитския ислям, който е презиран от много от радикалните сунитски последователи на \"Ислямска държава\". В началото на 2014 г. сирийската гражданска война започва да се изостря още повече и това дава шанс на \"Ислямска държава\" официално да скъса връзките си с Ал Каида, с която тя има проблеми и според която моментът не е подходящ за създаване на халифат. Малко преди това Багдади е обявен за халиф, тоест лидер, на \"Ислямска държава\". В началото той опитва да укрепи позициите си чрез прибавяне към имената му на името \"ал Куреши\", за да може да претендира, че е пряк потомък на пророка Мохамед. По време на започналата през 2014 г. кампания на въздушни удари на САЩ срещу \"Ислямска държава\" в Ирак и Сирия на няколко пъти се появяват непотвърдени съобщения за смъртта му.", "date": "2019.10.27", "title": "Кой е Багдади?"}
{"url": "https://www.monitor.bg:443/bg/a/view/lili-ivanova-glasuva-179123", "text": "Примата Лили Иванова упражни по традиция правото си на глас. Певицата се снима в избирателна секция 36 в София, в Националното музикално училище \"Любомир Пипков\"", "date": "2019.10.27", "title": "Лили Иванова гласува"}
{"url": "https://www.monitor.bg:443/bg/a/view/syzdateljat-na-chernobil-pravi-sledvashtite-karibski-pirati-179076", "text": "Крейг Мазин – създател, продуцент и сценарист на култовия минисериал на HBO „Чернобил“ ще се захване с вдъхването на нов живот на поредицата на „Дисни“ - „Карибски пирати“. С диалозите и сюжета на новия филм той ще си партнира с Тед Елиът, който вече има опит във франчайза, чието лице доскоро бе Джони Деп. Опитите на „Дисни“ да поведат „Карибски пирати“ в посока, която да ги разграничи от противоречивата слава на холивудския ас, датират от миналата година. Според първоначалните планове следващият филм трябваше да бъде дело на авторите на „Дедпул“. Те обаче се оттеглиха от проекта в началото на тази година. И към момента няма официална информация от „Дисни“ дали Джони Деп – съответно капитан Джак Спароу, ще бъдат част от новия филм.", "date": "2019.10.27", "title": "Създателят на „Чернобил“ прави следващите „Карибски пирати“"}
{"url": "https://www.monitor.bg:443/bg/a/view/krajnata-levica-pobejdava-v-nemskata-provincija-turingija-179134", "text": "Гласоподавателите в германската провинция Тюрингия подкрепиха популярния премиер на областта от крайната левица, но дадоха тласък и крайнодясната Алтернатива за Германия (АзГ), чийто лидер Бьорн Хьоке се зарече да депортира мигранти, ако дойде на власт, предаде АП. Прогнозите, оповестени от телевизия Цет Де Еф, сочат, че двете крайни партии са получили над половината от гласовете в днешния вот. Управляващият в момента премиер на Тюрингия Бодо Рамелов от бившата комунистическа партия Левите вероятно ще загуби мнозинството на коалицията си, съставена с още две леви партии, в регионалния парламент. Това ще го принуди да потърси нов партньор или да се опита да състави правителство на малцинството, отбелязва АП. Въпреки това партията, основана през 2007 година, за първи път побеждава на регионални избори в Германия. Очаква се Левите да получат близо 30 процента от гласовете, което е малко по-високо спрямо резултата им в изборите от 2014 година. Консервативният Християндемократически съюз (ХДС) на канцлера Ангела Меркел остава трети с около 22 процента, което изключва коалиция както с Левите, така и с АзГ. За АзГ се прогнозира подкрепа от 23 процента или близо двойно повече спрямо предишните избори. АзГ вече постигна успехи в източните провинции Саксония и Брандендург, където се изкачи на второ място в изборите от 1 септември. Германската социалдемократическа партия вероятно ще получи подкрепата на едва 8,5 процента от избирателите, Зелените - на 5,5 процента, а Свободната демократическа партия - 5 процента, допълва Ройтерс.", "date": "2019.10.27", "title": "Крайната левица побеждава в немската провинция Тюрингия"}
{"url": "https://www.monitor.bg:443/bg/a/view/alfa-risyrch-bitkite-v-plovdiv-i-blagoevgrad-se-reshavat-na-balotaj-179129", "text": "Към 20 часа досегашният кмет Йорданка Фандъкова (ГЕРБ,СДС) получава 35,4% на сто от вота в София, а Мая Манолова (подкрепена от БСП) - 26,2%. Това показват екзитпола на Маркет линкс и Алфа Рисърч към 20.00 часа. Данните са платени от БТВ. Вотът за други кандидати Борислав Игнатов - ДБ 13,3% Борис Бонев - независим 12,9% На трето място е арх. Борислав Игнатов („Демократична България”) с 15,8 на сто, а след него се нарежда независимият Борис Бонев – 10,4 пункта. Далеч назад с под 5% остава представителят на ВМРО Ангел Джамбазки.  За общински съветници вотът в   към 20 часа е ГЕРБ-СДС 33,9% ДБ 19,1% БСП 19,3% ВМРО 5,1%, АТАКА – 2,3 на сто и кандидатът за кмет Бонев, който е в листата за общински съветник, получава – 4%. Вероятно ще стане общински съветник. В  балотажът ще е оспорвана битка между Здравко Димитров (ГЕРБ, 33,5%) и Дани Каназирева („Съюз за Пловдив”, 20,8%). Кандидатът на националистите Славчо Атанасов остава извън битката с 15%. Във   Иван Портних (ГЕРБ) е на крачка от победа на първи тур с 49,5%. Анелия Клисарова от БСП е с 16,1%, а съвсем близо – с 15,9% е Костадин Костадинов от „Възраждане”. Стела Николова е с 9,4% и Димитър Карбов от НФСБ - 2,6 на сто от гласовете. В   кметът Атанас Камбитов (ГЕРБ) ще се бори с Румен Томов от БСП, след като първият взе 31%, а вторият – 22,3% В два големи града ГЕРБ изостават на първи тур – в   Георг Спартански има около 15% преднина пред представителя на управляващите Мирослав Петров – 43,4% срещу 29,2%, социалистът Илиян Йончев - 14,8%. За общински съветници вотът се разпределя така: ГЕРБ - 24,3%, ДБ - 15,3% и ВМРО - 10,1 на сто. В   социалистът Пенчо Милков има над 6% аванс пред Диана Иванова (32,5% срещу 26,1%). Галин Григоров от ВМРО - 10,2%. Същият резултат има Елеонора Николова от местна коалиция. Двама от изявените кметове на ГЕРБ печелят с лекота на първи тур – Даниел Панов във   и Димитър Николов в   са с по над 60 на сто подкрепа. В   към 20.00 часа Тодор Попов (Новото време) взема 38% от вота, Иван Панайотов (ГЕРБ) - 21%. Избирателната активност към този час в   е ниска.  ще има нов кмет, след като Добри Беливанов (9.3 на сто) остана извън челната двойка. Там са Станислав Дечев (ГЕРБ) води с 48.3 на сто и Коста Стоев - 21,5% (БСП). Христо Съриев с Коалиция \"Заедно за промяна\" - 10,1 на сто. Вотът за общински съветници се разпределя: 38,7% - ГЕРБ, 20,4% - БСП, 12,1% - ДПС и 8,5% - \"Заедно за промяна\". Кметът на   Хасан Азис печели с резултат 49,9 на сто от гласовете, показват екзитполовете.", "date": "2019.10.27", "title": "Алфа Рисърч: Битките в Пловдив и Благоевград се решават на балотаж (ОБНОВЕНА)"}
{"url": "https://www.monitor.bg:443/bg/a/view/zastypnici-i-predstaviteli-izkrivjavat-vota-na-ekzitpolovete-179104", "text": "Застъпници на една от политическите партии в Пловдив организирано участват в попълването на анкетни карти на социологическите агенции, които провеждат екзитполовете в Пловдив, съобщиха от пресцентъра на техен политически опонент. Въпреки че до окончателното преброяване на бюлетините ни делят часове, манипулирането на екзитполовите има психологическо въздействие върху избирателите, считат от Градския предизборен щаб на въпросната партия. Оттам уточниха, че това нарушение било констатирано от техни представители на терен. От политическата сила уточниха, че провеждат паралелно преброяване и уверяват пловдивчани, че няма да допуснат манипулиране на вота. Всеки протокол ще бъде проверен надлежно и сравнен със сканирания такъв на страницата на ЦИК. В последните десет години Пловдив стана терен на много и лоши изборни практики, но днешната е безпрецедентна, считат ощетените от тази манипулация партии.  ", "date": "2019.10.27", "title": "Застъпници и представители изкривяват вота на екзитполовете "}
{"url": "https://www.monitor.bg:443/bg/a/view/na-pypa-na-plovdiv-otkriha-statuetka-na-kibela-na-1800-g-179101", "text": "Изключително изящна и сравнително запазена статуетка на езическата богиня Кибела откриха археолозите Мая Мартинова и Биляна Здравчева при разкопки на пъпа на Пловдив. Находката е сензационна, защото статуята поразява със стилна изработка и с малките си размери.  Главата на богинята липсва, защото явно през 4-ти век след Христа е бил направен опит мраморната статуетка да бъде унищожена. Причината за това да бъде унищожена е било навлизането на християнството по нашите земи, а Кибела е езическа, фригийска, богиня, майка на легендарния цар Мидас. „Намерихме я в опожарен пласт от късната Античност, когато християнството навлиза и се утвърждава по нашите земи. Тогава тези езически паметници са подложени на унищожение. Затова и статуетката е била опожарена, отчупена е и главата й, но тя има всички атрибути, за да разпознаем, че това е богинята Кибела. До момента сме намирали фрагментирани такива паметници, а тази статуетка е добре запазена”, обясни Мая Мартинова. Статуетката на богинята Кибела била намерена почти случайно. Археолозите използвали хубавото есенно време и на 26 октомври т.г. продължавали с разкопките край Централна поща. Те проучват терена, който доскоро бе частна собственост и едва, благодарение на дълги и трудни преговори, наскоро бе придобит от община Пловдив. „Открихме я при разкопките на Форум – Север, които се извършват в терена, който беше доскоро частен имот. Този терен е необходимо да се проучи, защото с него ще се завърши цялостният комплекс и ще се пристъпи към изработване на проект за експониране, както направихме при Форум – Запад”, обясни Мартинова. По думите й откритата статуетка е била изработена през 2-ри век след Христа, което означава, че находката е на 1800 години. Два века по-късно е бил направен опит статуетката да бъде унищожена. „Богинята Кибела стои на трон. От двете й страни има два лъва и с лявата си ръка държи тимпан. Счупването на главата й и другите поражения говорят, че статуетката е била подложена на умишлено унищожение”, обясни Мая Мартинова. Намирането на находка с богинята Кибела е много голяма рядкост дори в Пловдив, където има богат археологически урожай.", "date": "2019.10.27", "title": "На пъпа на Пловдив откриха статуетка на Кибела на 1800 г."}
{"url": "https://www.monitor.bg:443/bg/a/view/ot-tanak-stana-svetoven-shampion-na-rali-179097", "text": "Пилотът на “Тойота“ От Танак спечели титлата в Световния рали шампионат (WRC) един кръг преди финала на сезон 2019, благодарение на второто си място в рали Испания.  Претендентът за титлата от „Хюндай“ Тиери Нювил спечели състезанието за първи път, но това не му бе достатъчно да спре Танак. Белгиецът контролираше състезанието, повеждайки в съботната сутрин и в крайна сметка завърши със 17,2 сек. аванс пред Танак, а трети на подиума се качи Дани Сордо също с „Хюндай“.", "date": "2019.10.27", "title": "От Танак стана световен шампион на рали"}
{"url": "https://www.monitor.bg:443/bg/a/view/boj-edin-na-100-vpechatli-germanija-179105", "text": "Голямото дерби на Рур между „Борусия“ (Дортмунд) и „Шалке“ отново не мина без инциденти, но този път местните медии обръщат внимание на нетрадиционна случка. На гарата в Дортмунд стотина фенове на „жълто-черните“ провокират запалянко на „Шалке“, който обаче не се впечатлява и отвръща подобаващо. „Групата започна да го обижда, но той не се стресна, а дори напротив – наплю един от тях и скочи на бой“, разказа пред „Билд“ очевидец на мелето. За късмет на смелия фен полицията бързо се намесва и го спасява от линч. От „Шалке“ пък обявиха, че ще намерят кой е въпросният смелчага, защитил честта на клуба, за да го наградят подобаващо. Иначе самият мач завърши със скучното 0:0. След този резултат „Борусия“ (Дортмунд) остана на третото място в класирането с актив от 16 точки, а „Шалке“ пък се намира на 7-ото място с 15 пункта.", "date": "2019.10.27", "title": "Бой един на 100 впечатли Германия"}
{"url": "https://www.monitor.bg:443/bg/a/view/jokera-schupi-rekord-po-pechalbi-v-boksofisa-179114", "text": "Филмът „Жокера“, който раздели любителите на седмото изкуство на два противоположни лагера от „обичам го“ до „мразя го“, счупи боксофис рекорд. Режисираната от Тод Филипс лента с участието на Хоакин Финикс в главната роля се превърна в най-печелившото заглавие в категория R. Иначе казано   е лидер по продажба на билети сред всички филми, които лицата под 17-годишна възраст могат да посещават единствено в присъствието на възрастен придружител. Към момента продукцията има 805 милиона долара печалби, като изпревари дори „Дедпул“ по котиране на пропуски за киносалона. Филмът с участието на Райън Рейнолдс и под режисурата на Тим Милър грабна 783 милиона долара през 2016 г., като досега именно той бе на почетното първо място в класацията.", "date": "2019.10.27", "title": "“Жокера“ счупи рекорд по печалби в боксофиса"}
{"url": "https://www.monitor.bg:443/bg/a/view/jiletka-na-kyrt-kobejn-smeni-sobstvenika-si-za-334-hiljadi-dolara-179082", "text": "Легендарната маслиненозелена жилетка, която Кърт Кобейн носеше по време на изпълненията на \"Нирвана\" в шоуто \"MTV Unplugged\" през 1993 г., бе продадена за 334 хиляди долара на търг в Ню Йорк, съобщи АФП. Жилетката от мохер и акрил, по която има дупки от изгаряне с цигара, заемаше централно място на двудневния търг на \"Джулиънс окшънс\" в заведението \"Хард рок кафе\". Организаторите я описаха като най-известната жилетка в историята на музиката. Кърт Кобейн - една от най-големите знаменитости в света на гръндж рок музиката в началото на 90-те години на миналия век, бе на 27 години, когато се самоуби на 5 април 1994 г. Въпросното шоу се състоя по-малко от 6 месеца преди той да сложи край на дните си. Известният певец и китарист не дочака издаването на албума с шоуто, който веднага оглави класациите след излизането си през ноември 1994 г. Според сп. \"Билборд\", над 5 милиона копия от албума са продадени в САЩ. На същия търг китара \"Фендър Мустанг\", която Кобейн е използвал по време на турнето \"In Utero\" на бандата, бе продадена за 340 хиляди долара.", "date": "2019.10.27", "title": "Жилетка на Кърт Кобейн смени собственика си за 334 хиляди долара"}
{"url": "https://www.monitor.bg:443/bg/a/view/eltyn-djon-otmeni-koncert-zaradi-zaboljavane-179072", "text": "Сър Елтън Джон отмени свое участие в Индианаполис, щата Индиана вследствие на заболяване. Изпълнителят на Tine Dancer трябваше да излезе пред публиката в събота вечер. Няколко часа по-рано обаче той написа в социалните мрежи, че няма да може да изпълни служебния си ангажимент. написа Джон онлайн. От организацията на концерта също излязоха със съобщение към меломаните, в което отбелязват, че поради заболяване концертът на Елтън Джон няма да се състои, като вместо това той ще се качи на сцената в Индианаполис на 26 март догодина. Няма информация дали Джон ще отменя още свои участия, предвид, че следващи в графика му са концерти в Нашвил (28 октомври) и Мемфис (30 октомври).", "date": "2019.10.27", "title": "Елтън Джон отмени концерт заради заболяване"}
{"url": "https://www.monitor.bg:443/bg/a/view/pak-futbolni-strasti-i-hejt-vyrhu-buletinite-179111", "text": "И на провеждащите се днес избори беше спазена традицията, футболни запалянковци и хейтъри да издраскват бюлетините с послания, вместо да дадат вота си за някой от кандидатите за пост в местната власт. Естествено не пропуснаха да фотографират творенията си и да ги разпространят през социалните мрежи Така например вместо да гласува за кметове на община и на район и за общинари фен на Ботев (Пловдив) отправи искането чрез бюлетините да бъде ремонтиран по-скоро едноименния стадион под тепетата. „Ботев“ и цяла България си искаме „Колежа“, написал е той върху една от бюлетините, което автоматично я е направило невалидна. Друг гласоподавател пък очевидно решил да не подкрепи никого написа върху бюлетината „Съсипахте я тя държава, не ви ли е срам!“. Същевременно във Фейсбук се появи и снимка на разпространяван сред избирателите в Исперишко образец за правилно попълване на бюлетина за общински съветници, в който обаче дали небрежно или не е бил маркиран номера на определена партия.", "date": "2019.10.27", "title": "Пак футболни страсти и хейт върху бюлетините"}
{"url": "https://www.monitor.bg:443/bg/a/view/otneha-imuniteta-na-kandidat-kmet-za-stara-zagora-179091", "text": "ЦИК даде съгласие да бъде привлечен като обвиняем по досъдебно производство кандидата за кмет на Стара Загора Янко Янков, издигнат от коалиция „Алтернативата на гражданите“. Решението е по повод постъпило искане от главния прокурор Сотир Цацаров. Няколко часа преди да се появи решението на ЦИК от своя профил във ФБ Янков написа: „След освобождението през 1878 е имало правила да се кандидатираш за кмет. Да бъдеш над 30 години да имаш личен живот и деца, и да имаш собствен имот. Хубаво е и сега да има критерии за кандидатите за кметове, а и за общинските съветници. Аз съм на 41 години, имам 3 деца и собствен апартамент 100 кв. Гласувайте хора и мислете за кого преди да задраскате квадратчето. Човека, който изберете ще решава нашата съдба и тази на града ни. Най-важното е да отидете и да гласувате, за да не може да ги изберат с купения вот. Време е за смяна на модела. Аз гласувах за нов начин и стил на управление, ако искате промяна направете го и вие.“, след което изключи мобилния си телефон.Упълномощеният представител на коалицията Жени Димова също заяви , че няма контакт с кандидата за кмет и че в изборния ден не се е виждала и чувала с него. Янко Янков беше общински съветник в досегашния мандат, той влезе с гласовете на фейсбукгрупата „Истината за Стара Загора“, която имаше двама представители. В тези избори коалицията , в която участват 5 политически формации е издигнала кандидатурите на 51 души за съветници. По време на мандата Янков беше чест посетители на съда в Града на липите като ищец и подсъдим по дела за клевета и обиди заради свои публикации в социалните мрежи.На практика той имаше най-много билбордове в града на липите за тази кампания , в деня на изборите постъпи сигнал че един от тях е на разстояние по-малко от законовите изисквания до една от секциите за гласуване.  В 16,53 часа Янков разпрати мейл до медиите, в който се чете:\"Не знам за какво става въпрос. Не съм арестуван. Обикалям селата да следя изборния процес. Това е чисто скалъпена история да ми съборят резултата, защото видяха, че набираме сила и ще бъда на балотаж. Никакви гласове не съм купувал. Не съм давал пари на никого да купува гласове. Не съм плащал на никого да гласува за мен. Всичко е една голяма бомба да ме дискредитират и то точно в изборния ден. Точно днес, когато ми повдигат обвинение, че съм купувал гласове цял ден бях в офиса и не съм мърдал от там до 15.00. Хора, това е поръчка да ме смачкат и да не им преча. Точно сега не трябва да се разколебаваме, а да отидем всички до урните и да гласуваме. ЗАЕДНО МОЖЕМ да ги спрем.\". Опитете да бъде чут обаче останаха безлрезултатни.", "date": "2019.10.27", "title": "Отнеха имунитета на кандидат-кмет за Стара Загора"}
{"url": "https://www.monitor.bg:443/bg/a/view/napraviha-pyrvata-belodrobna-transplantacija-u-nas-179090", "text": "Първата белодробна трансплантация у нас беше извършена в Университетската болница „Лозенец“ (бивша Правителствена). Операцията бе осъществена от нейния директор проф. Любомир Спасов в партньорство с екип от германски специалисти. Това съобщиха от Изпълнителната агенция „Медицински надзор“ и уточниха, че реципиентът е пациент на 69 години. Белият дроб е от изпаднала в мозъчна смърта 40-годишна жена от Варна. С органите си тя е дала шанс за живот на още петима други. Семейството й въпреки тежкия момент е взело решение да дари нейните органи, подчертаха от агенцията. В Университетската болница “Лозенец” са присадени и двата бъбрека на донора. Пациент от листата на Военно-медицинска академия е получи шанс за живот чрез трансплантация на черния дроб. Сърцето е трансплантирано в Хърватия поради липса на подходящ по съвместимост реципиент в България. Служителите от Министерство на здравеопазването и изпълнителна агенция “Медицински надзор”, координирали донорската ситуация, изказват своята дълбока благодарност и признателност на семейството на донора, както и на лекарските екипи, извършили трансплантациите през изминалата нощ. Те изказват съболезнования на семейството на починалата жена. По данни Изпълнителната агенция „Медицински надзор“ чакащите в листата за трансплантация на бял дроб са 19 човека. Към момента присаждането на този орган на български граждани се извършва само в Австрия, като до месец август, когато тези операции за наши сънародници бяха възобновени, имаше двегодишно прекъсване. Първата след продължителната пауза беше направена преди два месеца на 28-годишната Илияна Христова. Директорът на дирекция „Координация на трансплантациите и асистираната репродукция“ в агенцията д-р Евелина Цветкова поясни пред „Монитор“, че всички чакащи този вид трансплантация са подготвени. Здравословното им състояние се наблюдава от лекари на Клиниката по пулмология във Военно-медицинска академия. По думите й, хората са готови да заминат, щом бъде обявена възможността за донор, който отговаря на показателите на реципиента. От януари 2020 г. български лекари от Университетската специализирана болница „Света Екатерина“ започват обучение във Виена за извършване на присаждане на бял дроб. То ще се осъществява от световно известният трансплантолог проф. Валтер Клепетко. Техни колеги от Военно-медицинска академия пък, ще бъдат обучавани в Австрия как да подготвят и наблюдават пациентите, очакващи бъбречна трансплантация в предоперативния период.", "date": "2019.10.27", "title": "Направиха първата белодробна трансплантация у нас "}
{"url": "https://www.monitor.bg:443/bg/a/view/milica-mircheva-s-nacionalen-rekord-na-polumaraton-179092", "text": "Милица Мирчева постави нов национален рекорд на полумаратон. По време на състезанието на 21 км във Валенсия тя пресече финала за 1.11:14 ч. Това й отреди 9-о място при жените, като бе най-добре класирала се атлетка, родена в Европа. Старият български рекорд бе на Галина Горанова от 1996 г. - 1.13:07 ч. във Филаделфия (САЩ). Първа във Валенсия с национален рекорд на Етиопия от 1.05:32 ч. стана Сенбере Тефери.", "date": "2019.10.27", "title": "Милица Мирчева с национален рекорд на полумаратон"}
{"url": "https://www.monitor.bg:443/bg/a/view/chasyt-na-lusi-djakovska-179085", "text": "“Ти знаеш ли, че аз още получавам буркани по автобуса?“, пита ме Люси Дяковска а от слънцето в гласа й затварям едното си око.“На Бъдни вечер 2018-та бях на гарата и си прибрах храната най-прилежно. Бях решила да репетирам сама двата празнични дни за Коледния концерт със Софийска филхармония и за това не можах да се прибера в Плевен.“, обяснява тя. Крачим заедно към училището по изкуствата „Панайот Пипков“ в родния ни град. С Люси сме съседи в митологичния квартал „Сторгозия“ и въпреки възрастовата разлика от десетина години помежду ни намираме изключително добри общи познати, предимно от брейк денс сцената. Хващам я в промеждутъка на репетиции между два проекта – „Мария от Буенос Айрес“ с Пловдивската опера и спектакъл в Германия, чиято премиера предстои. Ще влезе „В час по интелектуална собственост“ в училището, което аз простичко продължавам да наричам „Музикалното“, но което днес шлайфа таланти и в областта на изобразителното изкуство и народните танци. В основната на образователният проект на Българска асоциация на музикалните продуценти (БАМП) е музикалния продуцент Станислава Армутлиева, с който Люси си прилича по къдрици, огнен темперамент и любов към менторството. И двете, оказва се, влизаме за пръв път в „Панайот Пипков“. Това не пречи на директора Жечка Димитрова и усмихнатия й екип да посрещне Люси като свое дете, със сърцата прегръдка и светкавична реплика за майка й, която е сред скандлните като талант и поведение възпитаници на училището през соца. казва ми Люси, докато вървим към обновената концертна зала. Зад лафката изскачат десетина малчугана с молба за селфи и автограф. Следващите 90 минути превръщат ранния следобед на един октомврийски четвъртък в истински празник, в центъра на който са Саня с тежката си артилерия от знания и опит като защитник на авторските права, и лавиращата между статуста си на европейска звезда и момичето от квартала Люси. Какво сподели тя по темата и какво й предстои и от тук нататък - синтезирам основните й послания от първо лице. Много ми допадна идеята да за разговор с децата за стойността на всичко, което създават с ума си. Те са бъдещи творци и за тях е супер важно да са в час с правата си. защото така увеличават шансовете си да превърнат образованието си в достойна професия, а не в хоби. Възпитанието на респект към интелектуалната собственост в България е супер сложна задача и адски дълъг процес, като промяната първо започва да се случва в главите на хората, а на финала думата има държавата със своето законотворчество. Интелектуалната собственост не е часовник, не е позлатена лъжица, не можеш да я пипнеш и поради тази причина хората масово не смятат за нужно да плащат за песен,за филм, за снимка. Интелектуалната собственост е талантът на всеки един артист. Мисля, че със срещата ни в „Панайот Пипков“ сме събудили поне малко любопитството на децата към авторските права и колко важно е да се държат за тях, ако искат някой ден да превърнат мечтата си в кариера. Никой няма право да използва тяхно произведение без да иска разрешение, а то обикновно струва. Ще ви дам пример за морално право – с No Angels искахме да направим кавър на There Must Be An Angel на Eurythmix. Дейв Стюърт и Ани Ленъкс ни дадоха изрична схема, по която да се случи записа, в противен случай преговорите приключваха на момента. Като автори те не рарзешаваха никакви импровизации върху мелодията. Мюзикълът за мен е може би най-комплексното сценично изкуство. Там се изисква не само добра двигателна техника, но и много добри актьорски качества, както и глас, който да пасва на характера. Заминавайки за Германия много бързо станах професионална танцьорка, защото мечтаех един ден да получа роля в „Котките“. Танцувах от 6 до 8 часа на ден с една единствена мисъл „Боже, какво ли няма да дам, за да бъда част от тази продукция“ и през 2002 г станах. Получих ролята в музикалния театър в Щутгарт, пред който преди това раздавах брошури, за да се издържам. С първата заплата си купих малко дрехи и обувки „Бъфало“ – виждали сте ги във видеото към Wanna Be на Spice Girls, с голямата платформа, бяха супер нашумели. Животът ми и сега тече в тази посока, поделен в 80 на 20 между Германия и България, с тази разлика, че в Германия ходя основно по работа. Имам един проект с Пловдивска опера, едно произведение на Пиацола и Ферер – „Мария от Буенос Айрес“, в което играя главната роля. Паралелно с това продуцирам няколко големи концертни проекти, стоя зад тях като музикален директор и организатор, което ми дава възможност да поставя на сцена концерти, каквито у нас почти никога не се правят. С кафенета не се занимавам вече. Гастрономията е пак вид изксутво, на което ако не се отадеш, много трудно може да ти се получи. Същото е и с дизайна на мебели. Преди си имах ателие, но сега от време на време правя някакви проекти само като консултант. Има един човек, който е нещо повече от запазена марка за Плевен, той е дал много на културата на града, и това е дядо ми Иван Вълев. На него е кръстен Северняшкия ансамбъл за народни песни и танци, прочул се чак до Америка. Иван Вълев е един от големите фолклорни композитори на България, творил наред с Вили Казасян и проф. Николай Кауфман. Отделил е над 30 години от живота си управлението на този ансамбъл, виждала съм го как вдига ръка и 30 жени на сцената пред него издават извънземен звук. Всичко, което съм аз днес като знания, го дължа на дядо ми – гледала съм го как стои в 5 сутринта на пианото и разписва аранжименти на песни. Живея в центъра на стара София. Там е моето място, „Екзарх Йосиф“, старата баня, парка зад Двореца. Много обичам да ходим в гората около Камбаните, около НДК обичаме да скитаме с двете ми кучета. Все повече и повече преоткривам София с всичките й недостатъци и с цялата й красота, защото няма космополитен град, който да е съвършен. Прави ми впечатление, че София остава супер зелена и с по-малко бетон на фона на дурги европейски столици. Един мой ден започва с кафе и разходка на кучетата, разбира се. След това сядам за час два на компютъра, поработваме малко. После излизаме на друга разходка, сядаме на да хапна някъде, кучетата ме гледат как ям. Следват няколко срещи, на които кучетата отново са с мен, аз съм ги внедрила изцяло в ежедневието си.", "date": "2019.10.27", "title": "Часът на Люси Дяковска "}
{"url": "https://www.monitor.bg:443/bg/a/view/preglejdat-bezplatno-za-psoriazis-v-sofija-pleven-i-stara-zagora-179093", "text": "Безплатни прегледи на пациенти с псориазис ще се проведат на 29 октомври в София, Плевен и Стара Загора. Поводът е Световният ден за борба с псориазиса (World Psoriasis Day), съобщи д-р Иван Богданов, специалист-дерматолог, председател на Фондация \"Псориазис\". Тази година Световният ден за борба с псориазиса ще бъде отбелязан едновременно в 3 клиники в страната. Екипите на Клиниките по кожни и венерически болести към Аджъбадем Сити Клиник Токуда болница, УМБАЛ - Плевен и УМБАЛ \"Проф. Д-р Ст. Киркович\", Стара Загора ще преглеждат безплатно пациенти с псориазис на този ден. Прегледите са с предварително записване и ще бъдат осъществени от специалисти с дългогодишен опит в диагностиката и лечението на псориазис, както следва: - София - ДКЦ по дерматология и венерология към Аджъбадем Ситиклиник Токуда болница, ет. 3. От 9:00 до 17:00 часа, с предварително записване на тел. 024034933 - Плевен - ККВБ, УМБАЛ \"Д-р Георги Странски\" (ул.\"ген. Владимир Вазов\"91, Втора клинична база) от 9:00 до 13:00 часа, с предварително записване на тел. 064886696 - Стара Загора - ККВБ, УМБАЛ \"Проф. Д-р Ст. Киркович\", Етаж 1, Кабинет 12, с предварително записване на тел. 042698109, 0884833597 Същия ден - 29 октомври, от 19 ч. в Аулата на Аджибадем Ситиклиник Токуда Болница София, ет. 9 ще се проведе научна среща с пациенти с псориазис. Програма на срещата: 19:00 - 19:10 Откриване 19:10 - 19:30 Регистър на пациентите с псориазис в България. Възможен ли е и какви са перспективите? - Д-р Иван Богданов 19:30 - 19:50 Псориазис и медикаменти. - Чл. кор. проф. Николай Цанков 19:50 - 20:10 Балнеотерапия на псориазис във Вонеща Вода, България 2018. - Доц. Д-р Развигор Дърленски 20:10 - 20:30 Съвременни насоки в локалната терапия на псориазиса. - Доц. Д-р Здравка Демерджиева 20:30 Дискусия", "date": "2019.10.27", "title": "Преглеждат безплатно за псориазис в София, Плевен и Стара Загора"}
{"url": "https://www.monitor.bg:443/bg/a/view/bivsh-vicekancler-stava-glaven-lobist-na-nemskata-avtomobilnata-promishlenost-179089", "text": "Бившият вицеканцлер Зигмар Габриел в скоро време ще стане новият главен лобист на автомобилната промишленост в Германия, твърди в. \"Билд\". Той е бивш председател на Германската социалдемократическа партия и бе вицеканцлер на Ангела Меркел и министър на икономиката от 2013 до 2017 г., а след това стана дипломат номер едно на Германия, припомня АФП. Габриел, на 60 години, трябва да смени Бернд Матес, който неотдавна обяви, че се оттегля от поста. Габриел, на 60 години, трябва да смени Бернд Матес, който неотдавна обяви, че се оттегля от поста. Матес вече не се ползваше с доверието на големите германски автомобилни концерни. Те се оплакваха от липсата му на връзки в политическия свят в Германия и го упрекваха, че не ги защитава добре в дебата за нормите на замърсяване и борбата срещу затоплянето на климата след скандала с манипулираните дизелови двигатели.", "date": "2019.10.27", "title": "Бивш вицеканцлер става главен лобист на немската автомобилната промишленост"}
{"url": "https://www.monitor.bg:443/bg/a/view/trymp-al-bagdadi-umrja-kato-kuche-179088", "text": "Лидерът на групировката „Ислямска държава“ Абу Бакр ал Багдади е бил „убит като куче“ при военно нападение на САЩ в Сирия, съобщи президентът на САЩ Доналд Тръмп в Белия дом.  “Американските военни ликвидираха терорист №1 в света“, заяви Тръмп. Американският президент каза, че лидерът на ИД се е самовзривил заедно с три от децата си, като е активирал носения от него колан с експлозиви докато бил преследван в тунел без изход в скривалището си в северозападната сирийска провинция Идлиб. „Той беше основателят и лидерът на ИД – най-жестоката и безмилостна терористична организация в света. Много години преследвахме Багдади. Залавянето или убиването на Багдади бе национален приоритет“, добави Тръмп. Той поясни, че американските специални част са извършили смела атака през нощта и са изпълнили мисията си с „грандиозност“. В операцията участвали хеликоптери, бойни самолети и пехотинци. Терористът се опитал да избяга от американците през система от подземни тунели. „Багдади умря след като стигна до тунел без изход, хленчеше и плачеше през цялото време“. Американското правителство даваше 25 млн. долара за информация за Багдади. Терористът и жена му се самовзривили след като американски военни и кучета ги настигнали. Тръмп добави, че голям брой сподвижници на Багдади са били ликвидирани при операцията. Въоръжените сили на САЩ не са дали жертви, като само едно специално обучено куче е било ранено. Багдади бил следен от около две седмици, а атаката срещу него е била отменяна на няколко пъти.  Президентът на САЩ разкри, че е наблюдавал спецоперацията на живо. \"Беше като на кино\", заяви той и предложи видеозаписът да бъде направено публично достояние, за да бъдат разубедени последователите на Багдади. ДНК анализ установил самоличността на терориста. Тялото му е обезобразено. Тръмп благодари на Русия, Турция, Сирия, Ирак и кюрдите за помощта. Русия е оказала помощ при операцията, въпреки че не е знаела каква е нейната цел, отбеляза той. По-рано се появи информация, че операцията по ликвидирането на Багдади е започнала още преди пет месеца със събирането на разузнавателни данни за точното му местонахождение, написа в Туитър командващият на въоръжените сили на Сирийските демократични сили (СДС) Мазлум Абди. Досега на няколко пъти е било съобщавано, че Багдади е бил убиван. Бе съобщено и че иракското разузнаване е предоставило на международната коалиция, оглавявана от САЩ, точните координати на местонахождението на Багдади. Именно това е дало възможност да бъде организирано нападението. Иракските спецслужби научили къде се намира Багдади след ареста на мъж и жена иракчани, които били от неговия \"вътрешен кръг\". Двамата дали сведения, благодарение на които било открито тайно място в западната иракска пустиня, където се съхранявали документи, съдържащи местонахождението, каза служителят. В операцията участвали осем американски хеликоптера и два безпилотни самолета. Операцията продължила два часа, като бил извършен и въздушен десант.  Според иракската агенция ИНА заедно с Багдади е бил ликвидиран и терористът Газван ар Рауи, който оглавявал неговата служба за сигурност, както и няколко иракчани, влизащи в ръководството на \"Ислямска държава\". Стана ясно и че Багдади е пристигнал на мястото в Сирия, където според сведения е бил убит при операция на САЩ, около 48 часа по-рано, каза турски представител. Турската армия е знаела предварително за операцията на САЩ в сирийската провинция Идлиб. От Турция заявиха, че ще продължат да координират действията си на терен със \"съответните страни\". Багдади бе главатар на групировката „Ислямска държава в Ирак и Леванта“ (ИДИЛ). Групировката е обозначена като терористична организация от ООН, ЕС и много държави. През 2014 г. е избран за халиф на ИДИЛ. На 4 октомври 2011 г. Държавният департамент на САЩ обявява награда от 10 милиона долара за информация, която ще подпомогне залавянето на Багдади. На 16 декември 2016 г. наградата е увеличена на 25 милиона долара. Той бе в официалния списък на САЩ с особено опасни терористи. След смъртта на Осама бин Ладен през май 2011 г. Багдади обещава да отмъсти на САЩ.", "date": "2019.10.27", "title": "Тръмп: Багдади умря като куче (ВИДЕО)"}
{"url": "https://www.monitor.bg:443/bg/a/view/atletiko-stigna-barsa-mesi-ne-iska-da-go-smenjat-179109", "text": "„Атлетико“ (Мадрид) най-накрая сложи край на серията си от три поредни равенства и записа победа в Примера. \"Дюшекчиите\" надделяха с 2:0 у дома над „Атлетик“ (Билбао) и се изравниха по точки с лидера „Барселона“, който има мач по-малко (отложеното Ел Класико срещу „Реал“). В лагера на каталунците пък звездата Лео Меси индиректно нападна треньора Ернесто Валверде. Аржентинската звезда призна, че изобщо не е щастлив, когато го сменят в края на мача. “Не обичам да бъда сменян, предпочитам да влизам като резерва. Казвам го, защото много мачове се решават в края или пък имаш повече свободни пространства, защото някои футболисти са уморени, заяви Лео в интервю за TyC Sports. - Продължавам да мисля, че не съм типичен голмайстор. Обичам да играя с топката, да се връщам по-назад и оттам да атакувам и бележа. Когато дълго време не играя с топката, се изключвам, а не искам да става така\", допълни той, като изрази и подкрепата си за системата ВАР.", "date": "2019.10.27", "title": "“Атлетико“ стигна „Барса“, Меси не иска да го сменят"}
{"url": "https://www.monitor.bg:443/bg/a/view/93-trypnat-za-priza-zlatnoto-jajce-179100", "text": "93 кандидати за поетичната слава, с 13 повече от миналата година, са в очакване на финала от поредното, 36-то издание на националния младежки конкурс за поезия на името на Веселин Ханчев. Условието за участие да имаш навършени 14 години и да не си по-възрастен от 25,както и да не си издал първа стихосбирка, припомнят организаторите на надпреварата: библиотека „Родина“, къща – музей „Гео Милев“ и община Стара Загора. По традиция и в това издание мнозинство са дамите-76, като най-голям е броят на участниците от София/24/. Едва 5 са изпратилите ръкописите си от града домакин, пак с по толкова са се представили Пловдив и Бургас. Кой ще вземе наградата във форма на златно яйце и кой ще има щастието догодина да се похвали с дебютна книжка ще реши жури с председател литературоведът и преподавател в катедра „История на философията“ при СУ „Свети Климент Охридски“ Васил Видински и членове поетите Мария Донева и Иво Рафаилов, които през годините са били носители на един от най-старите призове за мерена реч. На 1 ноември ще станат известни резултатите, гала-рециталът ще бъде в регионалния исторически музей, тогава ще бъде и премиерата на миналогодишния победител Мартин К. Илиев с дебютната му книга в „Печалния хан на дните“. Началото на конкурса е  през далечната 1984 г. .а сред носителите на приза му са поети като Камелия Кондова /1985/, Елин Рахнев / 1992/, Мария Донева /1994/, Дана Белева /2001/ и др.Председатели на журито са били Константин Павлов, Таньо Клисуров, Михаил Берберов, Борислав Геронтиев, Рашко Стойков, Иван Цанев, Бойко Ламбовски и още ред  други изтъкнати майстори.Статуетката „Златното яйце“, изработена от Костадин Ненов се връчва от 1995 г. Своеобразен рекорд на участници, цели 103 е бил отбелязан на 31-то издание преди 5 години, тогава голямата награда взе студентката по журналистика Боряна Нейкова, която освен че пише интересно умее да свири на пиано и арфа и знае испански език.", "date": "2019.10.27", "title": "93 тръпнат за приза Златното яйце"}
{"url": "https://www.monitor.bg:443/bg/a/view/barti-i-osaka-trygnaha-s-pobedi-v-kitaj-179094", "text": "Ашли Барти (Авл) и Наоми Осака (Яп) стартираха с победи на Шампионата на WTA в китайския град Шънчжън с награден фонд $14 млн. Поставената под номер 1 Барти надделя над седмата в схемата Белинда Бенчич (Швейц) с 5:7, 6:1, 6:2 в \"Червената група\", а с успеха си гарантира, че ще завърши годината на първото място в световната ранглиста. В другата среща от групата номер 3 Осака се наложи над шестата в схемата Петра Квитова (Чех) със 7:6(1), 4:6, 6:4.", "date": "2019.10.27", "title": "Барти и Осака тръгнаха с победи в Китай"}
{"url": "https://www.monitor.bg:443/bg/a/view/germanski-turoperator-obeshtava-10-ryst-na-letovnicite-179117", "text": "10-процентно увеличение на броя на ваканционните пакети в Гърция за 2020 г. преследва германският туроператор TUI, пише сайтът goodnet.gr. След фалита на „Томас Кук“ швабите се надяват да увеличат драстично пазарния си дял в южната ни съседка за лятото. В остров Родос туроператорът планира да отвори тризвезден хотел. Според един от шефовете на фирмата, който досега е изпращал по 3 млн. туристи в Гърция, ръстът ще е основно и за летни почивки на островите Крит, Кос, Корфу и Западен Пелопонес. В програмата се включват още и Миконос, Санторини, Парос, Наксос, Тасос, Скиатос, Самос, Кефалония, Закинтос, Карпатос и Лесбос. Германците предпочитат обаче основно на първо място островите Крит и Родос. През 2018-а всеки турист в Гърция е изхарчил средно по 520 евро по време на престоя си и е оставил по 2 килограма боклуци, съобщава economistas.gr.", "date": "2019.10.27", "title": "Германски туроператор обещава 10% ръст на летовниците в Гърция"}
{"url": "https://www.monitor.bg:443/bg/a/view/italija-po-2-evro-globa-za-uchenici-sys-zakysnenija-179075", "text": "Ръководството на научно-техническия лицей „Питагора ди Селарджус“ в административния център на о. Сардиния – Каляри, реши учениците в него да бъдат глобявани с по 2 евро за всяко закъснение. Според заместник-директорката на учебното заведение Мануела Спану родителите на питомците на лицея отначало били взели мярката на нож, но постепенно я били одобрили и дори приветствали. Просто защото тя довела от една страна до драстично намаляване на закъсненията, а от друга – чрез нея били осигурени средства за заплащане на труда на възпитатели, контролиращи закъснелите ученици и отговарящи за тях. Любопитен е факта, че в мнозинството италиански лицеи закъснелите за началото на учебните занятия не могат да влязат веднага и трябва да изчакат да свърши втория час – време, през което някой трябва да ги държи под око. Мярката на даскалите от Каляри бе одобрена от медиите на Апенините, които илюстрираха дописките си за нея с доста обезпокоителна статистическа информация. Според нея напоследък в Италия всяка година се губят заради закъснения по... 16 000 000 учебни часа!", "date": "2019.10.27", "title": "Италия: По 2 евро глоба за ученици със закъснения"}
{"url": "https://www.monitor.bg:443/bg/a/view/shefka-na-sik-otkazala-da-dade-buletina-za-obshtinski-syvetnici-179079", "text": "ПП ГЕРБ-Пазарджик подаде жалба до ОИК, с копие до Районната прокуратура, за отказ на председател на 89 избирателна секция „Целодневна детска градина „ Зорница“, на  ул.“Пловдивска“ в Пазарджик. Председателката на секцията е отказала да предостави бюлетина за гласуване за общински съветници като явно и е разяснено предварително, че трябва да дава бюлетина само за избор на кмет на общината. При поискване от страна на няколко гласоподаватели за предоставяне на бюлетина за гласуване за общински съветници С. А. е отговорила: “Ако не знаете как да гласувате, няма да получите бюлетина за общински съветници!“ ПП ГЕРБ Пазарджик счита, че председателят на 89 избирателна секция при община Пазарджик, в качеството си на длъжностно лице, грубо е нарушила правилата на Изборния кодекс, като с действията си възпрепятства обективното упражняване на глас от гласоподавателите.", "date": "2019.10.27", "title": "Шефка на СИК отказала да даде бюлетина за общински съветници"}
{"url": "https://www.monitor.bg:443/bg/a/view/shest-bylgarski-pobedi-na-senshi-vyv-varna-179081", "text": "Шест български победи, много адреналин и зрелищни нокаути е равносметката от четвъртата бойна галавечер SENSHI, която и този път зарадва феновете на бойните спортове с много качествено шоу. Тя се проведе снощи в зала „Конгресна“ на Двореца на културата и спорта във Варна и предложи на публиката общо 12 сблъсъка между каратисти и кикбоксьори. Сред специалните гости на галата бяха кикбокс легендите Ернесто Хуст и Петер Артс. Министърът на спорта Красен Кралев уважи галата с присъствието си, а сред звездните имена на VIP масите беше и актьорът и продуцент Александър Сано. Срещите, които противопоставиха едни от най-добрите бойци от близо 10 страни, се играха по три правилника – К-1, карате фул контакт и по правилата на SENSHI, които са изготвени от Професионалната лига на Световния киокушин съюз и позволяват удари с лакти, в главата, както и хвърляния на ринга. Българските асове за пореден път доказаха класата си, надвивайки сериозни опоненти. Феновете си не разочарова световната ни и европейска шампионка по кикбокс и муай тай за 2019 г. Теодора Кирилова, която записа исторически успех срещу непобеждаваната досега Бегаим Какчекеева от Русия в първия мач между жени на SENSHI. Мачът се игра по правилата на К-1 в категория до 55 кг. Състезателката на СК „Армеец“ отказа съперничката си след два рунда, в които успя да проведе няколко брутални серии от удари с ръце и крака и я вкара в нокдаун в края на втората част от двубоя. Вторият мач на SENSHI приключи със зрелищен нокаут още в началото на първия рунд. Точно 40 секунди трябваха на руснака Омар Магомедов да срази опонента си от Бразилия Винисиус Гаспар. Магомедов вкара два тежки удара с крак в главата и тялото на своя опонент, който падна на пода и повече не успя да се изправи. Срещата им се игра по правилата на SENSHI в категория до 65 кг., а за атрактивния си нокаут руснакът спечели и специалната награда „Нокаут на вечерта“. Третият и четвъртият двубой на бойното шоу приключиха с победи за България. Младият ни талант Али Юзеир дебютира с победа на SENSHI срещу казахстанеца Серали Абилкасим по новите правила на супертурнира. Възпитаникът на варненския спортен клуб „Вокил“, който от години живее и тренира в Дания, демонстрира силата на своите серии колена и нокаутира противника във втория рунд от мача. С нокаут приключи срещата и на Петър Стойков срещу един от най-титулуваните сръбски бойци Драган Пешич. Сърбинът започна мача агресивно, което сякаш допълнително мотивира Стойков да приключи двубоя възможно най-скоро. Последва зрелищен тейкдаун от българина и няколко атаки, които приключиха с тежък удар с коляно и прати в нокаут Пешич още в средата на първия рунд. Зрелищни бяха победите и на капитана на националния ни отбор по кикбокс и двукратен световен шампион при професионалистите Атанас Божилов, многократния ни медалист по киокушин и рекордьор по успехи на ринга на SENSHI Николай Йоргов и варненския кикбоксьор Едуард Алексанян, който е шампион от редица първенства по кикбокс, бокс и киокушин. Капитанът на националите ни не показа никаква милост на арената, демонстрирайки пълно надмощие над противника си от Беларус Павел Правашински. Мачът между двамата беше в стил К-1 в кат. до 75 кг. Беларусинът направи няколко опита да атакува Божилов, но това само помогна на българина, който с всяка атака все повече скъсяваше дистанцията помежду им и контрираше. Вторият рунд премина през почти пълна доминация за родния ни ас, като още в първите секунди на втората част Божилов пласира брутален хай кик, който прати Правашински в нокдаун. Заключителните минути от третия рунд бяха тежки за беларусина, а съдиите заслужено определиха купата да отиде при Наката. Капитанът на отбора ни по кикбокс получи и специалната награда „Най-техничен състезател“ заради всичко, което показа на ринга. Много мощ на арената на SENSHI показа и Николай Йоргов. Той не позволи на каратист №5 в света Джо Миахара да развали победната му серия в галата. В средата на втория рунд българинът запрати страхотен снаряд в главата на противника си от Япония и го прати в нокдаун. Публиката в зала „Конгресна“ се вдигна на крака и при победата на варненския ас Едуард Алексанян, който победи категорично един от възпитаниците на кикбокс легендата Петер Артс. Алексанян се изправи срещу холандеца Томас Дуве в стил К-1 до 80 кг. Доминацията на ринга беше в полза на българина през целия мач, като в третия рунд Дуве вече бе на предела си и два пъти падна в нокдаун. В крайна сметка се намеси реферът и сложи край на срещата.", "date": "2019.10.27", "title": "Шест български победи на SENSHI във Варна"}
{"url": "https://www.monitor.bg:443/bg/a/view/agresiven-pijanica-se-nahvyrlja-na-policai-179078", "text": "Агресивен пияница беше арестуван след като оказа съпротива на полицаи дошли да го арестуват. В събота, в полицията в Павликени е получен сигнал за 20-годишен младеж от село Бяла река, който упражнявал насилие над 19-годишната си приятелка, с която живеел на семейни начала.  След пристигането на адреса, пияният се нахвърлил и върху полицейските служители и при опита да бъде задържан оказал съпротива. Заради това той ще бъде изправен на съд за неизпълнение разпореждане на служители на МВР. Бързо производство и съд за хулиганство очаква и 31-годишен мъж, който също опитал да окаже съпротива на органите на реда. В съботав 19,45 ч. в търновската полиция е постъпил сигнал за клиент на заведение, който се държи непристойно и отказва да си тръгне. Пристигналият на мястото автопатрул установил че нарушителят е криминално проявен и осъждан, а деянието за което е задържан е извършено повторно. След намесата на униформените той е задържан с 24-часова мерка за неотклонение.", "date": "2019.10.27", "title": "Агресивен пияница се нахвърля на полицаи"}
{"url": "https://www.monitor.bg:443/bg/a/view/hero-otvrashtava-me-korupcijata-v-bylgarskija-futbol-179098", "text": "Новият треньор на „Берое“ Димитър Димитров-Херо остро разкритикува ситуацията в българкия футбол. Спецът бе категоричен, че в шампионата цари корупция и призова съдиите да бъдат обективни в срещите на неговия отбор. „Аз съм един от хората, които са били най-много наказвани през годините, сподели Херо в интервю за „Код Спорт“. - Най-много ме е отвращавала тази несправедливост, която цари. Корупцията във футболните среди. Мога да дам един пример – когато бях в чужбина, понеже толкова години съм вътре, знам схемите, връзките, кой дежурен делегат с коя тройка ходи, казвах предварително на моите помощници на кой мач кой съдия ще бъде сложен. И в 99% от случаите познавах, за голямо съжаление. Знам, че сега ще ме гледат под лупа заради тези мои изказвания, но аз ще се опитам да съм максимално коректен. Иска ми се да кажа, че българското съдийство се е подобрило в последните години, но не мога...“, категоричен бе Херо.", "date": "2019.10.27", "title": "Херо: Отвращава ме корупцията в българския футбол"}
{"url": "https://www.monitor.bg:443/bg/a/view/shtangistite-ni-se-zavryshtat-sys-17-medala-ot-bukuresht-179083", "text": "Българските щанги спечелиха общо 17 медала на завършилото днес в Букурещ европейско първенство за младежи до 20 и до 23-годишна възраст. Последна от нашите на подиума излезе Джесика Иванова. В кат. над 87 кг при 23-годишните представителката на пловдивската школа с треньор Димитър Стойков събра двубой 212 кг, който й отреди пето място в крайното класиране. Джесика започна с 90 кг в изхвърлянето, после вдигна 94 и не успя на 96 кг за петото място в движението. В изтласкването българката направи три безупречни опита – 105 кг, 111 и 118 кг за четвъртото място във второто движение. Шампионка е Мелике Гюнал от Турция с 233 двубой, пред Тайсия Чижикова (Русия) 225, бронзът бе за Мърси Браун от Великобритания с 224 кг, четвърта е Валентина Кисил от Украйна с 221 кг. Така общата равносметката на българските щанги от европейското първенство за младежи в Букурещ е 17 медала, пет от които в двубоите: Ангел Русев, Божидар Андреев и Христо Христов са европейски шампиони, Стилян Гроздев е със сребро, а Валентин Генчев с бронз. Петимата взеха по три медала в категориите си, към тях Мария-Магдалена Кирева добави сребро, а Васил Маринов бронз в изхвърлянето. От 13 български състезатели, 12 са в призовите шестици. „Искам да благодаря на треньорите по места, на всички от щаба на националните отбори и на ръководството на федерацията. Най-важното е, че почти всички от нашите представители в Букурещ се доближиха максимално до личните си постижения, които показваха в тренировките. Имаме талантливи младежи, сега въпросът е да ги запазим за спорта и да им създадем условия да се развиват“, каза веднага след завършването на шампионата в румънската столица старши треньорът Иван Иванов, олимпийски шампион от Барселона 1992.", "date": "2019.10.27", "title": "Щангистите ни се завръщат със 17 медала от Букурещ"}
{"url": "https://www.monitor.bg:443/bg/a/view/selena-gomes-oshte-strada-po-djystin-bijbyr-179071", "text": "Певицата Селена Гомес още не е загърбила чувствата си към любимеца на тийнейджърките Джъстин Бийбър. Макар романсът им да приключи отдавна, феновете на чаровната брюнетка са на мнение, че новите й песни са посветени на канадската звезда. Според меломаните клиповете към двете й парчета Look At Her Now и Lose You To Love Me, пуснати тази седмица, са именно за Бийбър. но погледнете сега, вижте как тя си отива“, гласят част от стиховете на изпълнителката. Самата Гомес призна, че чувства, че тези две композиции са сложили край на незавършената история. Припомняме, че Бийбър вече е семеен мъж. Той каза заветното „да“ на модела Хейли Болдуин и няма възгледи да не е преодолял Селена.", "date": "2019.10.27", "title": "Селена Гомес още страда по Джъстин Бийбър"}
{"url": "https://www.monitor.bg:443/bg/a/view/frenski-triumf-v-pyrvija-start-pri-alpijcite-ziolden-179086", "text": "Алекси Пинтюро спечели гигантския слалом в Зьолден (Австрия), което е първо състезания за мъжете в алпийските ски през сезон 2020. 28-годишният французин записа победа №24 в кариерата си за Световната купа, като половината от тях са именно в тази дисциплина. Триумфът за французите бе пълен, след като Матьо Фавр завърши на второ място. Той направи по-слаб втори манш, но успя да се нареди след Пинтюро. Това е седми подиум за 27-годишния скиор, като всичките са в тази дисциплина. Жан Кранйец от Словения се нареди трети, записвайки четвърти подиум в кариерата си. Големият губещ се оказа Марко Одермат. Швейцарецът беше трети след първия манш, но направи разочароващо второ спускане и остана на 13-то място. Отлично представяне записаха американците Томи Форд и Тед Лигети, които се наредиха четвърти и пети. Лукас Браатен от Норвегия пък направи най-добър втори манш и прогресира от 23-та до 6-та позиция. 17-годишната новозеландка Алис Робинсън сензационно спечели състезанието при жените в събота, записвайки първата си победа в кариерата за СК. Втора на 0,06 сек. изоставане завърши шампионката Шифрин, която имаше аванс от 14 стотни преди второто спускане. Третото място спечели французойката Теса Уорли с пасив от 0,36 сек. спрямо Робинсън.  ", "date": "2019.10.27", "title": "Френски триумф в първия старт при алпийците в Зьолден"}
{"url": "https://www.monitor.bg:443/bg/a/view/ot-uli-gruzija-e-zagubila-350-mln-ot-ruskoto-embargo-za-poleti-179087", "text": "Хазната на Грузия е загубила 350 млн. долара след като през юли Кремъл забрани полети на руски авиокомпании между двете страни, съобщи премиерът на кавказката държава Георгий Гахария. Повод за мярката на бяха безредиците, предизвикани от посещение на руска парламентарна делегация в Тбилиси. Москва често прибягва към различни забрани, затормозяващи вноса от Грузия и бизнеса между двете страни. Допреди време бе забранен вносът на грузински вина в Русия.", "date": "2019.10.27", "title": "От юли Грузия е загубила $350 млн. от руското ембарго за полети"}
{"url": "https://www.monitor.bg:443/bg/a/view/ceca-velichkovich-idva-za-ekskluziven-lajf-179084", "text": "Кралицата на сръбската музика Цеца Величкович пристига за изненадващ лайф в края на седмицата. Изпълнителката на „Трепни“ ще разтърси в кръшни рими нощния живот на София на 1 ноември. Тя ще е част от голямо тридневно събитие за откриването на новия сезон на един от столичните клубове. Вечерта след като забие ток в българската сцена, на нея ще се качат и претендентките за Плеймейт на годината. За поредното си гостуване у нас Цеца е подготвила сетлист с всички свои хитове, както и песни от последния й албум „Аутограм“. Срещу 50 лв. вход феновете й ще могат да се разкършат на дансинга. Певицата е носител на няколко рекорда не само в Сърбия, но и в България. През 2002 г. пълни стадиона на футболен клуб „Цървена звезда“, които побира над 100 000 души, през 2006-а събира 150 000 в парка Ушче в Белград и пак на същото място, през 2013-а, подобрява рекорда си като с нея пеят около 170 000 фена. Така Величкович се оказва изпълнителят с най-големи концерти в тази част на Европа. В България пък пълни зала „Арена Армеец“ в два поредни дни с общо 40 000 души. През декември пък тя ще се опита да препълни Двореца на кутурата и спорта във Варна. Цеца ще пее в морската ни столица на 13.12, а билетите са на цени между 40 и 100 лв.", "date": "2019.10.27", "title": "Цеца Величкович идва за ексклузивен лайф"}
{"url": "https://www.monitor.bg:443/bg/a/view/karajancheva-ne-ochakvajte-parlamentarni-izbori-utre-179067", "text": "Председателят на Народното събрание Цвета Караянчева гласува в Кърджали и както тя се изрази - е гласувала за кандидата, който би бил най-полезен за развитието на града. „В никакъв случай тези избори не могат да бъдат разглеждани като резултат, който да предизвика предсрочни парламентарни избори“, според Караянчева. Тя обясни, че това са различни избори, като местните са мажоритарен избор, пряко свързан с представата на хората за по-добър живот. \"Не очаквайте парламентарни избори след тези за местна власт\", отсече Цвета Караянчева. Председателят на парламента отказа да се впусне в коментар на думите на президента Румен Радев по темата за избор на главен прокурор. Караянчева припомни, че в България има разделение на властите. Според нея трябва да се остави президентът да се запознае с целия протокол по избора, който протече в четвъртък, 24 октомври.", "date": "2019.10.27", "title": "Караянчева: Не очаквайте парламентарни избори утре"}
{"url": "https://www.monitor.bg:443/bg/a/view/opakovkite-za-hrani-opasni-za-bebetata-179080", "text": "Учени от медицинския институт \"Айкан\" към болницата Маунт Синай в Ню Йорк и университета в Карлсбад, Швеция, установиха, че ако химични вещества, съдържащи се в опаковките на храни, попаднат в организма на бременна жена, това може да предизвика забавяне на умственото развитие на детето й, съобщи Юрик алърт. Изследването обхванало 718 жени, които били в първото тримесечие от бременността си. Било анализирано количеството химични вещества, включително бисфенол А, който се съдържа в пластмасовите опаковки, пестициди, фталати, в кръвни проби и проби от урината на участничките. Известно е, че някои от веществата, например бисфенол А, нарушават дейността на ендокринната система у хората. Наблюдения върху родилите се деца показали, че високото съдържание на химикали в кръвта на майките по време на бременността им допринася за по-ниския коефициент на интелигентост на 7-годишните им синове и дъщери. При това най-ниски показатели били регистрирани у момчетата. Най-негативно било въздействието на бисфенол А. Безпокойство предизвикали и други химични вещества, като песитицида хлорпирифос, триклозана в антибактериалните сапуни и фталатите в пластмасата и козметиката.", "date": "2019.10.27", "title": "Опаковките за храни опасни за бебетата"}
{"url": "https://www.monitor.bg:443/bg/a/view/arestuvaha-zastypnik-v-tyrnovsko-selo-179065", "text": "Във Великотърновското село Драганово е образувано досъдебно производство срещу застъпник на една от партиите. Той е задържан, тъй като е обиждал полицаите, съобщи БНР. В Горна Оряховица са задържани още двама застъпници, но те са освободени. Пред МВР е бил и депутат на партията, за която са работили застъпниците.", "date": "2019.10.27", "title": "Арестуваха застъпник в търновско село "}
{"url": "https://www.monitor.bg:443/bg/a/view/jeni-i-za-katolicheskite-popove-179074", "text": "Женени мъже да бъдат ръкополагани за свещеници, за да се навакса липсата на проповедници в Светата католическа църква – това реши с голямо мнозинство и след триседмични дебати завършилият във Ватикана Синод. Разбира се, засега става дума само за предложение на висшите прелати, което през следващите месеци трябва да бъде одобрено от папа Франциск и оформено в нарочен и подписан от него дукумент. Участващите във форума кардинали и архиепископи предложиха също така да бъде обмислена сериозно идеята за въвеждане в дяконски, тоест в „предсвещенически“ сан, на представителки на нежния пол. Целибатът или иначе казано безбрачието на католическите свещеници, е било наложено през XI век от папа Григорий VII. То е смятано за изключително полезна за сплотяването на католическата църква мярка, допринесла и за моралното и духовно укрепване на паството след Схизмата от 1054 г.. Ето защо Григорий VII е смятан за един от най-великите папи и независимо от обвиненията на неговите врагове, че е използвал в преследването на целите си не съвсем богоугодни методи, в началото на XVIII век той е обявен за светец. Интересното е, че въпреки забраната католическите свещеници да минават под венчило, тези от тях, които служат в т.нар. източно-католически църкви, признаващи върховенството на римския папа, но използващи в проповедта православни методи, могат да се женят. Другите задомени свещеници са бившите проповедници от англиканската църква, които преди десетина години папа Бенедикт XVI връща по тяхна молба в лоното на католицизма. Италианските вестници предположиха в коментарите си за решението на приключилия във Ватикана синод, че първите католически свещеници със съпруги ще служат най-вероятно в Амазония – земите, където нуждата от духовници е особено голяма и от където са били отправени най-настойчивите искания за отмяна на целибата.", "date": "2019.10.27", "title": "Жени и за католическите попове"}
{"url": "https://www.monitor.bg:443/bg/a/view/preslava-syshto-njama-da-pee-na-koncerta-na-planeta-tv-179069", "text": "Преслава е поредната звезда, която се отказва от участие в концерта по повод 18-ия рожден ден на телевизия Планета. Решението си тя оповести чрез социалните мрежи, като взаимства от обяснението на колежката си Емилия, за да обоснове отсъствието си от шоуто. пише Преслава, като добавя, че няма как да отмени предварително поети професионални ангажименти, за да има време да се подготви и качи на сцената на 3 декември в зала „Колодрум“. Освен нея и Емилия, на концерта няма да се появи и Фики Стораро, който по това време е на турне в САЩ. Предполагаше се, че Преслава ще е сред големите звезди, които ще закрият шоуто.", "date": "2019.10.27", "title": "Преслава също няма да пее на концерта на Планета ТВ"}
{"url": "https://www.monitor.bg:443/bg/a/view/preja-otpadna-ot-maskiranijat-pevec-179068", "text": "Певицата Прея е поредната знаменитост, която напусна сцената на шоуто „Маскираният певец“. Изпълнителката на „Малките неща“ се славеше като един от най-силните образи във фромата, но мнозина подозираха, че именно тя извива глас като Пеперудата. Лебедовата й песен в предаването бе Ain’t nobody на Chaka Khan. „Това е най-любимият формат, в който съм участвала досега. Изключително забавно шоу за участие. Може би се дължи на факта, че зад маските можем да се раздаваме, сякаш никой не ни гледа. Мисля, че имам ориентир, но не съм сигурна кой се крие зад останалите маски. Само знам, че това предаване е велико”, заяви на прощаване тя. Що се отнася до това дали Прея е успяла да скрие тайната за своето участие в „Маскираният певец“ от близките си, тя призна: Обаче този път се вживях в ролята и лъгах на поразия. Тази вечер казах, че съм в Монтана. Приятелят ми е от там и е страхотно алиби“.", "date": "2019.10.27", "title": "Прея отпадна от „Маскираният певец“"}
{"url": "https://www.monitor.bg:443/bg/a/view/albert-popov-otpadna-sled-pyrvija-mansh-v-ziolden-179070", "text": "Българският състезател Алберт Попов отпадна след първия манш на гигантския слалом на Световната купа в Зьолден, Австрия. Най-добрият ни алпиец стартира с последен номер - 71, и записа 56-о време. Алберт Попов спря хронометрите на 1:11,11 минути, с 4,01 секунди по-слабо от времето на водача след първия манш Алекси Пинтюро от Франция. За втория манш на \"Глетчер стадион\" се класираха първите 30. През последните два сезона в Зьолден стартираха само жените, заради времето, което предлагаше лоши шеги за мъжете. Днес обаче то бе със състезателите. Това е първи старт за сезона за Алберт Попов, а самият той обяви, че се надява на по-добро представяне от миналата кампания, която беше изключително успешна за него. „Състезанието беше супер. Мисля, че за първи път организаторите успяха да направят много добре пистата, успя да издържи дори и до мен (бел.ред. - с последен стартов номер) . Наистина имаше дадени участъци с дупки, но не бих казал, че бе толкова лошо. Направих няколко грешки, които ми костваха време. Разликите бяха толкова малки, че трябваше да се направи едно спускане без никакви грешки. Сгреших няколко пъти, но имаше сектори, които ми харесаха как се спуснах. Направих завоите точно, както бяхме тренирали. Така че виждам напредък и мисля, че в следващите стартове занапред можем да покажем хубав резултат”, коментира състезанието си Алберт Попов.", "date": "2019.10.27", "title": "Алберт Попов отпадна след първия манш в Зьолден"}
{"url": "https://www.monitor.bg:443/bg/a/view/pojar-ot-piknik-plamna-v-podnojieto-na-buzludja-179073", "text": "Пикник е причината за голям пожар в подножието на Бузлуджа. Няколко семейства излезли сред природата в изборния ден и запалили огън, но той обхванал сухи треви и се разраснал, съобщи БГНЕС. Първоначално огънят е тръгнал от сухи треви и ниска растителност, след което се прехвърля по билото на местността хайдушка поляна, където има смесена гора. Има опасност да навлезе в борова гора. Местността е труднодостъпна, като пожарникари и горски се опитват да спрат огъня на ръка.", "date": "2019.10.27", "title": "Пожар от пикник пламна в подножието на Бузлуджа "}
{"url": "https://www.monitor.bg:443/bg/a/view/blizo-1-5-mln-bylgari-otidoha-do-urnite-do-13-00-ch-179077", "text": "23,54% е избирателната активност в страната към 13.00 часа, съобщи говорителят на ЦИК Александър Андреев. „Процентите се равняват на 1 488 509 избиратели. За сравнение с 2015 г. избирателността е сравнително еднаква – 25,71%”, отчете той.  Най-висока е активността в Макреш, Видинско - 49,88%. Най-ниска остава избирателната активност във Варна - 14,71%, уточни Андреев, цитиран от „Фокус“. Той обясни, че към момента са постъпили 106 жалби и сигнала. „63 са жалбите във връзка с организацията на изборите, 18 са сигналите свързани с нарушения на избирателни права - предоставяне бюлетини”, добави говорителят на ЦИК. „4 искания от главния прокурор за сваляне на имунитети на кандидат кметове и кандидати за общински съветници. Исканията са приети от ЦИК, която се произнесла с решение. Според което е снет имунитета на тези кандидати. Органите на прокуратурите ще предприемат необходиите действия”, допълни Александър Андреев. ЦИК е разрешила да се повдигнат обвинения на още 4-ма кандидати за местната власт, след искане за сваляне на имунитета от прокуратурата. Става дума за Бюлент Хасан, който е издигнат за кмет на кметство в село Тодорово, община Исперих от ДПС. Разрешение за обвинение има и за Гюлтен Рушуд, която пък е издигната за общински съветник за Исперих от Земеделски народен съюз. Третият със свален имунитет е кандидатът за кмет на Стара Загора Янко Янков, издигнат за поста от местната коалиция \"Алетрнативата за гражданите\". Последният е кандидат за общиски съветник в Момчилград Сали Шабан Ибрям от ДОСТ. Така с тези 4-ма, кандидатите, на които ЦИК е свалила имунитета по време на кампанията стават общо 13. В петък имунитетът бе отнет на двама - Росен Тимчев, регистриран за общински съветник в Дупница от листата на партия „Пряка демокрация“, както и и на Костадин Нищелков, кандидат за общинар в община Несебър, от листата на партия „Български социалдемократи“, който дори вече е арестуван. По-рано през седмицата ЦИК разреши да се повдигнат обвинения срещу Тома Белев от листата на \"Демократина България \" в София, както и на Йордан Децов, който е регистриран за кандидат за общинар в Плевен от същата формация. Преди седмица пък бе свален имунитета на други петима, сред които настоящият кмет на Несебер, който сега се явява като независим кандидат - Николай Димитров.", "date": "2019.10.27", "title": "Близо 1,5 млн. българи отидоха до урните до 13.00 ч. "}
{"url": "https://www.monitor.bg:443/bg/a/view/otkriha-mehanizym-kojto-zabavja-stareeneto-179053", "text": "Учени от института \"Пастьор\" в Париж разкриха механизъм, който забавя стареенето, съобщава сайтът MedicalXpress. Били изследвани свойствата на съдържащия се в кръвта протеин GDF11. В рамките на експерименти с мишки било констатирано, че той може да имитира ефекта от ограничения прием на калории, който предотвратява сърдечносъдови болести, рак и усилва неврогенезата в главния мозък. Предишни проучвания показаха, че кръвопреливането от млади на стари мишки подмладява кръвоносните съдове в мозъка и подобрява мозъчния кръвоток. За GDF11 вече бе установено, че е с ключово значение за неврогенезата и възстановяването на кръвоносните съдове в мозъка. Тъй като мишките, у които бил вкаран въпросният протеин, отслабнали, без да загубят апетит, учените предположили, че за двата ефекта е отговорен един и същ механизъм. Оказало се, че вкарването на GDF11 и ограниченият прием на калории повишили нивото на свързания с изгарянето на мазнини хормон адипонектин. Това потвърдило, че протеинът може да се използва като терапевтично средство срещу затлъстяване и невродегенеративни болести. Известно е, че гладуването от време на време подобрява когнитивните способности и увеличава продължителността на живота у някои видове. Ограниченият с 20-30 процента прием на калории, без да се намалява качеството на храната, понижава риска от редица заболявания.", "date": "2019.10.27", "title": "Откриха механизъм, който забавя стареенето"}
{"url": "https://www.monitor.bg:443/bg/a/view/30-000-lv-struva-minuta-animacija-na-bg-studiata-179066", "text": "Между 7000 и 30 хиляди лв. струва на българските студиа създаването на една минута от завършен анимационен продукт. Цифрата зависи от стила и нуждите на проекта, като в нея са включени както самото анимиране, така и съпътстващите разходи като дизайн, визуален стил, сценарий, музика, диалог, продуцентство и т.н. Дори минималната „цена“ за 60 секунди рисувано съдържание е почти двойна в сравнение с тази за реализирането на същото време от игрален филм, за който средната стойност на бюджета по нашите ширини достига до 300 000 лв. Скъпата стойност и липсата на широко разпространение за повечето от анимационните ни филми пък слагат прът в развитието на комерсиалната индустрия на рисуваното кино в България. Едва около 40 000 зрители са посетили киносалон, за да изгледат родна анимация през последните девет години, показва справка в обобщените данни за родния боксофис на Националния филмов център и базата с данни „Люмиер“, черпеща информация от Европейската аудиовизуална обсерватория и други национални програми, свързани със сектора. За сравнение само в рамките на една година трите най-гледани игрални български заглавия „Привличане“ (112 934), „Революция Х“ (54 575) и „Нокаут, или всичко, което тя написа“ (41 836) привлякоха повече зрители всяко поотделно, отколкото всичките ни анимационни ленти, взети заедно, за девет години. Числеността на аудиторията за рисуваното ни кино всъщност е дори по-шокираща, имайки предвид, че над 35 000 от хората, посетили прожекциите, са платили билет само за едно-единствено заглавие – „Българ – Филмът“ (2014 г.) на Неделчо Богданов. Освен като първия 3D филм родно производство продукцията се отличава и с това, че е изцяло частно финансирана. Нещо повече, това е един от първите български пълнометражни анимационни филми след 90-те години на миналия век. Въпреки че е най-добре представилият се в боксофиса анимационен проект, създателите му решават, че втората част няма да се ротира по киносалоните, а само онлайн. Причината – разпространението е немалко перо в бюджета на една филмова продукция, независимо дали е игрална или анимационна. В същото време намирането на финансиране за реализацията на рисуван проект е трудно. коментира пред „Монитор“ аниматорът Георги Захариев. Струва си да се отбележи, че Националният филмов център е заделил над 1 милион лева за анимационно кино тази година. Твърде често получилите средства от държавния фонд ленти имат своя фестивален (нерядко успешен) живот, но така и не достигат до широката публика. Не само в киносалона, но и по телевизията. Преди години, когато водихме първите преговори за „Златната ябълка“, отговорът на българските телевизионни канали беше: „Никой не гледа анимация в България“. Това е много странен отговор, защото ако се гледа статистика от посещенията в киносалоните, всъщност много хора в България гледат анимация независимо от страната на производство“, каза за „Монитор“ Димитър Петров, съосновател на студио „Змей“, което работи по първия български анимационен сериал, вдъхновен от родния фолклор – „Златната ябълка“. Въпреки че екипът на продукцията е кандидатствал за редица държавни фондове – като НФЦ за реализирането на късометражния филм „Легенда за първия кукер“, европроекти на местно ниво, водили са преговори и с всички телевизии, те получават финансова подкрепа единствено от БНТ, и то само за един епизод – пилотния, на който националната телевизия е миноритарен копродуцент (с 20%). Въпреки това получи силна подкрепа от бъдещите си зрители, които дариха общо над 30 000 лв. в краудфъднинг платформа за целите на проекта. Именно тази публична подкрепа даде възможност на студио „Змей“ да започне да води преговори с международни компании, като към момента интерес към сериала проявяват продуценти от Франция, САЩ и Канада. Един от основните проблеми в сектора според родните аниматори е липсата на държавна политика относно изграждането на анимационна индустрия. За добър пример те посочват системата във Франция – една от страните, в които този сектор е най-развит. Френските аниматори имат три опции за получаване на финансиране за проекта си – чрез Националния център за кино и движещи се изображения (CNC), чрез местни фондове и чрез финансови стимули, които се получават при условието, че въпросният проект ще бъде извършен на конкретна територия. Средствата, които студиата там могат да получат при реализирането на анимационния си продукт, варират между 30 и 70 на сто от общия бюджет. Към момента у нас финансиране се дава от Националния филмов център. Тази година държавно подпомагане са спечелили 8 рисувани заглавия, всички късометражни (най-дългият е с продължителност от 24 минути – б.а.). От около година все по-усилено се говори и за въвеждането на финансов стимул, според който при изпълнени определени условия филмовият продуцент ще може да си върне до 25% от изразходените в България средства. Анимационните студиа, независимо дали развиват собствени проекти, или действат на принципа на аутсорсинга, също биха спечелили от въвеждането на такъв механизъм. „В момента ние не можем да бъдем конкурентоспособни за дълго време, защото навсякъде вече има такъв финансов стимул. Ако вземем например, че производството при нас – в българско студио, струва 40% по-евтино. Във Франция цената пада с 30% заради механизмите за финансово подпомагане. Важно е да се разбере, че с въвеждането на такъв тип финансиране се привлича работа, която иначе няма да дойде тук“, коментира още Петров. Липсата на мащабни български проекти води и до изтичане на кадри. Причината – в създаването на по-малките продукции участват средно до 10 специалисти, на фона на над 60, които са необходими за по-големи филми и сериали. Трудностите около финансирането и разпространението на рисуваните заглавия води и до това, че се създават малко работни места, като наши добри аниматори често намират поле за изява в чужбина. Не са единични и случаите, в които наши аниматори намират място дори в компании от ранга на Cartoon Network и Disney.", "date": "2019.10.27", "title": "30 000 лв. струва минута анимация на БГ студиата "}
{"url": "https://www.monitor.bg:443/bg/a/view/manolova-glasuvah-za-zelena-i-moderna-evropejska-stolica-179057", "text": "\"Гласувах за промяната. Това е основната ми кауза в тази кампания. Промяна в модела на управление на София. Както искаме чист и прозрачен въздух, така искаме чисто и прозрачно управление. Затова гласувах за София с грижа за хората - за младите, децата, възрастните. За по - добър живот на всички, а не само малка група приближение\", добави още Манолова. Тя призова всеки да упражнени правото си на вот. Според Манолова избирателната активност ще бъде по - висока от предходните местни избори. \"Пред секциите има опашки. Има много хора, възрастни и млади. Със сигурност сега ще има висока активност. Нека всеки един столичан да даде своя глас, защото имаме нужда от активност и промяна. Тя може да дойде само с висока активност.\", смята Манолова. Тя заяви, че ако бъде избрана за кмет на столицата, ще отвори общината за граждани.\" Предвид натрупаните промени и неглижирането на гражданите ще отворя за една седмица общината за гражданите и ще ги приемам всеки ден и час\", обясни тя. Магнитните карти на входа на \"Московска 33\" също щели да бъдат премахнати, за да бъде достъпът свободен. ", "date": "2019.10.27", "title": "Манолова: Гласувах за зелена и модерна европейска столица "}
{"url": "https://www.monitor.bg:443/bg/a/view/uve-gotov-da-dade-330-mln-evro-za-mbape-179054", "text": "Нападателят на „Пари Сен Жермен“ Килиян Мбапе може да се премести в „Ювентус“, според \"Tuttosport\". Торинци са готови да платят 330 милиона евро за 20-годишния играч, а самият футболист може да си осигури договор за 5 години. За френският национал претендира и „Реал“ (Мадрид). Мбапе премина в ПСЖ от „Монако“ през 2017 г. под наем със задължително обратно изкупуване от 180 милиона евро. Това е вторият по големина трансфер в историята на футбола. Само неговият съотборник Неймар струваше повече от него, когото ПСЖ същата година купи от „Барселона“ за 222 милиона.", "date": "2019.10.27", "title": "„Юве“ готов да даде 330 млн. евро за Мбапе"}
{"url": "https://www.monitor.bg:443/bg/a/view/chlen-na-sik-v-bjala-slatina-otvarjal-popylneni-buletini-179064", "text": "Появиха се съмнения за манипулации на местния вот в Северозападна България, съобщава bTV. Това е довело до напрежение пред някои избирателни секции. Носят се слухове, че в Галиче са дошли да гласуват хора, които не са местни, а са от Стара Загора. Официално обаче няма постъпили сигнали. Проверяват се сигнали за нова схема - масова регистрация на избиратели с фалшиви медицински документи в подвижните секции в Бяла Слатина. 350 души са добавени допълнително със заявка за подвижни избирателни секции, като 70 от тях са в село Галиче. Право на глас имат 1441 души, а кандидатите за кметове са четирима, сред които и съпругата на бившия кмет Ценко Чоков - Цветелина Нелова. Чоков пък е кандидат за община Бяла Слатина, където още в събота е постъпил сигнал, че хората, които искат да гласуват в подвижни секции, се е увеличил драстично. За кмет на Бяла Слатина се състезават трима души. В медиите се разпространи и видеоклип, на който се вижда как в една от секциите там член на секционната избирателна комисия проверява кой как е гласувал. От клипа обаче не може да се установи по безспорен начин кой е членът на СИК и за коя комисия става въпрос. Не става ясно дали въобще комисията е на територията на община Бяла Слатина и дали е за изборите за общински съветници и кметове на 27.10.2019 г. От друга страна, безспорно това действие е нарушение на изборния кодекс, затова и от ОИК са дали предписания на СИК. Във Врачанско пък се е появила информация за масово купуване на гласове на цена между 50 и 100 лв. Някои от избирателите признават, че са им били предлагани пари, които са приели. Според местните обаче виновниците за търговия с гласове ще останат ненаказани.", "date": "2019.10.27", "title": "Член на СИК в Бяла Слатина отварял попълнени бюлетини"}
{"url": "https://www.monitor.bg:443/bg/a/view/da-sme-jivi-i-zdravi-drugoto-go-ima-v-mola-179060", "text": "Да си жив и здрав! Другото го има в мола! Не се чудете, братя и сестри! Това е поздрав за рожден ден и излиза от устата на един тринайсетгодишен пикльо, докато говори по телефона. Къде съм го чула? Е, естествено в трамвая, къде другаде може да срещнеш подобна крилата мисъл. №5, за да сме точни. Момчето е с айфон, от тези дето само ги гледам по телевизията и си мисля, че трябва да се бъхтам до гроб, за да си го купя. Направо завиждам, няма шега (въпреки, че е някак неудобно да завиждаш на дете). И да ви кажа молът присъства не само в поздрава за ЧРД, а и като дестинация за съботни развлечения. Щото младежът се беше запътил точно натам. Ще се размотаем с едни приятели, казва той. Ми, що да не се поразмотае? Очевидно си има джобни за леко размотаване. Ще позяпат витрините, ще пият по едно кафе, щото така правят възрастните, може и някой фас да дръпнат на входа. Ще кажете, че като един Пантелей Пътник от женски род, мрънкащ тип, в така наречените „златни години“ (нищо златно няма, само така им казват, а всъщност просто сме остарели) все тийнейджърите са им в устата. Все нещо не одобряват, все младите са им недостатъчно възпитани, не са достатъчно интелигентни (а, какви бяхме ние едно време). Обаче няма да сте прави. Да сме живи и здрави, другото го има в мола! Еми, възхитих се! Колкото и да се напъвам не мога да я измисля тази сентенция. Сега се опитайте да вникнете в дълбокия й смисъл. Какво има в мола? Дрехи, обувки, храни, книжарници, зоомагазини. Има забавления за деца, ресторанти и кафенета за похапване. Някъде има кино и фитнес. Мола си е една голяма метафора на градския живот. Казвам градския, защото на село очевидно е малко по-различно. Естествено и в мола си има места (да го кажем евфемистично) за хора с добри финансови възможности и такива с не толкова добри...възможности. Едните гледат, другите купуват. Има и такива, които ходят, за да се почувстват като тези с парите в джоба, въпреки че ги нямат. Обаче като станеш част от лъскавия интериор и ти ставаш някак по-лъскав. И настроението ти се повдига и се движиш в някаква паралелна реалност. Няма лошо! Между другото, като стана дума за мол ( markert for all, а не материално отговорно лице), не е лошо да се замислите, че днес е ден, в който може да се избира (не казвам пазарува, да не си помислите нещо незаконно). Има от всичко, само трябва да се посочи желаното. И посочването, освен, че е здравословно (защото има касателство и към здравеопазването), то е полезно за всички нас като част от обществото. Защото изпуснете ли промоцията, ще трябва да чакате до следващата. И да няма после мрънкане. За да завършим, както обикновено, ще кажа, че до мол „Парадайз“ се ходи и с метро, а за другите има различен транспорт. Дерзайте!", "date": "2019.10.27", "title": "Да сме живи и здрави! Другото го има в мола!"}
{"url": "https://www.monitor.bg:443/bg/a/view/v-sliven-zaplashvali-jurnalisti-179059", "text": "Екип на bTV в Сливен е получил заплахи, съобщи кореспондентът на телевизията, който отразява гласуването в града. В Сливен големи групи от хора отиват към местата за гласуване и си разменят някакви пакетчета. Когато репортерът запитал мъж, който на няколко пъти отива към изборните секции какво е това, е получил вербално нападение. Полицаите са реагирали незабавно. Ситуацията там вече е по-спокойна. Към 11 часа е имало повишена избирателна активност, обясниха от медията. Напрежение възникна по обяд днес пред секцията и в село Рилци, община Благоевград. Местните се оплакаха, че хора, които никога не са били жители на селото гласуват. На място има полиция, близо 100-ина са тези, срещу които протестират местните, болшинството македонци и жители на околните села. Полицията в София пък е проверила няколко адреса в столичния квартал \"Ботунец\" следобед в деня за размисъл, съобщи БНР. Причината е подаден сигнал за организиране на купуване на гласове. При проверката не са открити документи или вещи, уличаващи проверяваните в изборна търговия. Няколко сигнала са били подадени от снощи насам във вътрешното министерство за изборна търговия в различни части на страната. Всички те се проверяват. От МВР съобщиха, че няма регистрирани сериозни нарушения на обществения ред преди началото на изборите. Сигнали за изборни нарушения може да бъдат подавани на денонощната телефонна линия 02/982 22 32 и на e-mail izbor@mvr.bg.", "date": "2019.10.27", "title": "В Сливен заплашвали журналисти"}
{"url": "https://www.monitor.bg:443/bg/a/view/mitu-pishtova-se-oharchil-do-shushka-pokraj-izborite-179061", "text": "Кандидатът за кмет на Велико Търново Митю Пищова се е охарчил до шушка покрай предизборната си кампания, призна той лично пред Агенция Монитор. „Много скъпа ми излезе тая кампания. За да не харча много пари, заложих само на селата и там водих агитацията си. Раздал съм по 5 хил. кюфтета, кебапчета, бири и лимонади. Аз кмет може и да не стана, ама един ден като умра, да идват хората да ми палят свещи и да кажат по една добра дума за Бог да прости Любимеца на народа. Щото аз съм болен и инвалид, и не се знае кога ще ми дойде реда и аз да си отида от този свят. Не искам да има човек да каже лоша дума за мене. Аз цял живот съм правил добрини на хората като мене. Затова обичам бедните, социално слабите, болните и инвалидите”, нарежда сърцераздирателно Пищова, докато чака чинно реда си пред избирателната секция във великотърновския кв. \"Колю Фичето\". Шоуменът със страховития прякор дава предимство на две възрастни жени и им целува ръка и се обръща към млад здравеняк със: „Здрасти, наборе!” След това ухилен до уши и забравил лошите мисли за смъртта, смига дяволито: „Абе аз това, че съм фалирал го говоря ей, тъй - само за майтап. Да се вържат тези дето ме мразят и да се радват. Бай ти Митю никога няма да фалира. Аз имам скътани парици за черни дни и за хубавите момичета. Ей тъй, както ме гледаш още ме бива и ги правя луди. Докторите ми казаха да не си давам зор, че сърцето било издало багажа, ама аз не ги слушам. Газ до дупка, пък каквото ще да стане. По-добре да умра на леглото, върху млада жена, а не като треперещ старец в памперсите”, надува перки Митю Пищова. След като упражнява вота си за рекордно кратко време, шоуменът едва не си изпроси глоба като се опита да агитира в коридора на избирателната секция, но навреме беше дръпнат и озаптен от придружаващия го млад мъж. „Митьо, трай, недей баш тука, че ще те арестуват и ще те глобят”, предупреди го придружителят му. На излизане от школото, в което се намира секцията, Пищова се размина с няколко младежи, идващи за пръв път да упражнят вота си. „Я, Пищова! Ко праят манекенките, ве мъжки? Питона как е, рипа ли? Хайде пък като станеш кмет, ще отвориш в центъра един як публичен дом”, обърна се единият от младежите към ексцентричния кандидат за градоначалник. „Младежи! И аз едно време бях като тях луд и див. Ама то май и сега още съм такъв, макар че вече не съм първа младост. Ама още не се давам. Ей сега оттука право в джакузито отивам, че моите момичета ме чакат там”, лукаво се усмихва Пищова и се мята в бялата тойота.    ", "date": "2019.10.27", "title": "Митю Пищова се охарчил до шушка покрай изборите"}
{"url": "https://www.monitor.bg:443/bg/a/view/vandali-nadupchiha-gumi-na-koli-179062", "text": "Рано тази сутрин има получен сигнал в полицейското управление в Септември за вандалска проява в село Семчиново, съобщиха от пресцентъра на ОД МВР-Пазарджик. През нощта по първоначална информация младежи са надупчили по една гума от няколко паркирани автомобила на една улица в селото. На мястото служителите са направили оглед и се извършват действия за установяване на извършителите. Случая няма връзка с изборния процес, а е по-скоро вандалска проява на един или група младежи.", "date": "2019.10.27", "title": "Вандали надупчиха гуми на коли"}
{"url": "https://www.monitor.bg:443/bg/a/view/papa-francisk-s-liturgija-za-spasjavaneto-na-amazonija-179056", "text": "Папа Франциск призова днес да се спре \"нанасянето на рани на нашите братя и на нашата сестра земя\", изразявайки съжаление при вида на \"обезобразеното лице на Амазония\", жертва на безмилостна експлоатация. Папата, цитиран от АФП, каза това по време на литургия за приключването на Синода на епископите, посветен на Амазония. \"Грешките от миналото не бяха достатъчни, за да се спре унищожаването на другите\", заяви светият отец в проповедта си пред 184 епископи и кардинали от Амазония. На службата присъстваха и десетки мисионери и представители на амазонски народи. \"Видяхме това в обезобразеното лице на Амазония\", допълни папа Франциск. Той заклейми хората, които възприемат другите като същества \"втора ръка\", които \"презират техните традиции, заличават тяхната история, окупират техните територии, узурпират тяхната собственост\". Тези хора, които претендират за превъзходство, се превръщат в потисници и експлоататори, каза още папа Франциск. Тези християни ходят на литургия в неделя, но се грижат само за собствените си интереси. Нека не се мислим за превъзхождащи, нека не ставаме цинични и присмехулници, призова светият отец. Припомняйки скромния живот на индианските племена в Амазония, той подчерта, че в очите на господ, \"бедните са пазителите на вратите към небето\". Според папата синодът е дал възможност да бъдат чути гласовете на бедните и да се замислим за техния несигурен живот, заплашен от ограбващите модели на развитие.", "date": "2019.10.27", "title": "Папа Франциск с литургия за спасяването на Амазония"}
{"url": "https://www.monitor.bg:443/bg/a/view/borisov-glasuvam-za-tezi-koito-shte-prodyljat-da-pravjat-ujnata-dyga-179063", "text": "Гласувам за тези, които ще продължат да правят Южната дъга от “Младост“ до „Тракия“. Това заяви премиерът и лидер на управляващата партия Бойко Борисов, след като упражни правото си на глас в 78 училище \"Христо Смирненски\" в Банкя. Така, както направихме и южната дъга, северната дъга и тази част последната, която гражданите на Банкя могат да ползват. Тези, които решиха кризата с боклука и направиха най-добрия завод в Европа. За тези, които направиха парковете, тези, които построиха метрото, направиха фонтаните, че нямаше нито един работещ. За тези, които направиха булевардите приветливи, нови. Всичко останало сме го гледали преди 10 години, каза Борисов.  Надявам се избирателната активност да е висока. Какво по-хубаво от това да дадеш гласа си за тези, които считаш че ще управляват най-добре, добави премиерът.  На въпрос как ще коментира критиките на президента спрямо него, Борисов посочи: „Това не е ли агитация? Когато говориш за лидера на една партия, значи не си равно отдалечен. А когато изричаш неистини, по този начин подвеждаш избирателя“. По думите му от 11 членове от парламентарната квота, ГЕРБ имал само трима. В същото време БСП също имали трима, а ДПС – двама. „Двете партии, които гласуваха за президента Радев имат пет гласа, а ГЕРБ трима от общо 24 гласували при вота за новия главен прокурор. Аз няма да наруша върховенството на закона като него. Казвам ви как той подведе избирателите, агитирайки за нашите опоненти БСП и ДПС“, заяви министър-председателят и допълни: „Сиреч – той има по-голяма квота във ВСС и прехвърля много тънко и йезуитски към премиера Борисов“. На въпрос защо правосъдният министър Данаил Кирилов не се е възползвал от правото си да предложи също кандидатура за главен прокурор, Борисов отговори също с въпрос: „Ако ГЕРБ беше избрал главния прокурор, щяха ли хората да му се доверят?“. Той даде да се разбере, че според него не трябва правосъдният министър изобщо да номинира кандидатури за позициите на тримата големи в Темида, каквото право му дава Закона за съдебната власт, и посочи: „Нека минат изборите, ще променим този закон, защото това е лицемерие. Винаги съм твърдял, че съдиите трябва да избират съдии, прокурорите – прокурори“. Попитан дали според него президентът ще подпише указа за назначаването на Иван Гешев за обвинител №1 Борисов отговори: „Не искам да мисля какво му е в неговата глава. Дълги пътувания, откъсване от ежедневните теми, просто да не казва, да не агитира за БСП и ДПС, защото това е внушение“. ", "date": "2019.10.27", "title": "Борисов: Гласувам за тези, които ще продължат да правят Южната дъга от „Младост“ до „Тракия“"}
{"url": "https://www.monitor.bg:443/bg/a/view/galyp-izbiratelnata-aktivnost-e-blizka-s-tazi-ot-2015-g-179043", "text": "Избирателната активност към 9 часа днес в София, Пловдив, Варна, Бургас, Благоевград и Кърджали е близка до тази на местния вот през 2015 г. Това съобщи Първан Симеонов от \"Галъп интернешънъл\" пред БНР. В София-град активността към 9 ч. е 1,5%, сходна на вота през 2015 г. В Бургас е 4,6 на сто при малко по-висока към този час преди 4 години. В Кърджали активността е 6,3% и е по-висока през 2015 г. В Пловдив е 2,4 % - малко по-висока от тази преди 4 години, когато е била 3% към 9 часа. Във Варна активността е 2,6%, по-ниска в сравнение с 2015. В Благоевград до урните към 9 ч. са отишли 7,6 на сто от избирателите. От Община Стара Загора съобщиха, че 8,23% е избирателната активност към 10 часа. Своето право на глас са упражнили 11 457 души. Изборният ден продължава да бъде спокоен.", "date": "2019.10.27", "title": "„Галъп“: Избирателната активност е близка с тази от 2015 г."}
{"url": "https://www.monitor.bg:443/bg/a/view/peti-zadyrjan-se-razpitva-za-kamiona-kovcheg-v-eseks-179046", "text": "Пети заподозрян за съпричастност към трагедията с камиона в Есекс е бил задържан вчера в Дъблин, съобщи Би Би Си. Мъжът е бил задържан по друго разследване, но службите имат намерение да го разпитат и във връзка с разследването за 39-те трупа, открити в товарния камион. До този момент обвинения са повдигнати на 25-годишния шофьор Морис (Мо) Робинсън от Северна Ирландия. Той ще бъде обвинен за непредумишлено убийство, трафик на хора и пране на пари. Установено бе, че той е шофирал камиона. Задържани по разследването са четирима души - трима мъже и една жена. Безжизнените тела бяха открити на 23 октомври в камион, който е влязъл във Великобритания през пристанището Холихед, където акостират фериботите от остров Ирландия. Загиналите бяха обявени за китайски граждани - 8 жени и 31 мъже - но в последствие стана ясно, че между тях е много вероятно да има и много виетнамци, след като най-малко две семейства от Виетнам обявиха, че нямат връзка с децата си горе-долу около предполагаемата дата на смъртта на жертвите. Стана и ясно, че товарният камион е с българска регистрация с фирма, регистрирана във Варна, но без обявена друга дейност, а и с фиктивен адрес. Камионът е напуснал страната през 2017 г.", "date": "2019.10.27", "title": "Пети задържан се разпитва за камиона ковчег в Есекс"}
{"url": "https://www.monitor.bg:443/bg/a/view/patriarh-neofit-glasuvah-za-po-dobroto-bydeshte-na-mladite-hora-179050", "text": "Гласувах за по-доброто бъдеще на младите хора, за по-доброто устройване на столицата ни, както на децата, така и на възрастните хора. Това заяви патриарх Неофит, след като гласува в първа секция на 6 ОУ „Граф Игнатиев“ в София. „Ще подкрепя всяка инициатива, която ще бъде за доброто на столичани от всички възрасти“, допълни той. Светейшият даде своя вот в 12 часа, след като преди това отслужи Света литургия, както прави всяка неделя.", "date": "2019.10.27", "title": "Патриарх Неофит: Гласувах за по-доброто бъдеще на младите хора"}
{"url": "https://www.monitor.bg:443/bg/a/view/sotir-cacarov-kupuvat-glasove-s-hranitelni-paketi-179048", "text": "Заплащане с пари или в натура с пакети, съдържащи хранителни продукти от първа необходимост и стоки за бита, продължават да бъдат схемите за купуване на гласове. Това съобщи главният прокурор Сотир Цацаров в Пловдив, след като гласува в избирателната си секция по местоживеене в училище „Петър Берон”. По думите му схемите за купуване на гласове не са се променили особено през годините. „Схемите са същите от гледна точка на предлаганите облаги. Хранителни продукти и стоки за бита, поставени в пакети, които се връчват на съответния избирател. Това, което сега наблюдаваме е, като че ли намаляват случаите, при които се подхожда пряко към избирателя за купуването на неговия глас. Работи се с посредници, случаят по Черноморието го показва това, които разполагат с доста голям паричен ресурс и за които е много трудно да кажем каква част от сумата е отклонена от самия посредник и колко са стигнали до лицето, чийто глас е направен опит да бъде купен”, обясни главният прокурор. Той уточни, че четири лица до момента са били арестувани за купуване на гласове. Всички те са задържани по досъдебното производство, което е за Несебър. „До момента няма задържани лица и прокуратурата не е привлякла никой в качеството му на обвиняем по отношение например на Царево, защото за там се разпространяваше такава информация”, каза Сотир Цацаров. Снетите имунитети на кандидати за кметове и съветници до момента са 9 и има още 5 предложения за снемане на имунитет, които чакат в съдебните палати. Единият от тези пет лица е за пътно-транспортно произшествие с резултат средна телесна повреда, а останалите четири са за изборни престъпления.", "date": "2019.10.27", "title": "Сотир Цацаров: Купуват гласове с хранителни пакети "}
{"url": "https://www.monitor.bg:443/bg/a/view/4-ma-kandidati-za-syvetnici-se-otkazaha-ot-uchastie-179049", "text": "Четирима кандидати за общински съветници на територията на община Стара Загора са подали заявление, че се отказват от надпреварата часове преди деня на вота, съобщиха от общинската избирателна комисия. Отказалите се са от различни политически формации и напускането им на листите няма да се отрази на изборния процес, в който право на глас имат 139 249 пълнолетни жители. Те са разпределени в 208 секции, сред които и 4 извънредни: в затвора, в диспансера, следствения арест и в УМБАЛ „Проф. д-р Стоян Киркович“. Има и една мобилна секция, която ще посети домовете на 13 старозагорци с двигателни проблеми и двама жители на село Змеево, уточни председателят на ОбИК Теодора Крумова. В града на липите се за кандидати от 16 листи и 9 кандидати за кметове. В 17 от 51-те села на общината ще се избират кметове, най-много /6 на брой/ са мераклиите за кмет на село Братя Кунчеви, с един по-малко са в село Загоре. Към 10,00 часа бе регистрирана 8,23 на сто избирателна активност. Подаден е само един сигнал за нарушение – билборд на кандидат на кмет бил поставен на разстояние по-малко от 50 м от избирателна секция. 1772 са ангажираните с изборния ден членове, председатели, зам.-председатели и секретари на секционни комисии, всеки от тях на финала ще се подпише за хонорар от по 80 лв плюс добавки за участието си обучение.", "date": "2019.10.27", "title": "4-ма кандидати за съветници се отказаха от надпреварата"}
{"url": "https://www.monitor.bg:443/bg/a/view/izzemvat-blanki-za-preferenciite-v-pleven-speshno-pechatat-novi-179042", "text": "ОИК в Плевен разпореди да се изземат от всичките 168 секционни избирателни комисии на територията на Общината изборни книжа, на които се отразяват при броенето преференциите. Причината е техническа грешка при отпечатването и разменени номера на листите на две местни коалиции. Сега се печатат нови документи, съобщи БНТ. Изборният ден протича нормално, отворени са всички секции в община Плевен, 10 са кандидатите за кмет, предаде БНР. Една от местните коалиции подаде жалба в ОИК за сгрешен номер на бланка, чернова за отразяване на резултатите от преброяване на преференциите. Този документ се попълва след края на изборния ден от членовете на секционни избирателни комисии. За решението на ОИК информира Ярослав Димитров, председател. “Техническа грешка, просто при изработването ѝ. Вече сме гласували в избирателна комисия решение по нея, което си е преведено в действие. Сгрешените бланки на чернови за отчитане на преференции в момента се подменят от представители на ОИК и общинска администрация. Такава подмяна ще бъде осъществена на цялата територия на общината на тези две сгрешени бланки. Очакванията ни са до обяд или в ранния следобед използването на тези чернови на бланки ще бъде след 20 часа”, каза той.", "date": "2019.10.27", "title": "Изземват бланки за преференциите в Плевен, спешно печатат нови "}
{"url": "https://www.monitor.bg:443/bg/a/view/cik-30-signala-za-narushenija-ot-nachaloto-na-izbornija-den-179044", "text": "Завърши първото заседание на Централната избирателна комисия. „Няма сериозни проблеми в изборния ден. Няма закъснения в отварянето на избирателните комисии. Където е било необходимо, са подменени членовете на секциите. Постъпилите към момента жалби и сигнали във връзка с избирателния ден са около 30. Голяма част от тях се отнасят до общинските избирателни комисии. Предприети са мерки”, отчете говорителят на ЦИК Александър Андреев пред Нова ТВ.", "date": "2019.10.27", "title": "ЦИК: 30 сигнала за нарушения от началото на изборния ден"}
{"url": "https://www.monitor.bg:443/bg/a/view/radev-njama-da-bavja-reshenieto-si-za-ukaza-za-geshev-obzor-179052", "text": "ГЕРБ ще предложи нова промяна в процедурите за избор на главен прокурор, с която ще бъде махната възможността министърът на правосъдието да издига свой кандидат за поста. Това намекна премиерът Бойко Борисов. На въпрос защо правосъдният министър Данаил Кирилов не се е възползвал от правото си да предложи също кандидатура за главен прокурор, Борисов отговори също с въпрос: „Ако ГЕРБ беше избрал главния прокурор, щяха ли хората да му се доверят?“. Той даде да се разбере, че според него не трябва правосъдният министър изобщо да номинира кандидатури за позициите на тримата големи в Темида, каквото право му дава Закона за съдебната власт, и посочи: „Нека минат изборите, Винаги съм твърдял, че съдиите трябва да избират съдии, прокурорите – прокурори“. Между премиер и президент прехвърчаха и искри, след като малко по-рано държавния глава коментира това кога ще вземе решение дали да подпише указа за назначението на Иван Гешев за главен прокурор. Според държавния глава обаче премиерът му прехвърлял отговорността за избора на Иван Гешев. \"Той се опитва да си измие ръцете чрез президента. Именно премиерът има влияние във ВСС чрез парламентарната квота. Той избяга от отговорност и в лицето на своя министър на правосъдието, който имаше право да издигне втори кандидат\", каза Радев. На въпрос как ще коментира критиките на президента спрямо него, Борисов посочи: „Това не е ли агитация? Когато говориш за лидера на една партия, значи не си равно отдалечен. А когато изричаш неистини, по този начин подвеждаш избирателя“. По думите му от 11 членове от парламентарната квота, ГЕРБ имал само трима. В същото време БСП също имали трима, а ДПС – двама. „Двете партии, които гласуваха за президента Радев имат пет гласа, а ГЕРБ трима от общо 24 гласували при вота за новия главен прокурор. Аз Казвам ви как той подведе избирателите, агитирайки за нашите опоненти БСП и ДПС“, заяви министър-председателят и допълни: „Сиреч – той има по-голяма квота във ВСС и прехвърля много тънко и йезуитски към премиера Борисов“. Попитан дали според него президентът ще подпише указа за назначаването на Иван Гешев за обвинител №1 Борисов отговори: „Не искам да мисля какво му е в неговата глава. Дълги пътувания, откъсване от ежедневните теми, просто да не казва, да не агитира за БСП и ДПС, защото това е внушение“. В същото време президентът Румен Радев заяви, че няма да бави решението си дали да подпише указа за назначаването на Иван Гешев за главен прокурор. коментира Радев. Той обясни, че не иска да коментира темата с избора на Гешев, тъй като предпочита фокусът да не се измества от сериозната тема, каквато е местният вот. Въпреки всичко той заяви, че ще изпълни задълженията си, така както са разписани в Конституцията и първо ще се запознае с всички документи, преди да вземе своето решение. Президентът увери, че в обозрим срок ще вземе решение за указа за назначаване на избрания от ВСС кандидат за главен прокурор Иван Гешев. Радев ще подходи съобразно конституционните си правомощия по този въпрос. „Очаквам на първо място за назначаването на Иван Гешев за главен прокурор. Този президент е доказал съвсем ясно, че когато има да каже нещо, той никога не се страхува да го каже. И го казва по начин, достатъчно ясен за осъществяване на конституционните му правомощия“. Това пък заяви настоящия главен прокурор Сотир Цацаров в отговор на журналистически въпрос кога очаква президентът Румен Радев да подпише указа за назначаването на новия главен прокурор Иван Гешев. Сотир Цацаров повтори, че президентът Румен Радев ще изпълни своите правомощия и че лично той не очаква да има забавяне в процедурата. „На първо място аз не очаквам забавяне, защото всяко забавяне не е в съответствие със самия процес и второ, не е в съответствие с начина, по който работи този президент”, каза настоящият главен прокурор. Цацаров обаче уточни, че, като казва „осъществяване на конституционни правомощия”, има предвид, че държавният глава има право и да подпише, но и да не подпише указа за назначаване на Иван Гешев за главен прокурор. която се случи по време на избора на председателя на Върховния административен съд. А именно – ново гласуване. Ако същият кандидат отново събере 17 и повече гласа, президентът следва да подпише указа за назначаването му. Ако не събере при второто гласуване, процедурата се прекратява и започва отново, от самото начало”, обясни Сотир Цацаров. Той уточни, че очаква от наследника си Иван Гешев да продължи започнатото през последните 2-3 години и то особено с неговото участие, тъй като е бил ръководител на Специализираната прокуратура. „Очаквам да продължат всичките тези досъдебни производства, при които бяха засегнати хора, считани за недосегаеми до момента. Очаквам в същото време и силни резултати в борбата срещу битовата престъпност – нещо, в което и ние, и МВР, имаме много да дължим на гражданите. Той показа, че има силна загриженост за това. И най-сетне очаквам от него, противно на много други очаквания, Така както тя ще е препоръчана и в решение на Венецианската комисия, което се чака и в решенията на българския законодател”, каза още главният прокурор. В отговор на журналистически въпрос дали вече е дал съвет на Гешев, Цацаров бе категоричен, че не би следвало да го обсипва със съвети. „Иван Гешев има достатъчно разум в себе си, за да види това, което е направено до момента, да знае това, което трябва да се коригира и да знае това, което още трябва да се направи. А и аз нямам склонността да давам съвети, защото това е строго специфично”, каза главният прокурор. По думите му двамата с Гешев имали ежедневни разговори, които обаче не били за това какво трябвало да се случи, след сдаването и поемането на поста, а били за текущи разследвания.", "date": "2019.10.27", "title": "Променят съдебния закон за избора на главен прокурор (ОБЗОР)"}
{"url": "https://www.monitor.bg:443/bg/a/view/6-chasa-transplantiraha-cheren-drob-na-46-godishen-myj-179047", "text": "Специалисти от Военномедицинската академия (ВМА) извършиха поредна чернодробна трансплантация, съобщиха от болницата. Реципиентът е 46-годишен мъж от Царево, в крайна фаза на чернодробно заболяване, а донорът - жена от Варна. Шестчасовата интервенция е започнала късно вечерта вчера и е приключила около 4.00 часа след полунощ. Пациентът е в задоволително състояние, контактен, адекватен, диша самостоятелно. Предстои му период на възстановяване, коментира професор Никола Владов, ръководител на Клиниката по чернодробно-панкреатична хирургия и трансплантология. Ръководството на болницата изказа своята изключителна благодарност към близките на донора, които въпреки трудния за тях момент, са разрешили експлантацията на органите.", "date": "2019.10.27", "title": "6 часа трансплантираха черен дроб на 46-годишен мъж (СНИМКИ)"}
{"url": "https://www.monitor.bg:443/bg/a/view/goljam-pojar-v-rila-planina-179045", "text": "Голям пожар гори в Рила планина над симитлийското село Долно Осеново. Сигналът за пожара между хижа “Чакалица” и връх Капатник е подаден малко след 9 ч. тази сутрин, съобщи БГНЕС. Пожарът е високо в планината, изпратени са екипи от пожарните служби в Разлог и Благоевград. В гасенето се включват и екипи на всички горски стопанства.  Горят трийсет декара смесена гора на територията на Национален парк \"Рила\", уточни директорът на Югозападното държавно предприятие (ЮЗДП) инж. Дамян Дамянов, цитиран от БТА. Теренът е труден, няма път до мястото на огнената стихия. Това ще наложи гасенето да бъде на ръка. В момента на мястото, където е възникнал пожарът, има десет служители на ЮЗДП, а в гасенето ще се включат 50 служители на горските стопанства и служители на НП \"Рила\".", "date": "2019.10.27", "title": "Голям пожар в Национален парк Рила (ОБНОВЕНА)"}
{"url": "https://www.monitor.bg:443/bg/a/view/57-dosydebni-proizvodstva-za-vota-179035", "text": "57 досъдебни производства са образувани до снощи за местните избори, съобщи главният прокурор Сотир Цацаров в Пловдив, след като гласува в изборната си секция в училище \"Петър Берон\". Той уточни, че последните данни са към 18.00 часа на вчерашния ден. От тях 39 са за престъпления, свързани с политическите права на гражданите. Останалите 18 са за други престъпления, но свързани с изборния процес или от лица, които участват в изборите и се ползват с имунитет - напр. държане на наркотични вещества. 9 се разследват като бързи производства, останалите 48- по общия ред. Десет са обвинените лица за престъпления, свързани с изборния процес. 3 досъдебни прозиводства са прекратени, а преписките, по които се извършва проверка са 690. По 399 от тях са постановени откази, 29 са изпратени по компетентност на избирателните комисии - за изборна агитация. По 202 преписки пък се извършват проверки в момента от прокуратурите в страната. Снетите имунитети са 9, като още 5 предложения за снемане на имунитет чакат съдебните палати. Досъдебните производства на предишните местни избори през 2015-а са били 101, а на евроизборите- 29, сравни Цацаров. До момента от 11 внесени дела в съда, един е осъден на 6 месеца затвор, 6 лица са с условни присъди и един е с административно наказание Не може да кажем, кога очакваме президентът да подпише указ за назначаване на Иван Гешев за главен прокурор, коментира в отговор на въпрос Цацаров. Президентът ще подпише указ, когато го подпише. Мисля, че този президент е доказал ясно, че когато има да каже нещо, никога не се страхува да го каже и го казва по начин, който е в конституционните му правомощия. Не очаквам забавяне, това не съответства с начина, по който работи този президент. Президентът има право както да подпише, така и да откаже да подпише указ за Иван Гешев, добави главният прокурор. Той уточни, че при отказ ще се стигне до ново гласуване. В случай че същият кандидат събере отново тези гласове, се подписва задължителен указ. Снимки авторът!", "date": "2019.10.27", "title": "Цацаров: 57 досъдебни производства за изборите (СНИМКИ, ВИДЕО)"}
{"url": "https://www.monitor.bg:443/bg/a/view/cik-vsichki-sekcii-v-stranata-sa-otvoreni-sik-sa-v-pylen-systav-179034", "text": "В страната се провеждат избори за кметове и общински съветници. Изборният ден, който започна в 7 часа, към момента протича нормално, съобщи говорителят на ЦИК Александър Андреев. Всички секции в страната са отворени, секционните комисии са в пълен състав. Александър Андреев посъветва избирателите за по-внимателно сгъване на бюлетините, които на тези избори са изработени от по-твърда хартия. \"Добре е да бъде прегъвана по самите сгъвки, за да не се отвори, тъй като при пускането в кутията, особено ако кутията не е запълнена, може да се отвори и да се види гласуването на избирателя\". Андреев припомни, че оповестяването на социологически проучвания е забранено края на изборния - 20 часа. \"Разбира се, санкцията е в зависимост дали е първоначална или повторно извършено нарушението - от две до пет хиляди лева, така или иначе в днешния ден в ЦИК, ако постъпят такива сигнали, ще се произнася и по тях, така както и в предходни избори го е правила\".  ", "date": "2019.10.27", "title": "ЦИК: Всички секции в страната са отворени, СИК са в пълен състав"}
{"url": "https://www.monitor.bg:443/bg/a/view/oshte-izdirvat-shofiora-ubil-velosipedist-do-stadion-lokomotiv-179037", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. На 21 октомври, около 8.20 часа, на бул. \"Рожен\", близо до кръстовището с ул. \"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\" Константин почина от тежките травми. Остави жена си вдовица и две момиченца – сираци. От СДВР апелираха хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.10.27", "title": "Още издирват шофьора, убил велосипедист до стадион „Локомотив“"}
{"url": "https://www.monitor.bg:443/bg/a/view/avtomat-za-espreso-puska-chashi-s-buletini-v-burgaskata-psihiatrija-179040", "text": "Автомат за кафе беше превърнат в оръжие за предизборна агитация в Бургас. Машината, разположена в Центъра за психично здраве е пускала чаши, върху които е отпечатана бюлетина с името и номера на политическа сила. Отбелязан бил и знак \"Х\" срещу партията в бюлетината. Хартиените чаши били снабдени и със задължителния за агитационните материали надпис: „Купуването и продаването на гласове са престъпление“. На нестандартната агитация се натъкнали пациенти на психодиспансера в деня за размисъл и подали сигнал в ОИК. Още в събота от Общинската избирателна комисия са направили проверка на място и установили, че действително е налице нерегламентирана предизборна агитация. „Взети са незабавни мерки за отстраняване на нарушението. Съгласно чл.183, ал. 3 от ИК Агитационните материали се поставят на определени от кмета места, а на сгради, огради и витрини - с разрешение на собственика или управителя на имот. Общинска избирателна комисия бе уведомена от управителя на дружеството, че съгласие за поставяне на агитационни материали в сградата на „ЦПЗ Проф.Д-р Ив.Темков - Бургас” не е предоставяно”, съобщават от ОИК, които са разпоредили агитационните чаши да бъдат премахнати от автомата.", "date": "2019.10.27", "title": "Автомат за еспресо пуска чаши с бюлетини в бургаската психиатрия"}
{"url": "https://www.monitor.bg:443/bg/a/view/fandykova-glasuvah-za-tova-sofija-da-prodylji-da-se-razviva-179038", "text": "Кметът на столицата и кандидат за нов мандат Йорданка Фандъкова гласува за това София да продължи да се развива. Това каза самата тя, след като пусна бюлетина в 47-мо СУ „Христо Г. Данов“ в квартал „Иван Вазов“. Столицата се нуждае от последователност и от опит, а не от експерименти. Гласувах за града, който обичам, каза още Фандъкова и добави, че все още София има нужда от още много работа. Фандъкова изрази надежда повече хора да упражнят правото си на глас днес. Тя ще прекара изборния ден със семейството си.", "date": "2019.10.27", "title": "Фандъкова: Гласувах за това София да продължи да се развива"}
{"url": "https://www.monitor.bg:443/bg/a/view/studentka-po-psihologija-e-novata-mis-zemja-2019-179039", "text": "Студентка по маркетинг и психология на 22 години е новата Мис Земя 2019 година. Красавицата от Пуерто Рико е коронована на церемонията, която се проведе на Филипините. Тя получи короната си от Мис Земя 2018 г. - виетнамката Пуонг Кан. 22-годишната Нелис Пиментел е родена и израснала в Сан Хуан, Пуерто Рико. Нейните родители са от Доминиканската република. Брюнетката се занимава от малка с конкурси за красота, като в момента заляга над учебниците. От самото начало на конкурса тя бе сочена за фаворитка. Пиментел обра овациите за сияйната си здрава кожа и екзотичния външен вид. Тя е първата пуерториканка, която получава короната.", "date": "2019.10.27", "title": "Студентка по психология е новата Мис Земя 2019"}
{"url": "https://www.monitor.bg:443/bg/a/view/salata-bez-pesticidi-na-10-000-m-nad-zemjata-178486", "text": "Сингапурските авиолинии започнаха ново партньорство с най-голямата вертикална ферма на закрито в света, която се намира в Нюарк, щата Ню Джърси, съобщи Си Ен Ен. Целите на партньорството са две, посочва Антъни Макнийл, който отговаря за доставките на храни и напитки за нуждите на авиокомпанията. Искахме да намалим въглеродния си отпечатък, а храната на борда да бъде възможно най-свежа, казва той. Искахме винаги да сме иновативни, когато става дума за храненето на борда и АероФармс идеално пасваха на тази цел, добавя Макнийл. История Аерофармс е основана през 2004 г. Тя не е нова, но има новаторски подход в земеделието. Зарзаватът се отглежда от семената до опаковката и се продава на отбрани търговци и ресторанти под бранда Дрийм Грийнс. Отглеждането на закрито намалява разхода на вода с 95% спрямо производството на полето, а добивът е доста по-висок, без да е нужно да се използват пестициди, фунгициди и хербициди. Партньорство Партньорството със Сингапурските авиолинии е последното начинание за екологичната ферма. Тя е разположена върху три и половина акра на разстояние по-малко от 5 мили от летището на Нюарк. Вместо да разчита на слънцето и почвата като традиционните ферми, АероФармс отглежда продукцията си целогодишно в огромни помещения с LED лампи. Вместо да се напояват културите както е на полето, в иновативната ферма на закрито овлажняват корените. Това е техника, която позволява да се отглеждат 700 вида плодове и зеленчуци, а реколтата се прибира в рамките на 10 до 14 дни, сравнение с 30 до 45 дни, както е при традиционните методи.", "date": "2019.10.27", "title": "Салата без  пестициди на 10 000 м над земята"}
{"url": "https://www.monitor.bg:443/bg/a/view/prezidentyt-masovijat-vot-shte-pobedi-manipulaciite-179041", "text": "Няма да се поддам на натиска на нито една от двете страни. С тези думи президентът Румен Радев коментира темата с избора на Иван Гешев за главен прокурор от ВСС и предстоящия указ, с който трябва да го назначи на поста. Държавният глава упражни правото си на вот в местните избори в столичното Училище по транспорт малко след 10.30 ч. На излизане от секцията Радев заяви, че местните избори са много важни за всички граждани и призова хората да излязат и да гласуват. „Защото само масовият вот може да победи всякакъв вид манипулации“, допълни той. Радев обясни, че не иска да коментира темата с избора на Гешев в днешния ден, тъй като предпочита фокусът да не се измества от сериозната тема, каквато е местният вот. Въпреки всичко той заяви, че ще изпълни задълженията си, така както са разписани в Конституцията и първо ще се запознае с всички документи, преди да вземе своето решение. Иначе не е изненадан от думите на премиера Бойко Борисов, който му прехвърля отговорността за избора на Иван Гешев. \"Той се опитва да си измие ръцете чрез президента. Именно премиерът има влияние във ВСС чрез парламентарната квота. Той избяга от отговорност и в лицето на своя министър на правосъдието, който имаше право да издигне втори кандидат\", каза Радев.  Президентът увери, че в обозрим срок ще вземе решение за указа за назначаване на избрания от ВСС кандидат за главен прокурор Иван Гешев. Радев ще подходи съобразно конституционните си правомощия по този въпрос. ", "date": "2019.10.27", "title": "Президентът: Масовият вот ще победи манипулациите (ОБНОВЕНА)"}
{"url": "https://www.monitor.bg:443/bg/a/view/v-silistrensko-otchetoha-po-visok-sreden-dobiv-na-carevica-179036", "text": "С по-висок от миналогодишния среден добив завърши прибирането на царевицата в Силистренско, показва справка от Областната земеделска дирекция. Стопаните са получили среден добив 683 килограма при 615 килограма за миналата година. Продължава есенната сеитба. Вече са засети 311 400 декара пшеница, 32 300 декара ечемик, 200 декара тритикале и 26 000 декара зимна маслодайна рапица.", "date": "2019.10.27", "title": "В Силистренско отчетоха по-висок среден добив на царевица"}
{"url": "https://www.monitor.bg:443/bg/a/view/kiril-despodov-s-hettrik-za-pobeda-na-shturm-179022", "text": "Най-добрият ни футболист за миналата година Кирил Десподов отбеляза три гола за победата на „Щурм“ (Грац) с 4:0 като гост на „Санкт Пьолтен“ в среща от 12-ия кръг на австрийското първенство. Така националът ни вкара първите си попадения за 2019 година в официален двубой и първи за австрийския състав. Десподов оформи хеттрика си между 50-ата и 79-ата минута на мача, а в 80-ата треньорът Нестор Ел Маестро реши да го замени и нашето момче заслужено прие аплодисментите от публиката. След победата „Щурм“ се изкачи на петата позиция в класирането с 20 точки, а лидерът „Залцбург“ има 29 и мач по-малко.", "date": "2019.10.27", "title": "Кирил Десподов с хеттрик за победа на „Щурм“"}
{"url": "https://www.monitor.bg:443/bg/a/view/bajer-i-verder-razdeliha-tochkite-v-germanija-179024", "text": "„Байер“ (Леверкузен) и „Вердер“ (Бремен) завършиха наравно 2:2 в среща от деветия кръг в шампионата на Германия по футбол. Йомер Топрак си отбеляза автогол още в 4-ата минута и даде аванс на бившите си съотборници от „Байер“. Милош Рашица изравни резултата в 40-ата минута, след като се разписа с топовен удар извън наказателното поле. Три минути след началото на второто полувреме гостите от „Вердер“ дръпнаха в резултата с попадение на Дейви Клаасен. Аржентинският национал Аларио изравни в 58-ата минута, след като засече центриране на Карим Белараби. Нападателят се разписа и в 72-ата минута, но голът бе отменен след проверка със системата ВАР. Байерн Мюнхен - Унион Берлин 2:1 Фрайбург - РБ Лайпциг 2:1 Херта Берлин - Хофенхайм 2:3 Падерборн - Фортуна Дюселдорф 2:0 Шалке 04 - Борусия Дортмунд 0:0 Байер Леверкузен - Вердер Бремен 2:2  : Майнц - Кьолн 3:1 Волфсбург - Аугсбург Борусия Мьонхенгладбах - Айнтрахт Франкфурт", "date": "2019.10.27", "title": "„Байер“ и „Вердер“ разделиха точките в Германия"}
{"url": "https://www.monitor.bg:443/bg/a/view/blizo-1-milion-kalifornijci-ostavat-bez-tok-zaradi-riska-ot-pojari-179026", "text": "Калифорнийската компания \"Пасифик Газ енд Електрик\" (Pacific Gas & Electric) съобщи вчера, че ще изключи електрозахранването на около 940 000 потребители в цялата северна част на щата, тъй като бурни ветрове застрашават да прекъснат далекопроводи и да подпалят нови пожари. Според прогнозите ветровете може би ще са най-силните от десетилетия в Калифорния, заяви компанията, която планира да спре тока в 36 окръга до утре по обед. Губернаторът Гавин Нюсъм съобщи, че щатът отпуска 75 милиона долара за районите, засегнати от спирането на тока, като нарече действията на компанията \"недопустими\". Най-големият горски пожар сега бушува в окръг Сонома, където 50 000 жители вчера получиха заповед задължително да се евакуират.", "date": "2019.10.27", "title": "Близо 1 милион калифорнийци остават без ток заради риска от пожари"}
{"url": "https://www.monitor.bg:443/bg/a/view/cik-10-27-izbiratelna-aktivnost-kym-10-ch-179051", "text": "Избирателната активност към 10.00 часа в страната е 10,27%, съобщи Александър Андреев, член и говорител на Централната избирателна комисия. Към този час са гласували 649 191 души от 6 217 606 души с право на глас, каза Андреев. Избирателната активност е съпоставима с тази през 2015 година, когато към 10.00 часа тя е била 10,56 на сто, каза Андреев. Избирателната активност в София към 10.00 часа е 6.4 на сто, съобщиха и от столичната ОИК. В ЦИК са постъпили над 30 жалби и сигнала от началото на изборния ден. Андреев посочи, че има секции в страната, където на избирателите не се предоставят всички видове бюлетини, като се очаква избирателят да каже какви избори иска да участва. Това е неправилно - на хората трябва да се дават всички бюлетини, с които се гласува и вече избирателят може да каже, че не желае да участва в определен вид избор, посочи Андреев. ЦИК ще изпрати указания на СИК, добави той. Изборният процес тече нормално, посочи Андреев.", "date": "2019.10.27", "title": "ЦИК: 10,27% избирателна активност към 10 часа"}
{"url": "https://www.monitor.bg:443/bg/a/view/diamant-za-1-84-mln-izchezna-ot-izlojenie-v-japonija-179027", "text": "Японската полиция е започнала разследване, след като 50-каратов диамант на стойност 200 милиона йени (1,84 милиона долара) вероятно е бил откраднат от международно търговско изложение за бижута в района на Токио, предаде Асошийетед прес. Диамантът бил изложен във витрина от компания в Сайтама, северно от японската столица. Полицията смята, че е бил откраднат през последния час, преди изложението в Йокохама, близо до Токио, да затвори врати. Няма задържани. Полицията проверява заснетия от охранителните камери материал, който показва застанал близо до витрината мъж, когато се предполага, че е била извършена кражбата. Тридневното изложение бе закрито вчера.", "date": "2019.10.27", "title": "Диамант за $1,84 млн. изчезна от изложение в Япония"}
{"url": "https://www.monitor.bg:443/bg/a/view/jena-stava-premier-na-belgija-179032", "text": "Либералният политик Софи Вилмс ще бъде първата жена премиер на Белгия, съобщават местните вестници. Очаква се на 1 ноември тя да замени напускащия премиер Шарл Мишел, който е избран за председател на Европейския съвет на мястото на Доналд Туск. Вилмс е министър на бюджета в служебното правителството, ръководено от Мишел. Тя ще ръководи също служебна администрация, докато политическите партии на страната се споразумеят за ново правителство. Засега те не успяват да го направят след общи избори през май. След изборите през 2010 г. Белгия беше ръководена от служебно правителство повече от година и половина, което постави рекорда за страна, която не е във война. Белгия е със служебно правителство от декември 2018 г., когато кабинетът подаде оставка заради неразбирателство между коалиционните партньори дали Белгия да подпише световния Пакт за миграцията. Служебният кабинет остана и след изборите през май 2019 г, като преговорите между партиите за сключване на коалиция за управление все още продължават на федерално ниво. 44-годишната Софи Вилмес влиза в политиката през 2007 г. като общинар, като през 2014 г. е избрана за депутат. Била е министър за бюджета в две от трите правителства на Шарл Мишел. Тя има четири деца и е женена за австралиец.", "date": "2019.10.27", "title": "Жена става премиер на Белгия"}
{"url": "https://www.monitor.bg:443/bg/a/view/ahmed-dogan-spazi-tradicijata-glasuva-sred-pyrvite-179028", "text": "Почетният председател на ДПС Ахмед Доган спази традициите и отново бе един от първите политически лидери, който упражни правото си на глас на местния вот. Малко преди 8 ч. той пристигна в столичното 36-то училище „Максим Горки“. Ахмед Доган пусна хартиената бюлетина в една от избирателните секции. Той бе придружен от депутата от ДПС Велислава Кръстева.", "date": "2019.10.27", "title": "Ахмед Доган спази традицията – гласува сред първите"}
{"url": "https://www.monitor.bg:443/bg/a/view/eva-longorija-obvini-holivud-v-zalichavane-na-latinoamerikancite-179029", "text": "Ева Лонгория обвини Холивуд в \"затриване\" на латиноамериканските мъже и жени и казва, че киноиндустрията е \"до голяма степен отговорна\" за отрицателния образ на латиноамериканците на големия и малкия екран. „Това, което показват проучванията, е, че сме заличени. Това надхвърля недостатъчното представяне. Когато не сте на екрана в медиите, вие сте изтрити, не съществувате. И историите от Холивуд не се доближават до представянето на сложността на нашата общност. Това е проблем - демографията на Америка се променя, тя се латинизира, а тази културна промяна тревожи хората. Ние в тази зала сме допринесли за тези негативни портрети и образи, които сме виждали в медиите. Ние тук, в Холивуд, до голяма степен сме отговорни за голяма част от несъзнателните пристрастия, и предразсъдъците срещу цветнокожите”, каза звездата от култовия сериал „Отчаяни съпруги\". 44-годишната актриса призова Холивуд да остави разнообразието да се случи по естествен начин, а не просто да включва хора от общности, които са слабо представени, за да „попълни бройката”. В реч на срещата на върха на The Wrap Power Women в Лос Анджелис, тя добави: „Холивуд има тенденция да се „потупва по гърба” всеки път, когато има най-малкото многообразие, това е като: “Хей, имахме ДВЕ жени в главните роли.” Дори тази дума „разнообразие“ започна да се изтърква. Изпада от устата на всеки изпълнителен директор ... Трябва да видим колко пъти тази дума се появява на тази среща… Изображенията всъщност могат да трансформират това, в което вярваме. След като променим мнението на хората, можем да променим политиката, която засяга тези хора. Чудесен пример за това е, как след „Игрите на глада“ стрелбата с лък стана популярна сред момичетата… или как след появата на сериите „От местопрестъплението” имаше криза в криминалистиката в цялата страна заради телевизионно шоу“, отбеляза още тя.", "date": "2019.10.27", "title": "Ева Лонгория обвини Холивуд в заличаване на латиноамериканците"}
{"url": "https://www.monitor.bg:443/bg/a/view/inter-propusna-shansa-da-izleze-nachelo-v-italija-179025", "text": "„Интер“ и „Парма“ завършиха наравно 2:2 в мач от 9-ия кръг на италианското футболно първенство. По този начин футболистите на Антонио Конте не се възползваха от ремито на „Ювентус“, който завърши 1:1 с „Лече“ и пропуснаха възможността да се върнат на първото място в класирането. „Интер“ остава на втората позиция в таблицата с актив от 22 точки с една по-малко от лидера „Ювентус“. „Парма“ пък е шести с 13 пункта. В 23-ата минута топката стигна до Кандрева, който от границата на наказателното поле отправи изстрел, топката рикошира в Кулушевски и влетя в мрежата за 1:0. Карамо изравни в 26-ата минута, след като отправи хубав удар от границата на наказателното поле. Четири по-късно той проби по дясното крило и пусна към Жервиньо, който опъна мрежата за 2:1 в полза на „Парма“. Шест минути след почивката Кандрева подаде към Лукаку, който намери празната мрежа за 2:2. Интер - Парма 2:2  Лече - Ювентус 1:1 Дженоа – Бреша 3:1 Верона - Сасуоло 0:1 Болоня - Сампдория Аталанта - Удинезе Спал - Наполи Торино - Каляри Рома - Милан Фиорентина - Лацио  ", "date": "2019.10.27", "title": "„Интер“ пропусна шанса да излезе начело в Италия"}
{"url": "https://www.monitor.bg:443/bg/a/view/arestuvaha-oshte-edin-kandidat-za-obshtinski-syvetnik-v-nesebyr-179031", "text": "Арестуваха още един кандидат за общински съветник в Несебър. Задържането е станало снощи - вечерта на деня за размисъл. Той е конвоиран до София, съобщи bTV. Това е станало след искане на главния прокурор за снемане на имунитета му поради обвинение в участие в организирана престъпна група за купуване на гласове. Така шестима са кандидатите за местната власт, които имат обвинение. Един от тях е освободен поради липса на достатъчно доказателства. Досегашният кмет и кандидат за четвърти мандат Николай Димитров, кандидат-кмет на Свети Влас и трима кандидати за общински съветници остават в ареста. По информация на bTV е подаден сигнал за купуване на гласове през нощта в Несебър и съседните села. Цената е 200 лв. за кандидат-съветник плюс 200 лв. за кмет. В петък вечерта в Царево и Ахтопол имаше полицейска акция срещу купуването на гласове. Задържани бяха трима души, които по-късно бяха освободени заради липсата на достатъчно доказателства. От полицията отричат слуховете за задържан бизнесмен в Царево. Иначе изборният ден в Несебър започна нормално. Въпреки ранния час, има опашка от желаещи да гласуват.", "date": "2019.10.27", "title": "Арестуваха още един кандидат за общински съветник в Несебър"}
{"url": "https://www.monitor.bg:443/bg/a/view/nakazaha-verstapen-s-3-mesta-liokler-poteglja-pryv-v-meksiko-179033", "text": "Шарл Льоклер и Себастиан Фетел от “Ферари“ ще оглавят колоната в старта от 18-ия кръг във Формула 1 - за Гран при на Мексико, след като победителят в квалификацията Макс Верстапен от „Ред Бул“ беше наказан заради нарушение на правилата, довело до катастрофа. Верстапен се смъкна с три места, след като не забави болида си и това предизвика катастрофа на Валтери Ботас от „Мерцедес“ в третата сесия. Пилотът на „Ред Бул“ игнорира жълт флаг след първата си бърза обиколка в квалификацията, а стюардите прецениха, че \"той е опитал да постави време, но не е намалил скоростта в сектор с предупреждение\". В резултат на това Верстапен ще започне четвърти, докато Льоклер ще оглави решетката редом до своя съотборник Себастиан Фетел. Люис Хамилтън от „Мерцедес“ е на трето място. 1. Шарл Льоклер (Монако), Ферари – 1:15,024 минути 2. Себастиан Фетел (Германия), Ферари – 1:15,170 3. Люис Хамилтън (Великобритания), Мерцедес – 1:15,262 4. Макс Верстапен (Холандия), Ред Бул – 1:14,758* 5. Александър Албън (Тайланд), Торо Росо – 1:15,336 6. Валтери Ботас (Финландия), Мерцедес – 1:15,338 7. Карлос Сайнс (Испания), Макларън – 1:16,014 8. Ландо Норис (Великобритания), Макларън – 1:16,322 9. Данил Квят (Русия), Торо Росо – 1:16,469 10. Пиер Гасли (Франция), Ред Бул – 1:16,586 11. Серхио Перес (Мексико), Рейсинг Пойнт 12. Нико Хюлкенберг (Германия), Рено 13. Даниел Рикардо (Австралия), Рено 14. Кими Райконен (Финландия), Алфа Ромео 15. Антонио Джовинаци (Италия), Алфа Ромео 16. Ланс Строл (Канада), Рейсинг Пойнт 17. Кевин Магнусен (Дания), Хаас 18. Ромен Грожан (Франция), Хаас 19. Джордж Ръсъл (Великобритания), Уилямс 20. Роберт Кубица (Полша), Уилямс * Верстапен е наказан с три места.", "date": "2019.10.27", "title": "Наказаха Верстапен с 3 места, Льоклер потегля пръв в Мексико"}
{"url": "https://www.monitor.bg:443/bg/a/view/ne-se-syrdi-choveche-tabla-i-filmi-za-chlenovete-na-sik-v-arena-armeec-179016", "text": "Членовете на Секционните избирателни комисии (СИК), които ще носят протоколите за обработка в зала „Арена Армеец” в София ще уплътняват времето си с игри, като „Не се сърди, човече”, карти, табла. Игрите са осигурени от Общинската избирателна комисия (ОИК). Има и обособени кътове, в които ще бъдат монтирани екрани и докато чакат да дойде техният ред, членовете на СИК ще могат да гледат и български филми. ОИК е осигурила вода в достатъчни количества. Ще има 5 медицински пункта, ако се наложи да се оказва помощ и съдействие. В зала „Арена Армеец” ще се влиза през три входа, превозните средства ще бъдат спирани точно пред входовете, за да не се налага членовете да носят чувалите. Председателят на ОИК Полина Витанова каза, че със сигурност ще има изчакване от членовете на СИК. 140 са сътрудниците на място в залата, които логистично да подпомагат членовете. ОИК очаква да приеме над 4800 протокола от СИК, това са около 120 протокола на всеки член на ОИК. През 2015 г. комисията е била от 19 членове, сега общинска избирателна комисия се състои от 41 членове.", "date": "2019.10.27", "title": "Не се сърди човече, табла и филми за членовете на СИК в „Арена Армеец”"}
{"url": "https://www.monitor.bg:443/bg/a/view/9-grada-osymnaha-s-mrysen-vyzduh-nad-normite-179017", "text": "9 от станциите на Изпълнителната агенция по околна среда отчитат замърсяване с фини прахови частици тази сутрин. Запрашаването във Видин, Враца, Плевен, Горна Оряховица, Русе, Варна, София, Пловдив и Димитровград е над допустимите норми според индекса на Европейската комисия за чистота на въздуха. В Пловдив стойностите са най-високи - 83 микрограма на кубичен метър, тоест близо 2 пъти над нормата, съобщи Нова ТВ. Задържането на замърсители в атмосферата през последните 10 дни се улеснява от тихото време с гъсти сутрешни мъгли и без почти никакво движение в ниските атмосферни слоеве. Очаква се застудяването от сряда нататък да докара вятър, с който замъсителите ще намалеят. Паралелно с това обаче, ниските температури ще накарат много домакинства да запалят печките на твърди гориво.  ", "date": "2019.10.27", "title": "9 града осъмнаха с мръсен въздух над нормите  "}
{"url": "https://www.monitor.bg:443/bg/a/view/36-251-dushi-vlizat-v-bitka-na-mestnite-izbori-dnes-179013", "text": "В 07:00 часа днес започват изборите за общински съветници и кметове. Според утвърдените от ЦИК избирателни списъци правото си на глас следва да упражнят общо 6 227 901 гласоподаватели. На местните избори тази неделя гласуваме с няколко бюлетини - бюлетина за кмет на община; бюлетина за общински съветници; бюлетина за кмет на кметство. В големите областни градове, където има районно деление, като София, Пловдив, Варна, ще се гласува с до четири броя бюлетини. Причината е, че там освен с бюлетина за кмет на община и бюлетина за общински съветници, гласуваме и с бюлетина за кмет на район, а в кметствата към тези общини - с бюлетина за кмет на кметство. Общо 66 са партиите и коалициите, получили регистрация за участие в местните избори. Общият брой на кандидатите в местните избори е 36 251 души. От тях за общински съветници - 29 493, за кметове на общини - 1254, за кметове на кметства - 5041, за райони - 463 и за кметства само с един кандидат - 392-ма. Общини, за които има само един кмет за община - петима.  Най-голямата листа за кандидати за кметове на община е в София - 20 кандидати, следвана от Пловдив - 14, Шумен - 13. Броят на кметствата с над 350 жители и където ще има избори за кмет е 1968. Сравнено с 2015 година, те са по-малко, но тогава се гласуваше в населени места с над 100 души население и се е гласувало в 3188 села. Кандидат за кмет е избран на първи тур, ако за него са гласували повече от 50 на сто от подалите своя вот. Ако никой от участниците не е събрал такава подкрепа, в населеното място се провежда втори тур между двамата кандидати, събрали най-много гласове. Балотажът е на 3 ноември, в неделя, седмица след първия тур. На тези избори не е задължително да се гласува с всички бюлетини. Може да се гласува за избор на кмет, но не и за общински съветници, например, или обратно. Листите за общински съветници са с номера до 100, а преференциите започват от 101. Имената на кандидатите за общински съветници не са записани в бюлетината. При желание да се даде преференция техният номер може да се провери в списък пред изборните секции. При местните избори няма секции извън страната. На тези избори няма да има и машинно гласуване в нито една от секциите. Агитацията в изборния ден е абсолютно забранена. Абсолютно е забранено под каквато и да е форма и начин да се обявяват и резултати от допитване до общественото мнение за изборите 24 часа преди приключването на изборния ден, т. е. от 00.00 часа на 26 октомври. Такива резултати може да се оповестяват едва след 20.00 часа на 27 октомври, когато приключва изборният ден. Вотът ще се смята за валиден, ако сте гласували само за една партия или коалиция, като поставите знак Х или V в кръгчето с неговия номер с химикал, пишещ със син цвят. Квадратчето \"Не подкрепям никого\" за първи път ще присъства в бюлетината за местни избори и ще заема последното място в нея. На изборите не се допуска гласуване с шофьорска книжка или задграничен паспорт. Хората с непълни, заличени или сгрешени адреси имат избирателни права и ще могат да гласуват, като ще бъдат дописвани в избирателните списъци. Има населени места с променени имена на улиците, така че те се разминават с адресите в личните документи. Тези хора ще попълват декларация, че не са гласували на друго място. Службите на МВР, които издават документи за самоличност, ще работят днес от 08:30 до 19:30 часа и ще съдействат на българските граждани, които не притежават валидни документи за самоличност, да упражнят правото си на глас. Социологическите агенции, които ще извършват проучвания на изхода, т. нар. екзитпол, на местните избори са общо 8 - Сова 5, Галъп, Алфа рисърч, Афис, Трент, Екзакта рисърч, Стратегически анализи и маркетинг и Маркетлинкс. От ЦИК припомниха, че абсолютно се забранява под каквато и да е форма и начин обявяването на резултати от допитване до общественото мнение за изборите 24 часа преди приключването на изборния ден, т. е. от 00.00 часа на 26 октомври. Такива резултати може да се оповестяват едва след 20.00 часа на 27 октомври, когато приключва изборния ден. Българските неправителствени организации, регистрирани да наблюдават изборите на 27 октомври, са 13 с общо 2137 наблюдатели. С последните промени в Избирателния кодекс се дава по един протокол за отчитане на резултати. От ЦИК препоръчват членовете на СИК да правят чернови на протокола от гласуването, данните от който, след като бъдат проверени, да бъдат вписвани в официалния протокол. ЦИК забрани работа на видеокамерите в училищата и другите места за гласуване с цел осигуряването на тайната на вота на избирателите - от 7.00 ч. до 20.00 ч., а там, където изборният ден продължава - до 21.00 часа, което ще важи и за двата тура. С друго решение на ЦИК след изборите всички избирателни списъци ще се предадат на ГД ГРАО за извършване на повторна проверка, за това дали има избиратели, които са гласували в нарушение на Изборния кодекс, т. е. без да имат избирателни права, или са гласували на две места. Уредена е и работата на подвижните избиратели секции до хората със затруднено придвижване и други институции. На предходните местни избори през 2015 година избирателната активност е била 40.83 процента като в София е била едва 17.89 на сто.", "date": "2019.10.27", "title": "36 251 души влизат в битка на местните избори днес"}
{"url": "https://www.monitor.bg:443/bg/a/view/14-000-policai-sa-mobilizirani-zaradi-mestnija-vot-179019", "text": "От МВР обясниха, че е изградена пряка връзка между звената на полицията и прокуратурата, които работят по противодействието на купуване на гласове. В различни региони на страната екипи на вътрешното министерство водят разследвания по различни сигнали. \"В осигуряването на изборния процес участват около 14 000 служители на МВР. Създадена е необходимата организация и координация между изградените звена с прокуратурата на Република България по противодействие на престъпления, свързани с политическите права на гражданите\", заяви пред БНР комисар Тодор Грабенаров, заместник-началник на Главна дирекция \"Национална полиция\". До края на днешния ден хората, които нямат редовни лични документи, ще могат да получат удостоверение от полицията, с което да могат да гласуват, обясни Светлана Ценева от Дирекция \"Български документи за самоличност\": \"Удостоверителните документи се издават в случай на изгубена или открадната лична карата или зелен граждански паспорт, лична карта, която е с изтекъл срок на валидност или ако лицето не притежава, т.е. за първи път ще му се издава лична карта.\"", "date": "2019.10.27", "title": "14 000 полицаи са мобилизирани заради местния вот"}
{"url": "https://www.monitor.bg:443/bg/a/view/dve-britanski-partii-iskat-izbori-na-9-dekemvri-179030", "text": "Две от по-малките партии във Великобритания са обединили сили, за да се опитат да предизвикат избори на 9 декември, и са изпратили писмо до председателя на Европейския съвет Доналд Туск с молба за отлагане на Брекзит, което да позволи организирането на вота, предаде Ройтерс. В писмото си Шотландската национална партия и Либералните демократи - убедени привърженици на оставането в Европейския съвет, молят Туск да се съгласи с удължаване на срока за Брекзит до 31 януари. Британският премиер Борис Джонсън предложи да бъдат свикани избори на 12 декември и се нуждае мнозинство от две трети от 650-те депутати в парламента да подкрепи плана му при гласуването утре. Повечето опозиционни партии, сред които Шотландската национална партия и либералдемократите, се противопоставиха на идеята, но вчера двете партии заявиха, че биха могли да подкрепят предсрочен вот през декември, ако той бъде отделен от законопроекта за Брекзит. \"Смятаме, че това е единственият начин да се деблокира безизходицата в парламента и да се даде възможност на Обединеното кралство и ЕС да продължат напред - независимо под каква форма\", заявиха двете партии. Според медийни информации те са за избори на 9 декември.", "date": "2019.10.27", "title": "Две британски партии искат избори на 9 декември"}
{"url": "https://www.monitor.bg:443/bg/a/view/ivelin-popov-otpraznuva-s-pobeda-rojdenija-si-den-179020", "text": "Капитанът на националния отбор Ивелин Попов отпразнува своя 32-и рожден ден с победа на неговия „Ростов“ с 2:0 над „Сочи“. Българинът бе на терена през цялата среща, а в 88-ата минута получи жълт картон. Роман Еременко отбеляза и двете попадения в мача. Руският клуб отбеляза рождения ден на капитана на българския национален тим Ивелин Попов. В социалните си профили от клуба пуснаха специална честитка за родния футболист. \"Честит рожден ден, Ивелин! Полузащинтикът на „Ростов“ Ивелин Попов празнува рожден ден на 26 октомври. Поздравяваме нашия играч, като му желаем ярки победи с \"жълто-синята\" фланелка, спортно дълголетие и семейно щастие\", написаха от „Ростов“.", "date": "2019.10.27", "title": "Ивелин Попов отпразнува с победа рождения си ден"}
{"url": "https://www.monitor.bg:443/bg/a/view/glasuvame-s-nad-17-miliona-buletini-179018", "text": "Бюлетините за местния вот от рано тази сутрин са разпределени по Общинските избирателни комисии, като са били съхранявани на сигурно място, а МВР ги охраняваха денонощно с цел да няма нерегламентирани посегателства над тях. Тиражът на всички бюлетини за страната е 17 257 800, като за общинските съветници са напечатани 6 900 000. Същият е и тиражът на бюлетините за кмет на община; а за кметовете на райони в София, Варна и Пловдив са отпечатани 1 858 100 броя бюлетини. Пак толкова са и за гласуване в населените места (села) – 1 598 500. Цената за дизайн, отпечатване, хартия, мастило, доставка и транспорт на всяка една от милионите бюлетини, струва на данъкоплатеца по 30 стотинки на брой. Бюлетината за общински съветници, особено в големите градове, ще трябва да се прегъва четири пъти, за да влезе в урната, а и за да се опази тайната на вота. По традиция бюлетините са отпечатани на бяла непрозрачна хартия, като на гърба й има място за печатите, които се слагат от членове на секционните избирателни комисии. Първият се поставя при подаването й на гласоподавателя. В долния й ъгъл отново присъства 8-цифреният сериен номер, който се откъсва по перфорацията след гласуването, а после се слага вторият печат на гърба й. И тази година останаха притесненията, че листата с общински съветници може да бъде много объркваща за възрастните хора, например, след като в нея присъстват имената на десетки кандидати за съветници. И тази година законодателят е предвидил опция гласоподавателите да осъществят правото си на вот, без да гласуват за някого, като в бюлетините отново присъства квадратче „Не подкрепям никого“. От ЦИК напомнят, че гласуването трябва да се извършва само с химикал със син цвят. За първия тур на вота са регистрирани 9 неправителствени организации и 735 упълномощени наблюдатели, които ще следят изборния процес. 21 пък са международните наблюдатели, като те са от две международни организации – парламентарната асамблея за черноморско икономическо сътрудничество – ПАЧИС, и 18 наблюдатели от Естония. Регистрирани са и 4 официални социологически агенции с общо 722 души анкетьори. Тази година държавата заплаща по 100 лв. възнаграждение на председател на СИК, на зам.-председател и на секретар – по 90 лв., а на останалите членове – по 80 лв. Спрямо предходните общински избори надниците са скочили почти двойно, а изплащането им ще започне седмица след провеждането на изборите. За първи път сумата за вота е в размер на близо 71 млн. лева – в сравнение с миналите местни избори, тези ще са с над 20 млн. лв. по-скъпи на данъкоплатците.  ", "date": "2019.10.27", "title": "Гласуваме с над 17 милиона бюлетини"}
{"url": "https://www.monitor.bg:443/bg/a/view/premestihme-strelkite-na-chasovnika-s-chas-nazad-179015", "text": "В 4 часа тази сутрин върнахме часовниците с час назад и преминахме към зимното часово време. Към лятно часово време ще преместим стрелките отново на 29 март 2020 година. В България местенето на часовника на есен и на пролет започва да се прилага през 1979 година, а в Европа - от 1916 година, като от 2002 година насам зимното часово време в ЕС започва в последната неделя от октомври и завършва в последната неделя от март. Различните държави не са единодушни относно това дали има нужда от зимно и лятно часово време. Има страни, които желаят да преустановят тази практика. Причините са, че икономическият ефект от тези промени е незначителен, а много хора се оплакват от здравословни проблеми. През март Европейският парламент подкрепи предложение за прекратяване на смяната на сезонното часово време през 2021 г. и това може да бъде последната година на смяна на сезонното часово време в Европейския съюз. Миналата година допитване показа, че 51% от българите искат лятно часове време. За зимното часово време пък своя глас дадоха 38% от българите.  ", "date": "2019.10.27", "title": "Преместихме стрелките на часовника с час назад"}
{"url": "https://www.monitor.bg:443/bg/a/view/bez-narushenija-pri-starta-na-izbornija-den-179021", "text": "В Централната избирателна комисия все още няма информация за нарушения при започването на изборния ден, предаде Канал 3. При опашки пред секциите изборният ден може да бъде удължен най-много с един час след 20.00 часа. Над 14 000 полицаи ще следят за нарушения. По време на деня за размисъл също не са подадени сигнали за нарушения.  ", "date": "2019.10.27", "title": "Без нарушения при старта на изборния ден "}
{"url": "https://www.monitor.bg:443/bg/a/view/do-24-gradusa-v-izbornija-den-179012", "text": "Днес в повечето райони ще е слънчево. До обяд мъглите ще се разсеят и видимостта ще се подобри. Ще бъде почти тихо. Максималните температури ще са между 19° и 24°, по-ниски в районите с по-трайна мъгла. Това съобщи дежурният синоптик Георги Цеков от Националния институт по метеорология и хидрология (НИМХ) пред Агенция „Фокус”. Атмосферното налягане е по-високо от средното за октомври, но ще започне бавно да се понижава. Над Черноморието преди обяд на места ще преобладава облачно и мъгливо време. Около и след обяд обаче видимостта ще се подобри, облачността ще се разкъса и намалее до предимно слънчево. Ще духа слаб до умерен източен вятър. Максимални температури ще са 17-20°, а температурата на морската вода - около 20°. Вълнението на морето ще е 1-2 бала. Над планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 19°, на 2000 метра – около 13°.", "date": "2019.10.27", "title": "Топла и слънчева неделя"}
{"url": "https://www.monitor.bg:443/bg/a/view/sa-sht-sa-likvidirali-lidera-na-isljamska-dyrjava-bagdadi-v-sirija-179023", "text": "САЩ са осъществили военна операция срещу лидера на \"Ислямска държава\" Абу Бакр ал Багдади, съобщи Ройтерс, като се позова на анонимен американски представител, като обаче не разкри подробности за операцията. Според сп. \"Нюзуик\", което се позовава на военни източници, Багдади е убит при последната акция в Североизточна Сирия, предаде Франс прес. Си Ен Ен съобщи, че ЦРУ е допринесло за локализирането на Багдади, но без да уточни каква е съдбата му. Говорителят на Белия дом Хоган Гидли заяви, че президентът Доналд Тръмп ще направи \"много важно съобщение\" тази сутрин в 9.00 ч. (13.00 по Гринуич). Малко преди това Тръмп написа загадъчно в Туитър: \"Нещо много голямо се случи току-що\", което накара 66 милиона (според социалната мрежа) да гадаят каква е новината. За Абу Бакр нямаше информация от ноември 2016 г., след началото на иракската офанзива срещу Мосул, когато в аудиозапис той призова привържениците си да се бият до смърт. Пак в Мосул бе единственото му известно публично появяване - през юли 2014 г., в джамията ал Нури, припомня Франс прес.", "date": "2019.10.27", "title": "САЩ са ликвидирали лидера на „Ислямска държава“ Багдади в Сирия?"}
{"url": "https://www.monitor.bg:443/bg/a/view/zaradi-vota-shte-ima-promeni-v-dvijenieto-v-sofija-179014", "text": "Във връзка с провеждането на избори за общински съветници и кметове на 27 октомври ще се въведат промени в организацията на движение, съобщиха от пресцентъра на Столичната община. От 18.00 часа до приключване на транспортирането и предаването на изборните материали ще се забрани престоят и паркирането на пътни превозни средства по бул. \"Асен Йорданов\", между Площад на авиацията и бул. \"Шипченски проход\". От 20.00 часа до приключване на транспортирането и предаването на изборните материали ще се ограничи движението по бул. \"Асен Йорданов\" между Площад на авиацията и бул. \"Шипченски проход\".", "date": "2019.10.27", "title": "Заради вота ще има промени в движението в София"}
