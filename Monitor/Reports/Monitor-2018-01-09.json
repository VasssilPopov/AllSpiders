{"url": "http://www.monitor.bg/a/view/36333-%D0%9F%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%9A%D0%B0%D1%87%D0%B2%D0%B0%D0%BC%D0%B5-%D0%B5%D0%B2%D1%80%D0%BE%D0%B4%D0%B5%D0%BB%D0%B5%D0%B3%D0%B0%D1%82%D0%B8%D1%82%D0%B5-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Делегатите, пристигащи у нас за участие във формите в рамките на българското председателство на Съвета на ЕС, ще могат да използват електромобили, давайки пример със своята съпричастност към опазването на природата. За целта 15 такива возила ще бъдат паркирани пред Терминал 2 на Летище-София и още от утре ще са в очакване на гостите. Шофьорите ще извозват в следващите шест месеца евроделегатите до хотелите, определени за тяхното настаняване в столицата. Утре ресорният министър Лиляна Павлова ще даде начало на партньорството, което бе договорено през декември 2017 година с “Рено Нисан България“.Както писа „Монитор“, заради официалното откриване на европредседателството и свързаните с него събития от утре до петък голяма част от центъра на София ще бъде блокирана. Движението ще бъде ограничено в районите около Народния театър, парламента и МС, както и около НДК.След официалния старт, който ще бъде даден в четвъртък със специална програма в Народния театър, в петък правителството ще заседава в обновената зала 3 на НДК с колегиума на европейските комисари. Темите, които ще бъдат обсъдени на срещата, са свързани с приоритетите на БГ председателството на ЕС и европейския дневен ред, като ще бъде наблегнато върху външната политика на съюза, сигурността и отбраната, миграцията и правосъдието, както и иновациите. Резултатите от разговорите пък ще бъдат обобщени лично от премиера Бойко Борисов и шефа на ЕК Жан-Клод Юнкер.Тестово заседание в новата зала пък ще бъде проведено утре, където ще се събере вместо на „Дондуков“ 1 МС.\n\n\n                    ", "date": "2018.01.09", "title": "По време на БГ председателството: Качваме евроделегатите на електромобили"}
{"url": "http://www.monitor.bg/a/view/81698-%D0%9C%D0%B0%D0%B9%D0%BA%D0%B8-%D0%B7%D0%B0%D1%85%D0%B2%D1%8A%D1%80%D0%BB%D1%8F%D1%82-%D0%BF%D0%BE-86-%D0%B4%D0%B5%D1%86%D0%B0-%D0%B2%D1%81%D0%B5%D0%BA%D0%B8-%D0%BC%D0%B5%D1%81%D0%B5%D1%86/", "text": " Най-честите причини са липса на пари и желание за отглеждане \n                    Всеки месец 86 майки изоставят децата си на грижите на държавата, показват данни на Агенция за социално подпомагане (АСП). „От началото на годината до края на ноември са били изоставени 950 деца, което е приблизително същият брой спрямо 2016 г.“, обясниха пред „Монитор“ от АСП. Практиката на социалните работници показва, че най-честите причини майките да изоставят децата си са липсата на пари или нежеланието да се грижат за наследника си. „Имахме случай, в който момиче на 17 години от сравнително заможно семейство, което й беше поставило ултиматум –\n\n\n\n\n\nразказаха социални служители. Те оказали на момичето психологическа подкрепа и му осигурили временен подслон в звено „Майка и бебе“. През миналата година социалните са спасили от изоставяне 2057 българчета. Това са случаите, при които служителите от отдел „Закрила на детето“ насочват майките към различни социални услуги като защитени жилища, звена „Майка и бебе“ и дневни центрове. Там жените получават покрив, храна и дрехи. В случай, че спасените от изоставяне деца са във възраст за посещение на ясла и градина, то социалните подпомагат настаняването му в съответното заведение. „На майката помагаме да си намери работа, за да може да се подпомогне адаптацията й в нормална среда“, твърдят социални работници. Социалните отчитат, че с всяка изминала година броят на успешните случаи на превенция от изоставяне нараства. През 2012 г. социалните са работили с 4332 жени, желаещи да оставят хлапетата си на грижите на държавата. Въпреки усилията на социалните\n\n\n\n\n\nМиналата година само 30% от случаите са завършили с настаняване на детето в приемно семейство или дом за сираци. Друга положителна тенденция, която отчитат от Агенцията за социално подпомагане е, че все повече хлапета се връщат в биологичните си семейства. Тази мярка се прилага за всички изоставени хлапета, за които няма декларация за отказ от родителски права. За 11-те месеца на годината експертите са успели да реинтегрират 595 деца при родните им майки или баби. За сравнение - през 2012 г. броят им е бил около 300.\n                    ", "date": "2018.01.09", "title": "Майки захвърлят по 86 деца всеки месец "}
{"url": "http://www.monitor.bg/a/view/37066-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B5%D0%BA%D1%81%D0%BF%D1%80%D0%B5%D0%BC%D0%B8%D0%B5%D1%80-%D0%B8-%D0%BF%D0%B5%D1%82%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8/", "text": "От 20 години олигархът има къртици в управлението на държавата\n                    Поне шестима представители на различни правителства, сред които дори премиер, са помагали на разградския олигарх Иво Прокопиев да натрупа богатството си и да стане мултимилионер.На практика успехите на Прокопиев в бизнеса се дължат основно на добрите му контакти в изпълнителната власт, и то във всички правителства от 1997 година насам. Едва в третия кабинет на Бойко Борисов розовобузият „инвеститор“ не успя да вкара своя къртица и бизнесът му е оставен на произвола на свободната конкуренция.на невръстния бизнесмен дава самият министър-председател на България Иван Костов. 26-годишният по това време „бизнесмен“ изведнъж се оказва най-прозорливият инвеститор в мандата на Костов и придобива солидни държавни активи. Прокопиев е наследник на служители на ДС, които са се грижели за ловните успехи на Пенчо Кубадински. Брат му е служител на МВР, а той в бурните години на прехода от репортер се превръща за един ден в издател и финансов брокер. При Костов обаче неговият съгражданин от Разград Никола Николов става шеф на икономическата комисия в НС, а също така и идеолог на митичната политико-икономическа групировка „Агнешките главички“. В този период Прокопиев рязко става мастит бизнесмен, като по схемата РМД набързо придобива контрол над апетитни държавни активи като винпром „Дамяница“ и „Каолин“. Именно първият милион на олигарха, придобит чрез престъпно проведената от Костов приватизация, е причината сега той и неговите медии толкова яростно да се противопоставят на ревизията на сделките за раздържавяване на активи.След като се сдобива освен с вестник „Капитал“ и с истински капитал, благодарение на сините Прокопиев изведнъж се осъзнава като юпи и то не какво да е, а „царско юпи“. Причината за пребоядисването му е прозаична – неговите сини благодетели изпадат от властта и са заменени от жълтите политици от НДСВ. Но за Прокопиев това няма значение, стига да може да продължи да печели пари сЗатова и в правителството на царя розовобузият олигарх се радва на стабилност и възход благодарение на вицепремиера и икономически министър Лидия Шулева, която е роднина на един от неговите съдружници - Иван Ненков. Именно лелята във властта отговаря за изпълнението на приватизационната стратегия на правителството, а Прокопиев като специалист по далавери с приватизиране на държавни активи е дежурен „консултант“ на всички по-важни сделки в този мандат. Неуспешният опит за приватизация на „Булгартабак“ например му носи печелившата дейност по листване на борсата на миноритарния дял от акции в тютюневия комбинат. Особено сочна хапка за розовобузия олигарх е консултирането на раздържавяването на т.нар. пул „Мечта“. Става въпрос за миноритарни дялове в най-добрите български предприятия като ДЗИ, БТК, „Параходство Български морски флот“ и др. В проспекта на Прокопиевата „Булброкърс“ е записано големи парчета от пул „Мечта“ да се продават срещу компенсаторни бонове, които до този момент се търгуват на стойност 20 стотинки за 1 лев. Преди да прокарат това предложение обаче, „брокерите“ са изкупили компенсаторките от тези предприятия и в момента на сделката започва голямото лапане. За себе си и за своите клиенти Прокопиев осигурява придобиването на апетитни дялове в държавните предприятия на петкратно занижени цени.След разжалването на Шулева, а и смяната на правителството на НДСВ с доминирания от БСП кабинет на тройната коалиция, Прокопиев отново се оказва със силните на деня. Представящ се за дясноориентиран, повратливият бизнесмен намира опора в солидното рамо на шефа на БСП-София и тогавашен министър на икономиката и енергетиката Румен Овчаров. Наследникът на Шулева Овчаров продължава същата дружеска политика спрямо Прокопиев. В резултат милионерът влиза в бизнеса с износ на ток. Фирмата на олигарха се сдобива с лиценз по бързата писта, както между впрочем и компанията на любимеца наГеорги Кадиев. Благосклонното отношение на институциите под шапката на Р. Овч. към Прокопиев е показателно. Розовобузият бизнесмен обаче се насочва и към зелената енергия, бизнес, който пак с помощта на Дългия инкасатор носи милиони на „предприемача“ от Разград.В първия мандат на ГЕРБ Прокопиев пак е с властта. Олигархът, който умело използва медиите си за бухалки спрямо непослушни политици и бизнес конкуренти, дотолкова се е опиянил от влиянието си, че успявайки да пробута във властта вицепремиера Симеон Дянков и икономическия министър Трайчо Трайков, се самозабравя. Вярвайки, че е всесилен, Прокопиев прави всекато продажбата на миноритарния държавен дял от ЕВН, за което е „награден“ от прокуратурата с обвинение. Спасявайки се веднъж от фалит, след мнимото емигриране в Сингапур олигархът все повече разчита на мрежата от политици и общественици, които е инфилтрирал в обществения сектор, че при втория мандат на Борисов вече разполага с правосъден министър в лицето на Христо Иванов и мощно лоби в управляващата коалиция в лицето на ДСБ и Гражданския съвет към Реформаторския блок. Като всеки олигарх и Прокопиев започва да вярва, че може да управлява цялата държава, за това свидетелстват стенограмите „АРГО-гейт“, като той възлага на своите политици и НПО-та да му направят собствена партия. Опитът на Христо Иванов и „Да(й), България“ да влязат в парламента и да обслужват своя кукловод с розови бузи обаче претърпяха пълен крах и за пръв път в кариерата си Прокопиев няма лостове във властта, на които да разчита за успеха на бизнеса си.\n\n\n                    ", "date": "2018.01.09", "title": "Прокопиев мултимилионер с помощта на експремиер и петима министри"}
{"url": "http://www.monitor.bg/a/view/5429-%D0%A4%D1%80%D0%B8%D0%B7%D1%8C%D0%BE%D1%80%D0%BA%D0%B0%D1%82%D0%B0-%D1%81-%D0%93%D0%B8%D0%BD%D0%B5%D1%81-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D1%82%D0%BE%D1%80%D0%B8-%D1%80%D0%B5%D0%BA%D0%BE%D1%80%D0%B4/", "text": "\n                    Пазарджишката фризьорка Ваня Иванова, която влезе в Книгата за световни рекорди“ Гинес“, се подготвя за втори рекорд. Това обяви самата тя в профила си в социалната мрежа. „. Сега е момента да поканя всички онези колеги от бранша ,които твърдяха че\" какво толкова съм била направила \"да се присъединят с мен след година. Даже и само да присъстват ,ако имат желание и да се тестват“, пише Ваня на страницата си във Фейсбук. След като на 4 декември 2016 г. в спортната зала“ Васил Левски“ в Пазарджик успя да направи 330 прически за по-малко от 8 часа, сега е още повече мотивирана и нахъсана и от 2 декември се подлага на усилени тренировки. Желанието на амбициозната дама, която иска да подобри  собственото си постижение, е да надгради рекорда с още 50 прически.   И е готова да даде всичко от себе си, за да успее. Вторият рекорд обаче ще бъде различно организиран, издава Ваня. След като инвестира доста пари в първия и не получи нищо, сега тя подхожда практично. Търси спонсори, които да я подкрепят финансово в новото начинание. За Коледните и Новогодишните празници известната фризьорка организира благотворителен бал в подкрепа на петкратния шампион на България по джудо и многократен първенец по самбо Георги Огнянов от Панагюрище и успя да събере над 3000 лв., за да помогне за лечението на прикования в инвалидна количка спортист.\n\n\n                    ", "date": "2018.01.09", "title": "Фризьорката  с „Гинес“ се готви за втори рекорд"}
{"url": "http://www.monitor.bg/a/view/78955-%D0%9E%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B8%D1%8F-%D0%BF%D1%8A%D1%82-%D0%BA%D1%8A%D0%BC-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%A1%D0%BE%D1%84%D0%B8%D1%8F/", "text": "\n                    Новият път до Летище София от бул. „Брюксел“ беше официално открита. На символичната церемония присъстваха министърът на транспорта Ивайло Московски и кметът на София Йорданка Фандъкова. Проектът включва директен път до Терминал 2, както и две връзки с Терминал 1. Общата дължина на трасето е 1100 метра. 372 от тях са във въздуха – има изградена естакада. Откриването става два дни преди официалната церемония за председателството на Съвета на ЕС. Общата стойност на проекта е малко над 13 млн. лева. Изпълнителите трябваше да се справят с трасето за година и 10 месеца. Забавяне на отчуждителни процедури обаче измести крайният срок от ноември 2017 г. до март 2018 г. Въпреки това, трасето беше завършено предсрочно - два дни преди официалния старт на българското европредседателство. От 00.00 часа на 09.01.2018 г. до 24.00 часа на 09.07.2018 г. се въвеждат промени в организацията на движение, в София заради строителни дейности, свързани с изграждането на третия лъч на метрото, съобщиха от Столична община.Същевременно заради церемонията по откриването на българското председателство на ЕС и посещението на членовете на Европейската комисия, от 10 януари до 12 януари се забранява паркирането в района между  ул. „Ген. Гурко”,  бул. „Цар Освободител”, ул. „Г.С.Раковски”и ул. „Кн. Александър І”.От днес заради строежа на метрото се забранява влизането на пътни превозни средствапо северното пътно платно на бул. „Патриарх Евтимий” между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“;Забранява се влизането на пътни превозни средства по южното пътно платно на бул. „Патриарх Евтимий” между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“.Забранява се влизането на пътни превозни средства по северното пътно платно на бул. „Васил Левски” между ул. „Проф. Н. Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“.Обръща се посоката на движение на ул. „Цар Самуил” между бул. „Патриарх Евтимий” и ул. „Хан Аспарух“ към бул. „Патриарх Евтимий”.В транспортния тунел под НДК движението на пътни превозни средства в посока бул. „България“ ще се извършва върху трасето на трамвайната линия.Забраняват се престоят и паркирането на автомобили в тази част.\n\n\n                    ", "date": "2018.01.09", "title": "Откриха новия път към летището в София"}
{"url": "http://www.monitor.bg/a/view/20889-%D0%92%D1%8A%D0%B7%D0%B4%D1%83%D1%85%D1%8A%D1%82-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0%D0%BC%D1%8A%D1%80%D1%81%D0%B5%D0%BD-%D0%BF%D0%B5%D1%82-%D0%BF%D1%8A%D1%82%D0%B8-%D0%BD%D0%B0%D0%B4-%D0%BD%D0%BE%D1%80%D0%BC%D0%B8%D1%82%D0%B5/", "text": "\n                    Вече девети ден от началото на годината системите в цялата страна отчитат опасно замърсен въздух, като най-сериозно остава положението в столицата.\nСпоред картата на Европейската агенция по околна среда от последните часове най-мръсен въздух от засечен в София, Плевен и Русе. Също със силно замърсяване на въздуха са градовете Пловдив, Благоевград, Кърджали, Варна, Бургас, Велико Търново, Сливен.\nВ районите с разположени станции навсякъде системата на Изпълнителната агенция по околна среда (ИАОС) също отчита замърсяване многократно над нормите, достигащо 5 пъти над нормата. \nНай-високите нива на замърсяване са измерени за 7 януари, отново в София и в Пловдив. \nОбновената информация в сайта на ИАОС от вчерашния ден показва, че станция \"Хиподрума\" в София е измерила замърсяване 5 пъти над нормата, а станциите \"Павлово\" и \"Надежда\" регистрират превишаване от почти 4 пъти над праговите стойности. Превишение е отбелязано и в \"Младост\" - 2,69 пъти, а в \"Дружба\" - 2,11. Извън София превишение над три пъти е имало единствено в ж.к. \"Тракия\" в Пловдив - 3,39 пъти.\nСпоред ИАОС категоричната причина за превишенията на средноденонощната норма за фините прахови частици е масовото използване на твърдо гориво в битовия, обществения сектор и емисии от автомобилния транспорт, съчетано с неблагоприятни метеорологични условия.\nМеждувременно в сайта на Столичната община беше публикувана прогнозна информация, според която днес и утре няма да има замърсяване на въздуха. Оказа се, че общината ползва бюлетинът на ИАОС от предходния ден. Това стана  ясно от думите на зам.-кмета по въпросите на екологията Йоана Христова пред БНР. \n\"София не е градът с най-замърсен въздух. В момента има превишение във всички квартали, в които има станции, но не трябва да се правят заключения на едночасови норми. Бюлетинът, който генерира превишението, се издава от Изпълнителна агенция по околна среда и то е последващ\", обясни Христова\nВ социалните мрежи се появиха десетки снимки на отровния въздух, на колажи, на които почти не се вижда Националния дворец на културата, а името на столицата София е изписано с формулата за въглероден двуокис. Появиха се и призиви онлайн масово да се подават сигнали към Столична община във връзка със замърсяването.\nТази сутрин кметът Йорданка Фандъкова призна за замърсяване на въздуха в града през последната седмица и поиска по-бързо приемане на мерките за справяне с мръсния въздух.\n\"През последната седмица на територията на цяла България по официални данни на Изпълнителната агенция по околна среда всекидневно се регистрира двойно превишение на допустимите норми за фини прахови частици\", обяви пред журналисти днес столичният кмет.\nПо думите й това замърсяване се дължи до голяма степен и на климатичните условия, но най-вече на отопляването с твърдо битово гориво.\nКметът на София посочи, че настоява Столичния общински съвет възможно най-бързо да разгледа краткосрочните мерки, предложени за такива именно дни на тежко замърсяване. Те предвиждат пускането на т. нар. зелен билет от 1 лев и безплатен градски транспорт, както мярка е въведена в Скопие от вчера заради смога.\n\"Следващият вторник, на 16 януари, тези мерки да бъдат разгледани от Комисията по екология в Общинския съвет и се надявам на положително становище, заради декларираната подкрепа на всички членове от комисията\", каза Фандъкова. \nТя посочи още, че Столичният инспекторат продължава кампанията за събиране на гуми във всички столични райони, \"за да може да се преборим с причината, а не с последствието\". Правят се проверки и от страна на полицията включително в кварталите \"Христо Ботев\", \"Миленков\" и други квартали с преобладаващо ромско население.\nМного важно и основно за преодоляване на проблема със замърсяването на въздуха е да се спрат некачествените горива на пазара, категорична е Йорданка Фандъкова. \nТя каза, че съвместно с МОСВ са разработени стандарти за горивата, така че некачествените със съдържание на пепел, на въглища със сяра и т. н., да не се допускат до пазара. \nКметът даде за пример факта, че най-голямото замърсяване е отчетено именно на 1 януари т. г., когато трафик и движение в София почти нямаше. \nЩе продължим да работим по темите, най-вече там, където имаме възможност - подобряване на градския транспорт, облекчаване на трафика, но и контролът от страна на полицията е много важен, подчерта Фандъкова.\n                    ", "date": "2018.01.09", "title": "Въздухът в София замърсен пет пъти над нормите"}
{"url": "http://www.monitor.bg/a/view/51869-%D0%9F%D1%80%D0%B0%D0%B2%D0%B8%D0%BC-%D0%BA%D0%B0%D1%82%D0%B0%D0%BB%D0%BE%D0%B3-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BD%D0%B8-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F/", "text": "България ще предложи обучение у нас на военни от Западните Балкани\n                    До края на март кабинетът да направи каталог на българската отбранителна индустрия, а до 1 юли пътна карта с проекти в областта на отбраната, която да подпомогне сигурността на страните от Западните Балкани. Това включва и възможности за обучение у нас на военни от Западните Балкани. Това стана ясно от приетите решения, след края на КСНС при президента Румен Радев, чието заседание продължи повече от 4 часа.Президентът извика политическите и парламентарните лидери за да обсъдят ролята на България по общата политика за сигурност и отбрана на ЕС по време на БГ председателството на ЕС.Другите конкретни мерки са до 30 септември да бъде извършен преглед и при нужда актуализиран националният план за разходите за отбрана до 2% от БВП. До 31 март трябва да разработи и каталогът на БГ отбранителна индустрия, научни звена и областите, в които България може да участва с проекти в европейския фонд за отбрана. Пак до края на март трябва да се разработи актуализиран план за участие в проекти на отбранително сътрудничество и европейския фонд за отбрана. Трябва да се актуализира и стратегията за научните изследвания.Не на последно място е решението да се работи по създаване на Международен институт за научни изследвания, чиято централа да е в Югоизточна Европа, като така да се подпомогне и сътрудничеството със Западните Балкани. Правителството трябва да изготви и предложение за съвместни учения и тренировки.„Ние можем да предоставим много и солидни възможности на страните от Западните Балкани, смята Радев. По думите му е бил отчетен значителният напредък за реализацията на глобалната стратегия на ЕС в сферата на сигурността и отбраната. Доказателство, за което е създаването на постоянното структурирано сътрудничество на Европейски фонд за отбрана и стартирането на координирания годишен преглед на отбраната.\"Обединихме се около позицията, че председателството на Съвета на ЕС в контекста на общата политика за сигурност и отбрана на ЕС е голяма отговорност, но предоставя значителни възможности на България в няколко много важни направления\", каза Радев. Първото е ефективното ръководство на процесите на изграждане на общата европейска отбрана в лицето на България като председателстващ на съвета на ЕС. Второто е пълноценната интеграция на българските въоръжени сили в европейските процеси по консолидиране на отбранителната индустрия и науката на Европа. На трето място е  възможността за повишаване на сигурността и европейската перспектива на Западните Балкани.По време на КСНС са обсъдили и тежки престъпления последните дни, а според Радев са стигнали до извода, че е нужна по-добра координация между институциите. По-късно темата коментира и вътрешният министър Валентин Радев и шефът на ПГ на ГЕРБ Цветан Цветанов.Очаквайте подробности!\n\n\n                    ", "date": "2018.01.09", "title": "Правим каталог на отбранителната ни индустрия "}
{"url": "http://www.monitor.bg/a/view/26203-%D0%9F%D0%BB%D0%BE%D0%B2%D0%B4%D0%B8%D0%B2-%D0%B1%D0%BE%D1%80%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D1%81%D1%8A%D1%81-%D1%81%D0%BA%D1%8A%D0%BF%D0%B0-%D0%A1%D0%B8%D0%BD%D1%8F-%D0%B7%D0%BE%D0%BD%D0%B0/", "text": "\n                    Синята зона в Пловдив ще струва от 1 април 2018г. по 2 лева на час. Целта е пловдивчани да оставят колите си, които са един от основните замърсители на въздуха и да се качат на рейсове. Увеличението ще стане факт, защото Пловдив трябва да бори мръсния въздух, каза през декември кметът на града Иван Тотев. Той уточни, че отново с аргумент на пъпа на Пловдив да не влизат много коли и хората да имат стимул да ползват рейсове, билетчето за градския транспорт остава 1 лев и догодина.\n\nОбщина Пловдив стартира проучване в началото на 2018 г., за да изготви програма за мерките за намаляване замърсяването на атмосферния въздух от транспорт и битово отопление. С нея тя ще кандидатства за средствата по ОП „Околна среда 2014-2020 г“ в общ размер на 50 милиона евро. За тези пари могат да кандидатстват 25 общини, а Пловдив може да се възползва от 10 милиона евро. При кандидатстването за парите общината трябва да набави информация за вида отопление по райони, което ползват пловдивските домакинства. Цел на администрацията е по тази програма да бъде разработена и методика за въвеждане на зона, чиста от вредни емисии. Най-голямо е било замърсяването в Пловдив с фини прахови частици до 2013г., като допустимата норма е била превишавана 150 пъти годишно, сочат данни от мониторинг в последните 7 години. След 2014 г. броят на отчетените превишавания на нормата намаляват наполовина. При установена норма на превишаванията 35 пъти годишно обаче, броят им все пак остава висок.\n                    ", "date": "2018.01.09", "title": "Пловдив бори мръсния въздух със скъпа Синя зона"}
{"url": "http://www.monitor.bg/a/view/55847-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B5%D0%B2%D1%80%D0%BE%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D1%82%D0%BE%D0%BA-%D0%BD%D0%B0-%D0%B5%D0%B4%D1%80%D0%BE/", "text": "Дават пълномощия на КЕВР да следи за картели на свободния енергиен пазар\n                    До края на седмицата ще бъдат подготвени законодателни промени, откриващи възможност за прилагане в България на европейския регламент REMIT, който дава повече права на регулаторните органи да контролират търговията на едро с електроенергия и да разследват за изкривявания на пазара. Това заяви министърът на енергетиката Теменужка Петкова пред БНТ. Регламентът е приет от ЕС още през 2011 г., но не е пренесен в нашата нормативна уредба, защото нямало енергийна борса.Тя припомни, че от 1 януари цялата търговия на ток у нас минава през борсата и за товакато с редакцията в закона ще се даде възможност КЕВР да упражнява такъв контрол. „Промените ще бъдат предмет и на обществено обсъждане“, добави тя.Петкова коментира и ситуацията на свободния енергиен пазар в последните седмици. По данни на потребители новите договори, които им предлагат търговците на енергия, са с между 30% и 60% по-високи цени на електроенергията. В същото време няма причина за това повишение, защото на пазара се предлага достатъчно електроенергия, а цените на големите производители - АЕЦ „Козлодуй“ и ТЕЦ „Марица-изток“ 2, са повишени с около 5% за последните 9 месеца. Министър Петкова призова при съмнение за изкривяване на пазара участниците да алармират контролните органи - в случая Комисията за енергийно и водно регулиране (КЕВР), коятоили други непозволени от закона споразумения между участниците.„Държавата не може да регулира договорните отношения на свободния пазар“, каза Петкова и припомни, че токът е стока, цената й се определя на пазарен принцип и трябва да свикнем да търгуваме с нея.Тя бе категорична, че недостиг на електроенергия у нас няма. Националната електрическа компания (НЕК) от началото на годината е предложила на борсата 70 хил. мегаватчаса. Продадени обаче са едва 19 хил. мегаватчаса.Теменужка Петкова обясни още, че вече са проведени две срещи между представители на бизнеса, търговци на електроенергия и производители за да бъде потърсена причината за изкривяването на пазара..\n\n\n                    ", "date": "2018.01.09", "title": "Променят закон заради скъпия ток за бизнеса"}
{"url": "http://www.monitor.bg/a/view/14844-%D0%A8%D0%BE%D1%84%D1%8C%D0%BE%D1%80-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D1%83%D0%B4%D0%B0%D1%80-%D0%BC%D0%B5%D0%B6%D0%B4%D1%83-%D0%BA%D0%B0%D0%BC%D0%B8%D0%BE%D0%BD-%D0%B8-%D0%BA%D0%BE%D0%BB%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    Шофьор на лек автомобил е пострадал и е откаран в болница след тежка катастрофа на автомагистрала“ Тракия“ в района на тунелите „ Траянови врата“ на границата между Пазарджишка и Софиъска области. Това съобщи говорителят на пазарджишката полицейска дирекция Мирослав Стоянов. Сигналът за пътния инцидент е получен около 9,45 ч., че в района на 58-ия километър на аутобана в платното за Бургас са се ударили два леки автомобила и камион, като единият от водачите на леките коли е пострадал.Той е транспортиран без опасност за живота към болнично заведение. Тъй като инцидента е станал в изпреварващата лента към момента екипи на ОД МВР - Пазарджик, подпомогнати от екип на ОД МВР – София, регулират движението докато бъде извършен огледа и разчистено пътното платно. Автомобилите преминават през аварийната лента на платното. Водачите да шофират с повишено внимание още щом преминат през тунела „Траянови врата” в посока за Бургас.\n                    ", "date": "2018.01.09", "title": "Шофьор в болница след удар между камион и кола на „Тракия“"}
{"url": "http://www.monitor.bg/a/view/70974-%D0%94%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B5%D1%87%D0%B5-%D1%81%D0%B5-%D0%B8%D0%BC%D1%83%D0%BD%D0%B8%D0%B7%D0%B8%D1%80%D0%B0%D1%85%D0%B0-%D0%BF%D1%80%D0%BE%D1%82%D0%B8%D0%B2-%D0%B3%D1%80%D0%B8%D0%BF-%D1%82%D0%B0%D0%B7%D0%B8-%D0%B7%D0%B8%D0%BC%D0%B0-%D0%B2%D0%B0%D0%BA%D1%81%D0%B8%D0%BD%D0%B0%D1%82%D0%B0-%D1%81%D0%B2%D1%8A%D1%80%D1%88%D0%B8/", "text": "Още има микс от вируси, до две седмици ще е ясен кой предизвиква епидемията * При случаи на морбили в съседни страни винаги има риск да се внесе и у нас \n                    - Повишава се и тази тенденция не е от сега, а се наблюдава от последните две седмици на миналата година. Но това става бавно и постепенно. В същото време по време на празници почти се срива и системата за регистрация, защото обикновено тогава хората не търсят лекарска помощ. На база на изминалата пълна работна седмица можем да кажем, че заболеваемостта расте, но все още е далече от епидемичните равнища. Към момента средната за страната ни е 90:10 000. Разбира се, има някои разлики и региони с по-висока заболеваемост като Перник, Пазарджик, София област, Габрово. Все още обаче сме в началото на грипната вълна, тепърва предстоят две-три седмици на постоянен ръст, докато се стигне евентуално до епидемични стойности. Не може с точност да се прогнозира епидемията, но обикновено тя е в края на януари или началото на февруари.- Не, тази година е според прогнозите. Ако си спомняте, пикът миналата година беше около Коледа и Нова година. Тогава грипът подрани с около месец.- Те са ясни, но понякога хората ги бъркат с други вируси, характерни за есенно-зимния период. Разликата обаче е значителна, особено по тежест на протичане. Грипът не е заболяване само на горните дихателни пътища, а засяга много органи и системи - обикновено целия организъм. При грипа чувството, че си болен, е много ясно изразено. Наблюдава се висока температура, кашлицата не е задължителна в началото, болки по ставите. В 1/3 от случаите човек не може да извършва обичайните си задължения и му се налага да си остане вкъщи. При някои, разбира се, се кара по-леко, но препоръчваме заболяването да не се подценява. Особено при някои групи като възрастни хора, хронично болни, малки деца усложненията са тежки и е добре да останат вкъщи да се лекуват.- Точно така, това е характерно за него. Затова и грип от френски означава „сграбчвам“. Заболяването започва рязко и на добър фон с всичките му признаци.- Всъщност все още не знаем точно кой щам ще е причинителят на епидемията у нас, защото от 20 декември имаше най-често грипни вируси от групата B- “Ямагата”. След това регистрирахме случаи на H1N1 „Мичигън“, а сега и H3N2 “Хонконг”. Така че все още има микс и предстои до две седмици да разберем кой от тях ще вземе преднина и ще е основният причинител.- Той винаги е засягал нервната система, това е особено характерно за H1N1. Но за радост това е доста рядко срещано, общо взето, 1:1000 са тежките последици. Най-тежкото усложнение е пневмонията. Тя е при около 90% от случаите, обикновено се чува трудно на слушалка, а в същото време се развива доста бързо и се поддава трудно на лечение. Тук само антивирусните препарати могат да помогнат, не антибиотици. Така че е важно лекарят да е ориентиран от самото начало за какво става въпрос, за да предпише адекватно лечение.- Ако до 2-3 дни нещата не се подобряват и кашлицата е влажна и отхрачваща, това означава, че се натрупва бактериална инфекция и тогава се налага антибиотик.- Индивидуално е, защото има случаи, в които преминава за 2 дни, и то на крак, но и други с тежки животозастрашаващи форми. Общо взето, продължава за около 4-5 дни. Ако започнем навременно лечение и останем вкъщи за няколко дни, протича по-леко.- Да. Вече е късно, но няма и ваксина. Имаше голямо търсене и от средата на декември ваксината свърши.- Така е, и ние се изненадахме. Количествата се изчерпаха, няма и за кога вече да се внася нова ваксина, при условие че грипът започна.- Има известно повишаване, но то е пак в рамките на минималното. От 2% ваксинираните са се увеличи на 4%, което е двоен ръст. Но отново сме на едно от последните места в Европа по използване на грипна ваксина. За нас е по-важно да се имунизират хората, които реално имат нужда. Не бива да гоним проценти - важно е възрастните хора и често боледуващите да се предпазват.- При „Хонконг“ са класическите групи - възрастни и деца, докато при другите има отклонения - 20-40-годишни. Имаме положителни проби от трите вида, вероятно тази седмица ще стане ясно кой вирус заема лидерско място.- Трудно е да се говори за профилактика при грипа. Разбира се, препоръчва се избягване на контакт с болни хора, но начинът на предаване е бърз и лесно може да се заразите. При малките деца е много важно спазването на лична хигиена, тъй като при тях често заразяването не е по въздушно-капков път, а чрез пипане на замърсени предмети, а след това на устата и очите. Важно е честото проветряване на помещенията, балансираното хранене. Но всичко това е пожелателно.- Да, ако нямаме достъп до топла вода. Кърпички на алкохолна основа могат да помогнат.- По време на празниците и сега по-висока е заболеваемостта в скандинавските страни и в Турция. В Испания и Великобритания също, но разликите не са големи. Там вълната е започнала по-бързо.- На места има случаи на хепатит А, но това се свързва пряко с нивото на обществена и лична хигиена, защото предаването е по този начин.- В Пловдивско, около Раковски, Монтана и др.- Сега започва сезонът на варицелата и скарлатината, но няма някакъв ръст, несравним за други години.- Проветряването има значение при всички въздушно-капкови инфекции, но морбили е толкова заразно, че минималният контакт с болен в стаята крие риск. Роден е на 19 октомври 1959 г.През 1985 г. завършва Медицинския институт в Пловдив. От 1986 г. работи в отдел “Противоепидемичен контрол” към ХЕИ в ХасковоОт 2001 г. е в отдел “Противоепидемичен контрол” в здравното министерствоОт 2008 г. оглавява “Надзор на заразните болести” към МЗ \n\n\n                    ", "date": "2018.01.09", "title": " Двойно повече се имунизираха против грип тази зима, ваксината свърши "}
{"url": "http://www.monitor.bg/a/view/14433-%D0%9F%D1%85%D0%B5%D0%BD%D1%8F%D0%BD-%D0%B8-%D0%A1%D0%B5%D1%83%D0%BB-%D0%BF%D0%BE%D1%87%D0%BD%D0%B0%D1%85%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B4%D0%BD%D0%B5%D1%81/", "text": "\n                    Първият кръг от преговори за нормализиране на отношенията между КНДР и Южна Корея вече започна в общата зона за сигурност край разделителната линия в граничното селище Панминчжон.\n\nМалко след началото представител на Министерството на обединението на Република Корея обяви, че страната му е предложила на Северна Корея да предостави на разделените от границата семейства да се съберат по случай Лунната нова година (Солал), която се отбелязва на 16 февруари и която съвпада с провеждането на Зимните олимпийски игри в Пьончан. Въпросът е един от най-емоционалните последици от Корейската война и съгласието от страна на КНДР ще се счита за голяма крачка напред към затоплянето на отношенията между двете Кореи. От южнокорейското ведомство разкриха още, че по време на преговорите Южна Корея е отправила и искане за провеждането на преговори между представители на въоръжените сили на двете страни. Това трябва да спомогне за деескалацията на напрежението на Корейския полуостров. Република Корея предложи на Северна Корея да проведе разговори между представители на въоръжените сили на двете страни. Това съобщи във вторник представител на Министерството на Република Корея. За момента обаче не е известна реакцията на Севера. По основната тема на разговорите - участието на севернокорейска делегация на предстоящите Зимни олимпийски игри, стана ясно, че КНДР е склонила да изпрати делегация на високо равнище, включваща представители на Националния олимпийски комитет, спортисти, поддръжници, артисти, наблюдатели, демонстрационен екип по таекуондо и журналисти.\n\nДо срещата в граничното селище, където е подписано и примирието след Корейската война (1950-53), се стигна след новогодишното обръщение на севернокорейският лидер Ким Чен Ун. В него обяви, че е наредил да се създадат всички необходими условия за подобряване на отношенията с Република Корея и че е дошло време да се обединят усилията на корейския народ, за да спре ескалацията на напрежението на Корейския полуостров. \"Не става дума само за нормализиране на междукорейските отношения, но също така и за помирението на нацията, нейното доброволно обединение\", заяви тогава Ким.\n\nСрещата между двете воюващи страни съседки е първата от декември 2015 година и участие ще вземат две делегации от по 5 човека. Южнокорейската ще бъде предвождана от министъра на обединението Чо Мьон Гьон, а севернокорейската – от председателя на Комитета по мирното обединение на Корея Ри Сон Гуон.\n                    ", "date": "2018.01.09", "title": "Пхенян и Сеул почнаха преговори днес"}
{"url": "http://www.monitor.bg/a/view/35603-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-9-%D1%8F%D0%BD%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Овен 21 март - 20 априлДнес рисковете са големи за тези, които нямат опит и не са си научили урока. Спазвайте правилата и дистанцията на пътя. Работете внимателно с електроуреди. Ще направите грешка в момента, в който си изпуснете нервите. Не предприемайте нови инициативи преди добре да сте проучили всичко свързано с тях като разходи, вложения и срок на възвръщаемост. Опитайте се да стигнете до основата на проблемите, да разберете истинската причина за нещата, които ви се случват във връзките или на работното място.Работа-4Пари-5Любов-4Късмет-4Здраве-4  Телец 21 април – 20 майДнес ще направите важни връзки, ще получите информации от различни страни и по различни поводи и в края на деня картинката ще ви се изясни. Предстоят битки, за които трябва добре да се подготвите. В момента получавате активна подкрепа от точния съвпад на Слънцето, Венера и Плутон в знака на Козирога. Ще намерите силна протекция и защита в посоката, в която смятате да се развивате. Заздравете и подновете нужните връзки. Работете в екип, намерете си учител или влезте в ролята на ученика, ако нещо не ви е ясно.Работа-5Пари-5Любов-6Късмет-5Здраве-5   Близнаци 21 май – 21 юниБъдете особено внимателни с поверителната информация. В този ден е важно да стигнеш до основата на нещата и да получиш данни от първоизточника. Всичко, което разберете е добре да остане тайна и умело да се използва в работата ви. Символ на днешния ден е ключът на познанието. Който бъде допуснат до основния източник и обмени опит с тези, които дърпат конците ще успее. На друго ниво може да успеем всички, ако използваме за общия ни просперитет получените информаци и направените разкрития.Работа-5Пари-4Любов-5Късмет-5Здраве-5   Рак 22 юни – 21 юлиКонкуренцията се активизира и обединява усилията си. В такъв момент не може да си позволите да изоставате в играта, да се влачите на опашката с нещата, които можете, умеете и предлагате. Този ден е даден за търсене и осмисляне на новите данни и информации. Интуитивно ще навържете нещата и ще разберете как трябва да се държите и действате в променящата се ситуация. Направете консултации със специалисти в интересуващата ви област. Поговорете с децата, помогнете с опита си в избора им. Сънищата ви носят предупреждение.Работа-5Пари-4Любов-4Късмет-4Здраве-4   Лъв 22 юли – 22 августТози ден концентрира огромна сила в ръцете на определени хора. Съвпадът на Слънцето с Венера и Плутон прави опит да я канализира за общото благо. Търсете съюзник и съветник, които да ви помогнат в избора и в защитата на делата ви. Лесно се усвояват знания и умения. Опитайте пак в посоката, в която в миналото не сте успели. Не се отказвайте от целите си, независимо спънките и проблемите, които поставят пред вас институциите. Обединете сили и ресурси с доказани във времето партньори, а новите подложете на изпитание.Работа-5Пари-5Любов-5Късмет-5Здраве-5  Дева 23 август – 22 септемвриТози ден ще покаже на всеки от какво се нуждае най-много, кое не му достига и докъде се простират пълномощията му. Ако в дадена посока се чувствате слаби положете усилия да напреднете и да усвоите метериала. Ще успее този, който стигне до основата на всеки проблем и успее да го разреши. Всичко, което правите половинчато и без внимание ще се върне като бумеранг, ще ви засипе с допълнителни разходи и отговорности. Днес лесно се усвояват знания и умения. Ако ви предстои да си търсите работа изберете преподаването.Работа-5Пари-4Любов-5Късмет-5Здраве-5  Везни 23 септември – 22 октомвриРодените в третата декада ще изживеят притеснителни моменти. Не рискувайте и не си правете експерименти с личните си възможности и здраве. Не поемайте ангажименти към хора, които не познавате добре. Вероятни са проблеми с документи и техника. Подходете добросъвестно към всяка работа и поет ангажимент. Може да се издъните там, където не сте добре подговени и концентрирани. Не товарете кръста и бъбреците. Не планирайте за утре срещи и преговори с хора, които и друг път са ви поставяли в неприятно положение.Работа-4Пари-4Любов-4Късмет-4Здраве-4  Скорпион 23 октомври – 22 ноемвриДенят ви дава възможност да надникнете в чуждите тайни, да разберете скривана информация и да се възползвате от нечия неадекватна реакция. Постарайте се повече и ще постигнете максималното в ситуацията, в която се намирате. Разширете хоризонта на връзките, изяснете си нещата и ще вземете правилното решение. Добре е да започнете усвояването на ново умение и знание. Опреснете и езика, който ползвате. В утрешния ден ви очакват остри сблъсъци на интереси. Подгответе се за предстоящите изяви, конкуренцията е голяма.Работа-5Пари-5Любов-5Късмет-5Здраве-5  Стрелец 23 ноември – 21 декемвриДен за самоподготовка, за усвояване на нови знания и умения, които ще са ви от полза в бъдещата работа. Потърсете и допълнителна информация по интересуващите ви въпроси и професионални задачи. Помогнете и на децата да се справят със затрудняващите ги учебни предмети. Този ден изисква да сме поне малко алтруисти, да не мислим толкова за себе си, а да се постараем да помогнем на близки и колеги. Бъдете сигурни, че жестовете ще ви се върнат. Утре навлизате в период на реформи, ще ви е нужна подкрепа.Работа-5Пари-5Любов-5Късмет-4Здраве-5  Козирог 22 декември – 20 януариНещо ви се изплъзва и убягва от погледа. Бъдете вниматени, концентрирайте се максимално, за да не попаднете в неприятна и рискова ситуация. Не си позволявайте да афиширате връзките си и да разкривате чужди тайни. Родените в третата декада са в най-неблагоприятна позиция. По незначителни поводи може да развалите връзки градени с години. Споделяйте опита си, но без да се напрягате прекалено физически. Добре е някой друг да свърши тежката работа. Вероятни са здравословни проблеми. Стара травма се обажда.Работа-4Пари-4Любов-5Късмет-4Здраве-4   Водолей 21 януари – 19 февруариДен на напредък и постижения особено за родените в третата декада. Ще намерите нужните ви специалисти, учители или технологична подкрепа и сами ще оказвате такава на тези, които имат нужда от специалист. Ще се радвате на внимание и обгрижване и ще вдигнете нивото. В този ден лесно се усвояват и предават знания. Може да влезете и в двете роли и да изкачите съвместно с някой друг поредния професионален връх. И в личен план намирате точните думи и правилния подход и стабилизирате отношенията си с близък.Работа-6Пари-5Любов-5Късмет-5Здраве-5  Риби 20 февруари – 20 мартДен на голямата подготовка преди успешните ви инициативи в следващите дни. Постарайте се да влезете в час с нуждите на момента, да намерите хората, които биха ви оказали подкрепа и съдействие. Ако ви помолят за услуга, не отказвайте. Срещите от днешния ден ще свържат този, който има с този, който се нуждае от нещо. Очертават се взаимни услуги и обмен на информации, за които трети лица биха платили много. Съветът е да бъдете пределно отговорни и немногословни. Късметът ви се събужда.Работа-4Пари-5Любов-4Късмет-4Здраве-4   Честит Рожден Ден!Личната ви година е тройка. Навлизате в стабилизиращ период, в който и изскванията към вас ще се повишават, но ще се появи и възможност да се печели по-добре, да се живее на по-добро място и да се получават дивиденти от вложените в миналото средства и усилия. В следващата година натоварването ви ще се увеличи, отговорносите също.Родените днес са многознайковци с огромен интелектуален и личен потенциал. Съвпадът на Слънце, Венера и Плутон в хороскопа им дава възраждаща и стимулираща сила идваща от любовта. С времето те ще ви учат, а не вие тях. Постарйте се да им дадете добро образование и ги обичайте с цялата си душа. Родените около 10 ноември винаги ще ги подкрепят.Заченатите днес ще бъдат учени и защитници на закона незавиимо дали той е добър или лош. Ще бъдат деца пазещи устоите на обществото.\n                    ", "date": "2018.01.09", "title": "Хороскоп за 9 януари, вторник"}
{"url": "http://www.monitor.bg/a/view/76841-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%B7%D0%B0%D1%81%D1%82%D1%8A%D0%BF%D0%B2%D0%B0-%D0%B2-%D0%9B%D0%B8%D1%81%D0%B0%D0%B1%D0%BE%D0%BD-%D1%81-4-%D0%B6%D0%B5%D0%BD%D0%B8%D0%B2%D0%BE%D0%B4%D0%B5%D1%89%D0%B8/", "text": "\n                    Година, след като отнесе критики за избора си на трима мъже за водещи, „Евровизия“ ще се реваншира с постоянното присъствие на четири дами на сцената тази година. Конкурсът ще се проведе между 8 и 12 май в Лисабон, а в ролята на домакини на събитието ще встъпят актрисите Даниела Руа (\"Военни престъпления:Лос Анджелис\"), Филомена Каутела, Силвия Алберто и Катарина Фуртадо. Новината за изцяло женския колектив-водещи на „Евровизия“ тази година идва на фона на развихрилия се скандал, свързан със сексизма в Холивуд.\n\nМеждувременно само преди седмици приключи приема на предложения за български представител на песенния конкурс. Според независимата класация на родните фенове на форума, излъчена от eurovision-bulgaria.com, тон за песен в Лисабон трябва да даде Дарина Йотова-Дара. Дали това ще се случи обаче ще разберем в началото на март.\n                    ", "date": "2018.01.09", "title": "“Евровизия“ застъпва в Лисабон с 4 жени-водещи"}
{"url": "http://www.monitor.bg/a/view/35337-%D0%96%D0%B5%D0%BD%D0%B0%D1%82%D0%B0-%D0%BD%D0%B0-%D0%9A%D0%BE%D1%83%D1%82%D0%B8%D0%BD%D1%8C%D0%BE-%D0%B3%D0%BE-%D0%B8%D0%B7%D0%B1%D1%80%D0%B0%D0%BB%D0%B0-%D0%B7%D0%B0-%D1%81%D0%B2%D0%BE%D0%B5-%D0%B3%D0%B0%D0%B4%D0%B6%D0%B5/", "text": "Айне прекъснала образованието си, за да следва футболиста\n                    Трансферът на Филипе Коутиньо в “Барселона“ привлече вниманието на света, но не по-малък интерес буди неговият брак със съпругата му Айне, който може да бъде описан като \"великата любовна история\".Те са заедно през всичките стъпки в неговата кариера - от „Вашку да Гама“ през „Интер“ до „Ливърпул“ и сега в „Барса“. И дори това, че живееха далеч един от друг, когато Филипе премина под наем в „Еспаньол“, не можа да провали връзката им.25-годишният Филипе и 24-годишната Айне се срещат за първи път през 2007 г., когато обещаващият футболист е само на 14. Те израстват заедно в бразилската столица Рио де Жанейро. Техен общ приятел ги запознава на парти, след което двамата започват да се срещат. След време Айне се премества в дома на Филипе и дели един покрив с майка му Есмералда и баща му Хосе.Айне навсякъде пътува със своя любим и гледа всеки негов мач. През 2008 г. Филипе подписва с „Интер“ преди да се завърне във „Вашку да Гама“ за два сезона. Тогава Айне прекъсва образованието си и заминава заедно с него за Италия. Двамата са принудени да живеят разделени за кратко, когато две години по-късно той облича екипа на „Еспаньол“, но по-късно през същата година вдигат сватба. През 2013-а пък младото семейство се мести в Англия, тъй като Филипе подписва с „Ливърпул“.Понастоящем, двамата вече имат две деца - дъщеря Мария и син Филипе-младши. А бразилската звезда показа своята отдаденост към любимите си хора, като татуира Айне, майка си, баща си и двамата си братя на лявата си ръка.\"Айне играе огромна роля във всичко, което правя. Не сме учили заедно, не сме имали общи приятели, освен един, който направи парти, а ние и двамата се озовахме на него. Запознахме се там, седнахме заедно и дълго си говорихме. Тя ме помоли да бъда нейното гадже. Ние сме от един и същ квартал, така че просто започнахме да се виждаме все по-често, да се събираме заедно и чувствата ни да стават все по-дълбоки и по-силни.\"Сега Коутиньо се надява да продължи да изпраща целувки след всеки свой гол към Айне и от терена на „Камп Ноу“.\n\n\n                    ", "date": "2018.01.09", "title": "Жената на Коутиньо го избрала за свое гадже"}
{"url": "http://www.monitor.bg/a/view/66963-%D0%A4%D1%83%D1%82%D0%B1%D0%BE%D0%BB%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0/", "text": "\n                    Бившият играч на „Арсенал“ и настоящ на казахстанския „Кайрат“ Андрей Аршавин се оказа в центъра на жесток скандал, в който участие имат неговата съпруга Алиса и моделът Олга Семьова.В социалните мрежи се появи видео, на което се вижда как футболистът прегръща през кръста прелестната Олга. Кадрите достигат до законната му жена, която веднага се свързала с предполагаемата любовница на мъжа си и й отправила куп заплахи.\"Разказа ми, че е видяла видеото. Заплаши, че ще ми отреже пръстите. Каза също, че ще ми пробута наркотици и ще се обади на полицията да ме арестува. Всичко това беше придружено с много обиди, адресирани към мен. Каза, че има много връзки, тъй като била от руските Служби\", разказа уплашената Олга.Моделът добави, че се тревожи изключително много и разкри, че ще се обърне към властите за помощ.\n\n\n                    ", "date": "2018.01.09", "title": "Футболна съпруга заплаши любовница"}
{"url": "http://www.monitor.bg/a/view/62569-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D1%81%D0%BF%D0%B0%D0%B7%D0%B0%D1%80%D0%B8-%D0%90%D0%BB%D0%B5%D0%BA%D1%81%D0%B8%D1%81-%D0%A1%D0%B0%D0%BD%D1%87%D0%B5%D1%81-%D0%B7%D0%B0-30-%D0%BC%D0%B8%D0%BB%D0%B8%D0%BE%D0%BD%D0%B0/", "text": "Жребият за Купата на Англия размина грандовете\n                    Алексис Санчес вече може да се счита за футболист на „Манчестър Сити“. Това са категорични английските медии, след като гражданите направиха официална оферта на „Арсенал“. Предложението е на стойност 30 милиона паунда и почти сигурно ще бъде прието. Причината е, че договорът на Санчес изтича през лятото и тогава „артилеристите“ ще го загубят без пари. Чилийският национал се е разбрал за личните си условия със „Сити“, тъй като вече има право да преговаря свободно с други клубове. В новия си отбор Санчес ще получава по 11.5 милиона паунда на сезон. Освен това той ще прибере и 26.5 милиона паунда на ръка, за да избере именно офертата на „Сити“. Както е ясно, атакуващият халф публично заяви, че иска да напусне „Арсенал“ и отказва да поднови договора си. Южноамериканецът дори си позволи да коментира, че Арсен Венгер не е точният човек за мениджърския пост и няма как да върне „Арсенал“ в битката за титлата. От началото на сезона „артилеристите“ се представят неубедително, като в момента заемат шесто място във Висшата лига и са на 5 точки от четвъртия „Ливърпул“. В неделя тимът на Венгер бе елиминиран и за Купата на Англия след загуба от „Нотингам Форест“.В същото време жребият за IV кръг на надпреварата размина грандовете. „Манчестър Сити“ ще играе с победителя от двойката „Кардиф“ / „Мансфийлд“, които ще преиграват мача си от третия кръг, а „Манчестър Юнайтед” ще срещне „Йоувил Таун“. „Ливърпул“ ще домакинства на елитния „Уест Бромич“, а „Тотнъм“ ще гостува на „Нюпорт Каунти“. Победителят от преиграването между „Норич“ и „Челси“ ще домакинства пък на „Нюкасъл“.\n\n\n                    ", "date": "2018.01.09", "title": "„Манчестър Сити“ спазари Алексис Санчес за 30 милиона"}
{"url": "http://www.monitor.bg/a/view/25542-%D0%9A%D0%BE%D1%83%D1%82%D0%B8%D0%BD%D1%8C%D0%BE-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81-%D0%BF%D0%B8%D1%81%D0%BC%D0%BE/", "text": "\n                    Новата звезда на „Барселона“ Филипе Коутиньо се опита да успокои феновете на „Ливърпул“, които го засипаха с обиди след напускането на „Анфилд“. По цял свят ултрасите демонстративно изгориха екипи на доскорошния си любимец, обвинявайки го в предателство. Самият Коутиньо пък се извини с писмо, в което разкрива, че винаги ще носи „Ливърпул“ в сърцето си.„Барселона“ беше мечта и нямаше как да остана. Ще ми липсва „Ливърпул“, защото там обикнах адски много хора. Искам да благодаря на всички фенове, които ме подкрепяха“, написа бразилският халф.Междувременно испанските медии не пропускат и крачка на струващия 160 милиона евро играч. Коутиньо бе изловен от медиите да вечеря с най-близкия си човек в „Барса“ - Луис Суарес, с когото бяха заедно и в „Ливърпул“. Остава отворен въпросът с кой номер ще играе бразилецът, но засега решението не е спешно, тъй като дебютът му ще бъде чак след 3 седмици заради контузия\n\n\n                    ", "date": "2018.01.09", "title": "Коутиньо се извини на „Ливърпул“ с писмо"}
{"url": "http://www.monitor.bg/a/view/63510-%D0%90%D0%BD%D1%87%D0%B5%D0%BB%D0%BE%D1%82%D0%B8-%D0%93%D0%B0%D1%82%D1%83%D0%B7%D0%BE-%D0%B5-%D1%82%D0%BE%D1%87%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B7%D0%B0-%D0%9C%D0%B8%D0%BB%D0%B0%D0%BD/", "text": "\n                    Дженаро Гатузо е точният човек за треньорския пост в „Милан“. Това обяви легендата Карло Анчелоти, който честити емоционално рождения ден на бившия футболист. Гатузо стана на 40 години, а Татко Карло не пропусна да отбележи празника с емоционално послание.„Сега те гледам как се държиш като луд на пейката на „Милан“; викаш, крещиш, подтикваш ги. Мисля, че ти си точният човек за този пост. Има нужда от страст, от твоя характер, от твоя дух за себераздаване, за да се преодолеят препятствията. Има също така нужда твоята радост да сваля определено напрежение, както и мъжкият ти гняв да разбуди заспалите. На терена ти беше моят воин. Нито веднъж не те видях да се откажеш, никога не те видях да напускаш терена с чиста фланелка, никога не те видях да бягаш от битка. Ти беше душата на „Милан“ и се надявам да останеш дълго време там и като треньор“, написа Анчелоти до Гатузо.\n\n\n                    ", "date": "2018.01.09", "title": "Анчелоти: Гатузо е точният човек за „Милан“"}
{"url": "http://www.monitor.bg/a/view/2088-%D0%9F%D1%83%D1%81%D0%BA%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%81%D0%BA%D0%B8-%D1%81%D1%80%D0%B5%D1%89%D1%83-1-%D0%BB%D0%B2-%D0%BD%D0%B0-%D0%92%D0%B8%D1%82%D0%BE%D1%88%D0%B0/", "text": "\n                    Деца и ученици до 18 г. ще могат да карат ски на Витоша на символична цена в събота, когато ще е Световният ден на снега. По този повод от 11 до 13 часа пред хижа „Алеко“ ще се проведе третото издание на „Витоша Зимен Фест“, с който стартира годишната програма от активности на „София – Европейска столица на спорта“ за 2018 г.В този ден вместо 21 или 28 лв. децата и учениците ще могат да ползват лифта за 1 лв. срещу депозит от 5 лв. Освен това всички ски инструктори ще обучават безплатно малките скиори, които ще направят първите си стъпки с писалките или с борда.„Надяваме се по този начин да привлечем повече хора в планината“, заяви Радослав Пеев от „Витоша ски“.Програмата на феста включва две уникални атракции - планинско колоездене, спускане на сняг и спринтово ски-бягане около хижата. Предвидени са още множество демонстрации, състезания, забавни игри и викторини. Ще има и различни конкурси - за направа на снежна фигура, за най-атрактивен карнавален костюм и визия, за най-голяма снежна топка, теглене на въже и др. Фестът включва още планинарски песни и танци на импровизирана сцена.„Тази година по инициатива „София – Европейска столица на спорта“ са предвидени над 90 събития. Освен състезания и фестивали има много училищни и районни спортни празници. Специално внимание насочваме към възможностите на Витоша за спорт, туризъм и отдих, затова сме предвидили 18 интересни събития в планината“, заяви Анатоли Илиев, организационен секретар на инициативата „София – Европейска столица на спорта“.\n\n\n                    ", "date": "2018.01.09", "title": " Пускат децата на ски срещу 1 лв. на Витоша"}
{"url": "http://www.monitor.bg/a/view/64845-%D0%A1%D0%B0%D0%B9%D1%82%D1%8A%D1%82-%D0%BD%D0%B0-%D0%90%D0%A2%D0%A0-%D0%BF%D1%80%D0%B5%D0%B4%D1%80%D0%B5%D1%87%D0%B5-%D0%93%D1%80%D0%B8%D0%B3%D0%BE%D1%80-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-1/", "text": "Борис Бекер: Той е шокиращ талант, няма причина да спира\n                    Григор Димитров ще е следващият №1 в мъжкия тенис. Това е прогнозата на известния анализатор Крейг О'Шонеси в официалния сайт на Асоциацията на тенисистите професионалисти (АТР). Неговите виждания за това, което ще се случи през този сезон, се базират на статистически анализи от миналия.\"Пъзелът най-сетне се подреди за талантливия 26-годишен българин, твърди О'Шонеси. Той стартира 2017-а като №17 в световната ранглиста, но в края на сезона достигна до №3 благодарение на спечелването на финалите на АТР. През 2016-а Димитров спаси само 60% (238/397) от точките за пробив при негов сервис, което му донесе 36-о място по този показател в тура. През 2017-а това число се вдигна до 70% (252/360), което го прави петият най-добре отразяващ шансове за пробиви. Той е по-устойчив психически, физически по-здрав и има увереността да застане сам на върха.\"Подобни са и прогнозите на експерта на \"Евроспорт\" Матс Виландер. Според него Григор Димитров обаче има по-големи шансове да стане №1 в света, отколкото да спечели титла от турнирите в Големия шлем. \"Не съм сигурен дали Григор е готов да спечели титла от Големия шлем, казва Виландер. - Причината е начинът, по който играе. Той може да победи почти всички играчи, но все още е малко непостоянен по отношение на ударите. Той обаче притежава всички необходими умения, за да бъде №1 в световната ранглиста.\"Към хвалещите първата ракета на България се присъедини и легендата Борис Бекер. \"Виждам Григор Димитров на полуфинал в Australian Open или по-напред, абсолютно, каза германецът. Вярвам, че може да бъде в топ 3 или в топ 5 и в края на годината, защото е изключителен талант. Направо шокиращ. Освен това има до себе си Дани Валверду, който е един от най-добрите треньори в тениса и се вижда много голямо подобрение през последните 18 месеца. Григор се превърна в един от водещите състезатели в световен мащаб и не виждам причина да спира дотук.\"Междувременно настоящият №1 в света - Рафаел Надал започна със загуба новия сезон. Той падна от Ришар Гаске с 4:6, 5:7 на демонстративния турнир \"Куйон Класик\" в Мелбърн при първия си мач, след като контузи коляното си в Лондон през ноември 2017-а, където Гришо спечели финала на АТР.\n\n\n                    ", "date": "2018.01.09", "title": "Сайтът на АТР предрече: Григор е следващият №1"}
{"url": "http://www.monitor.bg/a/view/59435-%D0%9D%D0%B0%D0%BD%D0%B8-%D0%A0%D0%BE%D0%BC%D0%B0-%D0%B0%D1%83%D1%82-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%9C%D0%B8%D0%BD%D0%B8/", "text": "\n                    Двукратният победител в рали \"Дакар\" Нани Рома напусна 40-ото издание на екстремната надпревара заради травми, които получи при катастрофа със своя автомобил \"Мини\". Испанецът загуби контрол върху колата по време на третия етап, превъртя се няколко пъти към края му, но успя да завърши на 16-о място. След финала обаче беше откаран с хеликоптер в болница в Лима, където лекарите установиха че има контузии в шията и по главата, заради които трябва да се откаже от състезанието.Ралито приключи и за аржентинката Алисия Рейна, след като нейната \"Тойота Хайлукс\" се запали в началото на етапа и изгоря почти изцяло. За щастие Рейна и нейният копилот Карлос Данте Пелайо оцеляха невредими. \"Не знаем какво се случи, разказа Алисия. Вчера автомобилът нямаше проблеми. За две секунди изчезнаха усилията, които полагахме в продължение на година. Болката е огромна и ни е много трудно.\"Катарецът Насер Ал-Атия с \"Тойто Хайлукс\" спечели етапа, с което победите му станаха две, но това го изкачи само до 3-о място в класирането. Начело остава Стефан Петерханзел с \"Пежо 3008\", завършил на 4 минути след него, а втори е съотборникът му Сирил Депре, на 3:11 мин. Мико Хирвонен пък спря за ремонт на своето \"Мини\", който му отне час и половина и го лиши от всякакви шансове да се намеси в битката за призовите места.\n\n\n                    ", "date": "2018.01.09", "title": " Нани Рома аут след катастрофа с \"Мини\""}
{"url": "http://www.monitor.bg/a/view/87929-%D0%AF%D0%BF%D0%BE%D0%BD%D0%B5%D1%86-%D1%81%D0%B8%D0%BF%D0%B0%D0%BB-%D0%B4%D0%BE%D0%BF%D0%B8%D0%BD%D0%B3-%D0%BD%D0%B0-%D1%81%D0%B2%D0%BE%D0%B9-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82/", "text": "\n                    Японският каякар Ясухиро Сузуки беше наказан с 8 години лишаване от състезателни права за това, че сипал забранен стимулант в напитката на свой конкурент, който е бил отстранен от спорта. Това реши Националната антидопингова агенция на Япония, след като разследва случая. Това е първи подобен случай в историята на спорта в Страната на изгряващото слънце.По данни на местната федерация през септември 2017 г. по време на световния шампионат на каяк в Чехия 32-годишният Сузуки е налял в бутилката с вода на своя по-млад съперник, 25-годишния Сейдзи Комацу, анаболния стероид метандиенон. В резултат след положителна проба Комацу е бил наказан. Двамата са били конкуренти за място в японския национален отбор за летните олимпийски игри в Токио през 2020 г. Така Комацу е бил реабилитиран, а Сузуки ще пропусне най-важните стартове на живота си.При разследването станало ясно, че Сузуки е давал забранени стимуланти на свои съперници в продължение на цели 8 години. Плюс това е крадял вещи на свои съотборници и често вдигал скандали.\n\n\n                    ", "date": "2018.01.09", "title": "Японец сипал допинг на свой конкурент"}
{"url": "http://www.monitor.bg/a/view/17012-%D0%9D%D0%B5%D1%84%D1%82%D0%BE%D1%85%D0%B8%D0%BC%D0%B8%D0%BA-%D0%A6%D0%A1%D0%9A%D0%90-%D0%B5-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-14%D1%84%D0%B8%D0%BD%D0%B0%D0%BB%D0%B0/", "text": "\n                    Атрактивни мачове предопредели жребият на 1/4-финалите на турнира за Купата на България по волейбол при мъжете. Дербито на тази фаза безспорно ще е двубоят между шампиона \"Нефтохимик 2010\" и вицешампиона ЦСКА. В третия кръг \"Нефтохимик\" отстрани \"Сливнишки герой\" с 3:0 (6, 19, 18), а ЦСКА се класира по право като втори в есенния дял на шампионата. Друга не по-малко атрактивна двойка са лидерът в първенството \"Пирин\" и носителят на приза за 2017 г. \"Добруджа'07\". Добруджанци елиминираха \"Левски\" с 3:2 (-21, 19, 20,-19, 12). Интересен развой може да се очаква от новака в елита \"Хебър\" (Пазарджик) и \"Миньор\" (Пк). Домакините на финалите от \"Монтана\" пък срещат \"Марек Юнион Ивкони\".Мачовете са от 12 до 14 януари в Монтана. Победителите от първите 2 двойки играят в първия полуфинал, от вторите - в другия. Спечелилите полуфиналите ще се срещнат за Купата, а мач за трето място няма да има.\n\n\n                    ", "date": "2018.01.09", "title": "\"Нефтохимик\" – ЦСКА е дербито на 1/4-финала"}
{"url": "http://www.monitor.bg/a/view/68541-%D0%92%D0%B8%D1%80%D1%83%D1%81-%D0%B2-%D0%91%D0%BE%D1%82%D0%B5%D0%B2-%D0%9F%D0%B4-%D0%9C%D0%B5%D0%BB%D0%B5%D0%B4%D0%B6%D0%B5-%D0%B8%D0%B4%D0%B2%D0%B0-%D1%83%D1%82%D1%80%D0%B5/", "text": "\n                    Футболистите на „Ботев“ започнаха първия етап от зимната си подготовка, който ще протече в Пловдив. В понеделник \"канарчетата\" се настаниха в стаите си на клубната база и влязоха в лагерен режим, който ще продължи до края на следващата седмица.В първата седмица от подготовката треньорският щаб ще заложи на двуразови тренировки с изключение на сряда и събота, когато програмата предвижда по едно занимание. Сутрешните сесии са с начален час 10, а следобед от 15,30 ч. Неделя е почивен ден за футболистите.Към подготовката на тима вече се присъединиха Иван Чворович и Густаво Афонсо. Във вторник следобед първо занимание за годината ще направи и Цветомир Панов. Десният бранител получи по-дълга почивка, тъй като стана татко в първите дни на 2018-та. Последен в Пловдив се очаква да пристигне Яя Меледже, който на 10-и се завръща от родината си. Поради вирус първите занимания за седмицата пропуска Дуде Ндонгала, а опасенията на треньорския щаб са, че грипът може да повали още играчи.\n\n\n                    ", "date": "2018.01.09", "title": "Вирус в „Ботев“ (Пд), Меледже идва утре"}
{"url": "http://www.monitor.bg/a/view/12187-%D0%93%D0%B5%D0%BE%D1%80%D0%B3%D0%B8-%D0%94%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-%D1%81%D0%B5-%D1%80%D0%B0%D0%B7%D0%B1%D1%80%D0%B0-%D1%81-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD%D1%86%D0%B8/", "text": "\n                    Бившият треньор на „Лудогорец“ Георги Дерменджиев все пак ще продължи кариерата си в първенството на Казахстан. Специалистът вече е в бившата съветска република и може да се смята за треньор на „Ордабасъ“ (Шимкент), твърдят местните медии. По-важните детайли в договора на Дерменджиев могат да бъдат считани за фиксирани, а малки подробности ще се уточнят в следващите часове и след това двете страни ще сложат подписите под контракта.Утре „Ордабасъ“ заминава за първия си зимен лагер в Турция и в деня на отпътуването най-вероятно 63-годишният пловдивчанин ще бъде представен пред местните медии. Първият зимен лагер на тима от Шимкент ще продължи до 28 януари. „Ордабасъ“ завърши на трето място в крайното класиране през миналата година и през лятото на 2018-а ще се включи в квалификационните кръгове на Лига Европа. Дерменджиев преди близо месец беше пред договор с друг местен тим - „Иртиш“ (Павлодар), но тогава двете страни не се разбраха.Така спецът продължава традицията български треньори да работят в Казахстан, след като Мъри Стоилов се завърна в „Астана“, Стойчо Младенов е в „Кайсар“, а преди няколко дни Никола Спасов пое „Кизил-Жар“.\n\n\n                    ", "date": "2018.01.09", "title": "Георги Дерменджиев се разбра с казахстанци"}
{"url": "http://www.monitor.bg/a/view/54357-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B1%D1%80%D0%B0%D0%BD%D0%B8-%D0%BF%D0%BE%D0%B1%D0%BE%D0%B9%D0%BD%D0%B8%D0%BA%D0%B0-%D0%9C%D0%B8%D1%81%D0%B8%D0%B4%D0%B6%D0%B0%D0%BD/", "text": "\n                    Изпълнителният директор на „Лудогорец“ Ангел Петричев подкрепи замесилия се в скандал нападател Върджил Мисиджан. Холандецът е бил арестуван миналата седмица заради побой над 68-годишен човек, предизвикан след спор за паркиране. Пострадалият е бил приет в болница със счупен глезен и контузия на лакътя. По-късно Мисиджан е бил освободен и се присъедини към лагера на тима в Турция.„Адвокатът на Върджил твърди, че играчът е действал при самозащита и освен това е понесъл расистки обиди. Той ще трябва да се яви в съда в Холандия на 30 март. \"Лудогорец“ не е в позиция да коментира случая с Мисиджан, поне докато не се установят безспорно фактите по делото. Напомням на всички презумпцията за невинност, съгласно която всеки е невинен до доказване на противното с влязла в сила присъда. В тази връзка всякакви коментари, оценки и съждения по случая може да се окажат некоректни и прибързани. Аз познавам Мисиджан като коректно, възпитано и дисциплинирано момче и понастоящем мнението ми продължава да бъде същото\", коментира Петричев.\n\n\n                    ", "date": "2018.01.09", "title": "„Лудогорец“ брани побойника Мисиджан"}
{"url": "http://www.monitor.bg/a/view/61843-%D0%94%D0%B6%D0%B5%D0%B9%D0%BC%D0%B8-%D0%94%D0%BE%D1%80%D0%BD%D0%B0%D0%BD-%D1%81%D1%8A%D0%B1%D0%BB%D0%B0%D0%B7%D0%BD%D1%8F%D0%B2%D0%B0-%D1%84%D0%B5%D0%BD%D0%BA%D0%B8-%D1%81-%D0%BA%D0%B0%D0%B2%D1%8A%D1%80-%D0%BD%D0%B0-%D0%9F%D0%BE%D0%BB-%D0%9C%D0%B0%D0%BA%D0%BA%D0%B0%D1%80%D1%82%D0%BD%D0%B8/", "text": "\n                    След като заголи бицепс за първите две попълнения от „50 нюанса...“ Джейми Дорнан ще разгорещи страстите в новата част на поредицата и с изпълнение. Актьорът вече записа песента, с която ще се включи в саундтрака на филма. Тя е кавър на хита на Пол Маккартни от 1970 г. Maybe I'm Amazed, а фенове ще могат да правят предварителни поръчки за албума с парчетата, включени в лентата, от този петък.\n\nОсвен Дорнан, с изпълнение в „50 нюанса освободени“ с дует ще се разпишат още британската певица Рита Ора и бившият кадър на One Direction Лиам Пейн. Действието в третия филм от франчайза ще се завърти около събитията около сватбата на бизнесмена със садо-мазо наклонности Крисчън Грей (Дорнан) и любимата му Анастейша (Дакота Джонсън). Изненадваща бременност, заплахи от бивши шефове и ревност ще разтърсят медения месец на двамата влюбени, а в каква степен това ще наруши еротичния им маратон, ще разберем от 10 февруари, когато ще стартира широкото разпространение на „50 нюанса освободени“ в родните кина.\n                    ", "date": "2018.01.09", "title": "Джейми Дорнан съблазнява фенки с кавър на Пол Маккартни"}
{"url": "http://www.monitor.bg/a/view/19531-%D0%9A%D1%80%D0%B8%D1%81%D0%BA%D0%BE-%D1%81%D0%BD%D0%B8%D0%BC%D0%B0-%D1%80%D0%B8%D0%B0%D0%BB%D0%B8%D1%82%D0%B8-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8/", "text": "\n                    Да заснеме сватбата си под формата на риалити предаване – това се закани на шега хитмейкърът Криско, след като за пореден път опроверга слуховете, че е казал заветното „да“ на приятелката си Цвети. Само дни преди Нова година спекулации отново прекараха под венчило двойката, като за факта, че са вече семейни, загатна самата балерина. След като добави към името си в социалните мрежи фамилията на Криско – Талева и публикува своя снимка с пръстен, наподобяващ брачна халка, Петрова подхрани подозренията за тайна сватба.\n\nИзпълнителят на „Нашият Живот“ обеща от своя страна, че когато се стигне до подобна церемония, ще обяви намерението си да се ожени за Цвети публично. Към момента обаче той е отдаден изцяло на кариерата си. Само след две седмици той ще отпътува към Чикаго, откъдето ще стартира турнето му в САЩ и Канада. В рамките на 16 дни той ще изнесе 7 концерта отвъд океана, като съвсем скоро се очаква да пусне и следващата си песен.\n                    ", "date": "2018.01.09", "title": "Криско снима риалити за сватбата си"}
{"url": "http://www.monitor.bg/a/view/52058-%D0%A4%D0%B8%D0%BB%D0%BC%D1%8A%D1%82-%D0%BD%D0%B0-%D0%93%D0%B8%D0%B9%D0%B5%D1%80%D0%BC%D0%BE-%D0%B4%D0%B5%D0%BB-%D0%A2%D0%BE%D1%80%D0%BE-%D1%81-12-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-%D0%91%D0%90%D0%A4%D0%A2%D0%90/", "text": "\n                    \"Формата на водата\" на мексиканеца Гилермо дел Торо получи 12 номинации за наградите БАФТА на Британската академия за кино и телевизия, сред които за най-добър филм и режисьор, съобщи Би Би Си. С по 9 номинации за отличията, смятани за британския еквивалент на наградите \"Оскар\", са филмите \"Три билборда извън града\" на Мартин Макдона и \"Най-мрачният час\" на Джо Райт. Следват \"Блейд Рънър 2049\" на Дени Вилньов и \"Дюнкерк\" на Кристофър Нолан с по 8.В категорията за най-добър филм освен \"Формата на водата\" са номинирани \"Три билборда извън града\", \"Най-мрачният час\", \"Дюнкерк\" и \"Призови ме с твоето име\" на италианеца Лука Гуаданино. С номинации за най-добър британски филм са \"Най-мрачният час\", \"Смъртта на Сталин\", \"Божия земя\", \"Лейди Макбет\", \"Падингтън 2\" и \"Три билборда извън града\".Призът за най-добър режисьор с Гийермо дел Торо за \"Формата на водата\" ще си оспорват Дени Вилньов за \"Блейд Рънър 2049\", Лука Гуаданино за \"Призови ме с твоето име\", Кристофър Нолан за \"Дюнкерк\" и Мартин Макдона за \"Три билборда извън града\"В категорията за най-добра актриса са номинирани Анет Бенинг за \"Филмовите звезди не умират в Ливърпул\", Франсис Макдорманд за \"Три билборда извън града\", Марго Роби за \"Аз, Тоня\", Сали Хокинс за \"Формата на водата\" и Сирша Ронан за \"Лейди Бърд\". Носителят на приза за най-добър актьор ще бъде избран измежду Даниъл Дей-Луис за \"Призрачна нишка\", Гари Олдман за \"Най-мрачният час\", Даниел Калуя за \"Бягай!\", Джейми Бел за \"Филмовите звезди не умират в Ливърпул\" и Тимъти Шаламе за \"Призови ме с твоето име\".С номинации за най-добър актриса в поддържаща роля са Алисън Джани за \"Аз, Тоня\", Кристин Скот Томас за \"Най-мрачният час\", Лори Меткалф за \"Лейди Бърд\", Лесли Манвил за \"Призрачна нишка\" и Октейвия Спенсър за \"Формата на водата\". В категорията за най-добър актьор в поддържаща роля са номинирани Кристофър Плъмър, който „преигра“ изрязания Кевин Спейси във \"Всички пари на света\", Хю Грант за \"Падингтън 2\", Сам Рокуел за \"Три билборда извън града\", Уилям Дефо за \"Проектът Флорида\" и Уди Харелсън за \"Три билборда извън града\".Номинираните в категорията за най-добър чуждоезичен филм продукции са руският \"Нелюбов\" на Андрей Звягинцев, смятан за фаворит“, \"Първо убиха баща ми\" с режисьор Анджелина Джоли, \"Тя\", \"Слугинята\" и \"Търговският пътник\". \"Тайната на Коко\", \"Да обичаш Винсент\" и \"Животът ми като тиквичка\" ще се съревновават за наградата за най-добра анимация.Наблюдателите отбелязват, че филмът \"Вестник на властта\" на Стивън Спилбърг с Том Ханкс и Мерил Стрийп, приеман досега за един от фаворитите, изобщо не е получил номинация за водещите британски отличия. Извън надпреварата за родните \"Оскар\"-и остават и британските звезди Джуди Денч и Хелън Мирън.Наградите БАФТА се връчват две седмици преди \"Оскар\"-ите. Те ще бъдат обявени на 18 февруари на церемония в \"Роял Албърт хол\" в Лондон.\n\n\n                    ", "date": "2018.01.09", "title": "Филмът на Гилермо дел Торо с 12 номинации за БАФТА"}
{"url": "http://www.monitor.bg/a/view/74227-%D0%98%D1%81%D0%BA%D0%B0%D1%82-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D0%B7%D0%B0-%D0%BF%D0%B8%D0%B0%D0%BD%D0%B8%D1%81%D1%82%D0%BA%D0%B0-%D0%BD%D0%B0-%D0%A1%D0%B5%D0%B9%D1%88%D0%B5%D0%BB%D0%B8%D1%82%D0%B5/", "text": "\n                    Носителката на титлата Мис Силикон Джулиана Гани отказала работа като учител по музика на Сейшелите. Опцията да се преквалифицира от еротичен модел и риалити героиня на повикване тя започнала да обмисля по време на сватбеното си пътешествие преди Коледа, когато любимият й Станимир Ташев пожелал да останат да живеят там и дори избрал апартамент. Блондинката показала патриотичен дух и отказала, въпреки моменталните оферти за работа, едната от които била да учи деца да свирят на пиано.\n\nМладото семейство е замразило на този етап плановете си за втора пищна сватба, след като миналата година подписа в тесен семеен кръг. Искахме, но мисля, че е по-добре да не я осъществим, защото ни е страх да не ни урочасат. Много се говори за нас постоянно и това ни влияе. Хората ни завиждат и ние го усещаме”, обяснява Станимир пред сп. LoveStyle. С Джулиана мечтаят за две или три деца. „Станимир желае първото да е момче, а аз – момиче. На късметите от питката обаче на мен ми се падна сейшелски живот и много почивки, а на него – хубава работа и благоденствие. Да си призная, още не се чувствам готова да стана родител”, разкрива силиконката. Станимир е на същото мнение, но признава, че ако се случи да имат деца, ще са щастливи.  \n                    ", "date": "2018.01.09", "title": "Искат Джулиана Гани за пианистка на Сейшелите "}
{"url": "http://www.monitor.bg/a/view/22192-%D0%9E%D0%BF%D0%B5%D1%80%D0%BD%D0%B0%D1%82%D0%B0-%D0%B4%D0%B8%D0%B2%D0%B0-%D0%9A%D0%B0%D1%82%D1%8F-%D0%A0%D0%B8%D1%87%D0%B0%D1%80%D0%B5%D0%BB%D0%B8-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "Музата на Хосе Карерас се завръща у нас с нов музикален проект\n                    Легендарната оперна прима Катя Ричарели и тенорът Франческо Дзингарело ще представят блестящ музикален спектакъл от 20 ч. на 14 април в зала 1 на НДК. Концертът е наречен „С музика в сърцето“ и билетите за него вече са в продажба на цени от 30 до 100 лева.\n\nВ софийската програма на двете мегазвезди от миланската Ла Скала са двайсетина емблематични и любими оперни арии и популярни песни като Lascia ch`io pianga – известна сопранова ария от Хендел, Ah la paterna mano – ария на Макдъф от операта на Верди „Макбет“, Di tanti palpiti – коронна ария на Ричарели от „Танкреди“ на Джоакино Росини, Il lamento di Federico – тенорова ария от „Арлезианката“ на Чилеа, O mio babbino caro – сопранова ария от „Джани Скики“ на Пучини, прочутата „Хабанера“ от „Кармен“ на Бизе и не по-малко великата E lucevan le stelle – ключовата ария на Каварадоси от Пучиниевата „Тоска“,\n\n\n\nкато O sole mio, Marechiare, Core ngrato и др. За финал Ричарели и Дзингарело ще изпълнят „Наздравица“ от „Травиата“ на Верди, а за бис тенорът се е приготвил да извиси глас с Nessun dorma от „Турандот“ на Пучини.\n\nСлавата на прочутите гласове на Миланската скала отдавна е напуснала пределите на Апенините и се носи по цял свят. Романтичната одухотвореност и вълшебното им въздействие ще покорят душите и на българската публика. Световноизвестната Катя Ричарели, която след броени дни ще навърши 71, завладява едни от най-престижните международни сцени през годините – парижката Гранд опера, Ковънт Гардън в Лондон, Ла Скала в Милано и Метрополитън опера в Ню Йорк са само част от грандиозните постижения, които издигат сопраното до недостижими върхове в класическата музика. През 1986 г. Катя Ричарели си партнира с Пласидо Доминго, като изпълнява ролята на Дездемона в знаменития филм опера на Франко Дзефирели „Отело“. Критиците не спират да сипят хвалебствия: „Ричарели възвърна радостта от пеенето!\n\n\n\nкоито сгряват сърцето“.\n\nРепертоарът на Катя Ричарели наброява над петдесет роли. Музиката и любовта свързват името й с великия тенор Хосе Карерас. Двамата изживяват голяма любов и връзката им трае повече от 13 години. През 1986 г., на своя 40-и рожден ден, Катя обаче се омъжва за най-известният телевизионен водещ в Италия – Пипо Баудо. 18 години по-късно, през лятото на 2004 г. подава молба за развод. Така че Катя Ричарели провокира публиката и медиите и е непрекъснат обект на техния интерес както с артистичната си кариера, така и с личния си живот.\n\nЛюбовта на Катя Ричарели към България е голяма. Тя се завръща за поредния голям концерт у нас. През 2001 г., докато е директор на оперния театър в южния италиански град Лече, дивата избра премиер-балетистите на Софийската опера Ясен Вълчанов, Диляна Никифорова и Дарина Бедева за участие в специален спектакъл, посветен на Джузепе Верди.\n\n \n                    ", "date": "2018.01.09", "title": "Оперната дива Катя Ричарели със специален концерт в София"}
{"url": "http://www.monitor.bg/a/view/60297-%D0%A1%D0%BA%D1%83%D0%BB%D0%BF%D1%82%D0%BE%D1%80%D1%8A%D1%82-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%A1%D1%82%D0%B0%D1%80%D1%87%D0%B5%D0%B2-%D1%81-%D0%B8%D0%B7%D0%BB%D0%BE%D0%B6%D0%B1%D0%B0-%D0%B2-%D0%A0%D0%B0%D0%B9%D0%BA%D0%BE-%D0%90%D0%BB%D0%B5%D0%BA%D1%81%D0%B8%D0%B5%D0%B2/", "text": "\n                    Изложба на един от най-големите съвременни български скулптори – Валентин Старчев, се открива днес от 18 ч. в галерия „Райко Алексиев“ на СБХ на столичната ул. „Раковски“ 125. Експозицията може да бъде видяна до 30 януари.Тази изложба на Валентин Старчев идва след забележителния успех на неговото представяне в същата зала през 2011 и 2015 г. и драматичната 2017 г., когато името му беше сред най-често споменаваните в медийната полемика около паметника „1300 години България“, чиито автор е той. Монументалистът сега показва произведения, създадени през последните няколко месеца. В тишината на ателието са сътворени „Мадона“, „Пророк“, „Орфей“, „Светлина\" и „Нощ“. Валентин Старчев е роден през 1935 г. в Стара Загора. През 1959 г. завършва Художествената академия, специалност „Скулптура“, при проф. Марко Марков. Работи в областта на монументалната и кавалетната скулптура, монументално-декоративната скулптура към архитектура, малката пластика, медалиерното изкуство - ордени и монети, и др.Негови скулптурни творби се намират в колекциите на Мидделхайм музеум, Антверпен – Белгия, Музей „Петер Лудвиг“, град Аахен – Германия, Колекция Арт център „Юго Вутен“ – Белгия, Фондация „Арт диалог“ – Франция, Национална галерия – София, частни колекции в България, Италия, САЩ, Холандия, Белгия, Япония и др. Творби на Старчев са подарени на папа Йоан Павел ІІ, крал Хуан Карлос, Херберт фон Караян и др. Освен на печално приключилия живота си монумент „1300 години България“ в градинката на НДК, той е автор на още множество паметници в София, Бургас, Плевен, Стара Загора, Рим, Киев, Одрин, Цариброд, Осака...\n\n\n                    ", "date": "2018.01.09", "title": "Скулпторът Валентин Старчев с изложба в „Райко Алексиев“"}
{"url": "http://www.monitor.bg/a/view/53465-%D0%A4%D0%B8%D1%86%D0%B0%D1%82%D0%B0-%D1%81%D0%BC%D0%B5%D0%BD%D1%8F-%D0%BF%D0%B0%D1%81%D0%BF%D0%BE%D1%80%D1%82%D0%B0-%D1%81%D0%B8-%D1%81-%D1%80%D1%83%D1%81%D0%BA%D0%B8/", "text": "\n                    Като псевдо чистокръвен руснак, барабанист-табиетлия и професионален лъжец ще видим Филип Аврамов в „Скъпи наследници“, чиито старт е на 15 януари от 18 ч по bTV. „Ролята ми е на човек, който измисля много истории с една цел - да скрие своята самоличност“, разкри Фицата. Подобно на неговия герой и персонажът на Рая Пеева – младото градско момиче Поля, попада в екранното село Бели Вит случайно, но бързо става активен елемент от социалния живот там.\n\n„Моята героиня е най-добрата приятелка на Катерина, в която се превъплъщава Даяна Ханджиева – едно от младите лица, което ще бъде и откритие за зрителите на „Скъпи наследници“. Аз съм забързано градско момиче от София, което отива в селото и се влюбва в природата, а може би и в някой от героите“, загатна Рая Пеева.\n\nЕдна от основните сюжетни линии в мащабната продукция е сблъсъкът между забързания живот в града и красотата и спокойствието на природата. „В нашето село има доста млади хора, което е обнадеждаващо за селото по принцип“, сподели Аврамов и допълни, че живота на всеки един човек не е чак толкова различен, защото няма значение къде живееш, а че ти живееш там. „Семейството е всичко! Това искаме да кажем с този сериал“, добави Пеева.\n\nСюжетът на драмедито се върти около семейство, което е заставено от своя \"патриарх\" да живее заедно в рамките на година в Бели Вит. Идеята е никой от тях да не напуска селото за повече от 12 часа. Ако за този период се научат да оцеляват въпреки различията си и в близост до природата, те ще си разделят наследство от 1,2 милиона евро. \n\n \n                    ", "date": "2018.01.09", "title": "Фицата сменя паспорта си с руски"}
{"url": "http://www.monitor.bg/a/view/1546-%D0%94%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%BE%D0%BA%D0%B8%D1%87%D0%B8-%D0%B1%D0%B5%D0%B1%D0%B5%D1%82%D0%BE-%D1%81-%D0%BF%D0%BE%D0%B7%D0%BB%D0%B0%D1%82%D0%B5%D0%BD-%D0%B1%D0%B8%D0%B1%D0%B5%D1%80%D0%BE%D0%BD/", "text": "\n                    Броени дни след като даде живот на втория си син, Десислава отпразнува повода с приятели. Малкият Борис бе затрупан с подаръци, сред които и биберон с покритие, наподобяващо злато, на което е изписано и името му. На купона по случай появяването му на бял свят присъстваха колежката на фолкпевицата Елена Паришева и съпругът й Ивелин Попов. Раждането на първородния си син ММА боецът Благой Найденов отбеляза и с нов татус. Изгората на Десислава омастили върху гърдите си името на малкия, както и рождената му дата – 28 декември.Наскоро звездата от „Пайнер“ сподели, че с Малката Кобра правили опити за бебе от доста време, но новината за положителния тест за бременност преди девет месеца била изненада.Деси вече отглежда по-голям син – Майки, който е в чудесни отношения с Найденов. Тази година се очаква пък щастливите родители да се разходят и до олтара. Двамата проговориха за намеренията си преди няколко месеца, като тогава отбелязаха, че ще изчакат раждането на общия им наследник.\n\n\n                    ", "date": "2018.01.09", "title": "Десислава окичи бебето с позлатен биберон"}
{"url": "http://www.monitor.bg/a/view/45127-%D0%98%D0%B7%D0%BF%D1%80%D0%B0%D1%82%D0%B8%D1%85%D0%BC%D0%B5-%D0%B0%D0%BA%D1%82%D1%8C%D0%BE%D1%80%D0%B0-%D0%92%D0%B5%D0%BB%D0%B8-%D0%A7%D0%B0%D1%83%D1%88%D0%B5%D0%B2-%D0%BF%D0%BE-%D0%B2%D0%B5%D1%87%D0%BD%D0%B8%D1%8F-%D0%BC%D1%83-%D0%BF%D1%8A%D1%82/", "text": "Доайенът на Сатиричния театър почина на 83-годишна възраст\n                    Близки, приятели, колеги и почитатели изпратиха днес на Централните софийски гробища изтъкнатия актьор Вели Чаушев във вечния му път. Доайенът на Сатиричния театър почина на 83-годишна възраст на 6 януари.„Още един от големите актьори на Сатиричния театър си отиде от този свят... Актьор на словото - не само от сцената, но и автор - майстор на думите в книгите - поклонение към театъра и към хората на театъра... Човек на вица, артист, горящ в театъра и за театъра... Вели, ще ни липсваш с усмивката си, със съпричастността си към съдбата на Сатиричния театър... Вели, вярваме, че сега си на онзи свят, за да превръщаш в прекрасно слово историята на театъра, за който даде целия си живот... Обичаме те!”. Това е посланието на Сатирата, публикувано в социалните мрежи по повод кончината на актьора.Вели Чаушев е роден на 11 септември 1934 г. в Златоград. От малък се увлича по поезията на Александър Вутимски, Атанас Далчев, Богомил Райнов. Решението да кандидатства във ВИТИЗ Чаушев взима след случайна среща с Апостол Карамитев. Завършва следването си през 1958 г. и постъпва в трупата на Хасковския театър. От 1961 г. е актьор в Държавния сатиричен театър.През годините Вели Чаушев има роли в множество филми и телевизионни постановки. Наред с това редовно прави записи за Българското национално радио. Изявява се и като автор на детски книги.В последните години актьорът нашумя с моноспектакъла си по стихове на Валери Петров „Разтворен прозорец“. Той се утвърди като един от най-проникновените рецитатори на големия ни поет.Поклон пред светлата памет на Вели Чаушев! \n\n\n                    ", "date": "2018.01.09", "title": "Изпратихме актьора Вели Чаушев по вечния му път"}
{"url": "http://www.monitor.bg/a/view/67115-%D0%91%D1%80%D0%B0%D1%82%D1%8F-%D0%A1%D0%B0%D1%84%D1%80%D0%BE%D0%BD%D0%BE%D0%B2%D0%B8-%D1%83%D0%B4%D1%80%D1%8F%D1%82-%D0%9D%D0%94%D0%9A-%D1%81-%D0%9C%D1%8A%D0%BB%D0%BD%D0%B8%D1%8F/", "text": "\n                     \n\nТоп илюзионистите на Русия братя Сафронови ще представят най-новото си шоу „Мълния“ на 11-ти февруари в зала 1 на НДК и на 13-ти февруари в ДКС Варна. В мащабната продукция иновативните технологии се преплитат с магия и спиращи дъха каскади, а сред топ номерата на факирите са изкачване по вертикална стена с височина 15 м при -20 градуса, както и сблъсъка на Илия Сафронов с влак, от който той остава невредим (илюзията е готвена в продължение на три години). Феновете ще видят още измъкване от белезници с четири катинара в аквариум за 90 секунди – трик, приложен за пръв път от големия Хари Худини през 1907 г.\n\nЗа последните 15 г., магическите спектакли на Сафронови са впечатлили повече от 5 милиона малки и пораснали зрители по света. Билети се продават в мрежата на eventim.bg.\n\n \n                    ", "date": "2018.01.09", "title": "Братя Сафронови удрят НДК с „Мълния“ "}
{"url": "http://www.monitor.bg/a/view/70573-ragnbone-%D0%BE%D1%82%D0%BC%D0%B5%D0%BD%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B8%D1%82%D0%B5-%D1%81%D0%B8-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Британският певец Rag’n’Bone отмени концертите от световното си турне на Балканите. Рори Греъм, както е истинското име на хитмейкъра, трябваше да даде тон за песен у нас на 9 май в зала „Универсиада“. Сред останалите отправни точки от музикалната му обиколка на полуострова, бяха Скопие, Белград, Солун и Истанбул. Като причина за отменения лъч на турнето му мениджърите му посочиха „непредвидени обстоятелства“. Всеки, който си е закупил билет за шоуто, може да го върне срещу дадената от него сума в срок от 15 януари до 9 юли. Очаква се скоро да станат ясни други възможни дати за участията на Rag’n’Bone на Балканите.\n\n \n                    ", "date": "2018.01.09", "title": "Rag’n’Bone отмени концертите си на Балканите"}
{"url": "http://www.monitor.bg/a/view/8920-%D0%93%D0%BE%D0%B2%D0%BE%D1%80%D0%B8%D1%82%D0%B5%D0%BB-%D0%BD%D0%B0-%D0%A2%D1%80%D1%8A%D0%BC%D0%BF-%D0%9F%D1%80%D0%B5%D0%B7%D1%86%D0%B8%D0%B4%D0%B5%D0%BD%D1%82%D1%8A%D1%82-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BC%D0%B0%D0%BD%D0%B4%D0%B0%D1%82/", "text": "\n                    Президентът на САЩ Доналд Тръмп безусловно смята да се кандидатира за втори мандат в Белия дом на изборите през 2020 т., защото постиженията му говорят сами за себе си, каза пред журналисти снощи неговият заместник - говорител Хоган Гидли, цитиран от ДПА.\nТой говори пред представители на медиите на борда на президентския самолет, с който Тръмп пътуваше за среща с фермери в Нешвил - столицата на щата Тенеси. Те го попитаха за коментар на словото на популярната телевизионна водеща Опра Уинфри в Лос Анджелис в неделя. То бе изтълкувано от много наблюдатели като заявка за възможно нейно кандидатиране на президентските избори през 2020 г. от Демократическата партия.\n\"Ние бихме приветствали всеки съперник на президента в борбата му за преизбиране, независимо дали това е Опра Уинфри или някой друг\", каза Гидли. Той уточни, че не знае дали Тръмп е гледал речта на телевизионната звезда, която е сред най-популярните медийни личности в САЩ и е първата чернокожа жена-милиардер, владееща собствено киностудио, тв канал и списание.\n\"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят.\nВ словото си 63-годишната Опра Уинфри каза: \"Много великолепни жени, намиращи се в тази зала, а и някои много достойни мъже, решително се борят, за да станат лидери\". \n\n\n                    ", "date": "2018.01.09", "title": "Говорител на Тръмп: Президентът ще се кандидатира за втори мандат "}
{"url": "http://www.monitor.bg/a/view/52517-%D0%A1%D0%B2%D0%B0%D1%82%D0%B1%D0%B0%D1%80%D0%B8-%D0%9C%D0%B5%D0%B3%D0%B0%D0%BD-%D0%B8-%D0%A5%D0%B0%D1%80%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    \nПринц Хари и годеницата му Меган Маркъл изпратиха картички до свои фенове, с които им благодарят за милите пожелания, с които бяха „залети“ след официалното обявяване на годежа им.\nКартичките представляват усмихната снимка на двойката. Краткият надпис разкрива, че принц Хари и Мегън Маркъл са били истински трогнати от посланията по повод предстоящата им сватба и изплащат своите сърдечни благодарности и най-добри пожелания.\nЧаст от феновете незабавно се похвалиха с картичките си в социалните мрежи. Подобни картички изпрати и херцогиня Катрин, след като получи хиляди благопожелания за рождения си ден миналата година.\n\n\n                    ", "date": "2018.01.09", "title": "Сватбари: Меган и Хари благодариха на феновете "}
{"url": "http://www.monitor.bg/a/view/84999-%D0%9E%D1%82%D0%B2%D0%B0%D1%80%D1%8F%D1%82-%D0%95%D0%B3%D0%B8%D0%BF%D0%B5%D1%82-%D0%B7%D0%B0-%D1%80%D1%83%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8/", "text": "\n                    След повече от 2 години прекъсване египетските курорти отново стават достъпни за руските туристи. След като в края на декември президентът Владимир Путин подписа указ за възстановяване на полетите до арабската република, във вторник стана ясно, че туроператорските фирми започват да предлагат пакети за египетските курорти, пише в. Комерсант“.\n\n          Пред изданието генералният директор на „Интурист“ Виктор Тополкараев съобщи, че неговата компания стартира продажбата на почивки в доскоро забранената дестинация от февруари. Туристите ще бъдат превозвани от въздушните превозвачи на двете страни „Аерофлот“ и Egyptair. Освен това други две туроператорски фирми - Anex tour и „Библио глобус“, започват да продават наземни услуги в арабската република. Руснаците желаещите да почиват на египетските курорти вече ще могат да резервират нощувки в хотели в Хургада или Шарм еш-Шейх. Агенциите уточняват, че на този етап полетите от Русия ще се извършват само до Кайро, тъй като аерогарите на курортите още не са преминали атестацията за безопасност. По тази причина за туристите ще бъдат организирани трансфери от египетската столица.  Тополкараев поясни пред „Комерсант“, че разстоянието от Кайро до Хургада е 452 км, а до Шарм еш-Шейх - 513 км. По предварителни изчисления, вътрешните полети ще оскъпят почивката на руските туристи средно със 150-200 долара на човек. По-рано медиите писаха, че 10-дневна почивка в Египет през 2018 г. ще струва около 40 000 рубли или близо 600 евро.\n\n          Пресата припомня, че полетите до арабската република бяха спрени от руските власти през ноември 2015 г., когато крушение претърпя самолет на авиокомпанията \"Когалимавиа\", следващ по маршрута Шарм еш-Шейх  -  Санкт Петербург. При катастрофата загинаха 224 души, като Федералната служба за сигурност на Русия тогава квалифицира инцидента като терористичен атентат.\n\n          Междувременно главният мюфтия на Египет Шакви Алам забрани търговията с криптовалута на територията на страната, тъй като според него тя противоречи на нормите на исляма, предаде тв каналът „Звезда“. Медията уточнява, че издадената от мюфтията разпоредба няма юридическа сила, но се очаква да се спазва от вярващите египтяни. \n                    ", "date": "2018.01.09", "title": "Отварят Египет за руски туристи "}
{"url": "http://www.monitor.bg/a/view/47151-%D0%91%D0%B0%D0%BA%D1%82%D0%B5%D1%80%D0%B8%D1%8F-%D1%83%D0%B1%D0%B8%D0%B2%D0%B0-%D1%80%D0%B0%D0%BA%D0%BE%D0%B2%D0%B8-%D0%BA%D0%BB%D0%B5%D1%82%D0%BA%D0%B8/", "text": "\n                    Учени откриха средство за борба с рака буквално под нозете си - клетки от съдържаща се в почвата бактерия се оказаха ефикасни срещу меланом.\n\nУчени от университета на Охайо намериха прост и ефикасен метод за борба с рака на кожата с помощта на бактерията Streptomyces bottropensis, която се съдържа в почвата.\n\nКлетките на бактерията синтезират много ефикасното противотуморно вещество менсакарцин, което има голям антипролиферативен ефект, т.е. потиска деленето и активността на раковите клетки.\n\nМолекулярният анализ показал, че въпросното вещество нарушава храненето на клетката и нормалното й функциониране, като първоначално забавя растежа й, преди да програмира смъртта й.\n\nОткритието ще позволи на учени и фармацевти да разработят по-ефикасно лекарство срещу рака на кожата. Заедно с металопептидните препарати, които унищожават ракови клетки на млечната жлеза, и вирусотерапиите новото лекарство ще даде възможност да се ускори лечението на заболяването и да се стабилизира състоянието дори на онкоболни в терминален стадий.\n                    ", "date": "2018.01.09", "title": "Бактерия убива ракови клетки"}
{"url": "http://www.monitor.bg/a/view/39559-%D0%9F%D1%83%D1%81%D0%BA%D0%B0%D1%82-%D1%81%D0%B5%D0%BA%D1%81-%D1%80%D0%BE%D0%B1%D0%BE%D1%82%D0%B8-%D0%B1%D0%B5%D0%B7-%D1%81%D0%BF%D0%B8%D1%80%D0%B0%D1%87%D0%BA%D0%B8-%D0%B7%D0%B0-%D0%B6%D0%B5%D0%BD%D0%B8/", "text": "\n                    От тази година Мат Макмълън, директор на компанията \"Риълботикс\", която се специализира в производството на секс роботи, ще пусне на пазара и неуморни андроиди, предназначени за жени, пише в. \"Дейли мейл\".\n\nИздръжливите труженици на секс фронта ще бъдат оборудвани с бионични пениси. Те ще могат да обслужват притежателките си за колко време те си пожелаят.\n\nСлед като създаде миналата година секс роботи жени, Макмълън беше подложен на критики, че мисли само за фантазиите на представителите на силния пол. Сега директорът на споменатата калифорнийска компания ще избегне упреците, като се погрижи и за потребностите от роботехника и при дамите.\n\nАндроидните машини за жени са изготвени по същата технология, като тази, предназначена за мъжете. Механичните любовници ще могат да говорят, да помнят и да доставят удоволствие. Техният дизайн, материали и записани програми са максимално близки до човешките. Те трябва да се превърнат в незаменими компаньони за дамите.\n                    ", "date": "2018.01.09", "title": "Пускат секс роботи без спирачки за жени"}
{"url": "http://www.monitor.bg/a/view/40946-%D0%92%D0%B8%D0%B1%D1%80%D0%B8%D1%80%D0%B0%D1%89-%D1%81%D1%83%D1%82%D0%B8%D0%B5%D0%BD-%D1%83%D0%B3%D0%BE%D0%BB%D0%B5%D0%BC%D1%8F%D0%B2%D0%B0-%D0%B1%D1%8E%D1%81%D1%82%D0%B0/", "text": "\n                    След 14 успешни теста, сръбският изобретател Милан Милич представи вибриращ сутиен, който уголемява бюста и прави излишни операциите с импланти, пише в. \"Дейли мейл\".\n\nНовият продукт е с търговска марка Enhancebra и се продава за 199 долара. Милич разработил сутиена, след като неговата приятелка му се оплакала, че не си харесвала бюста, но я било страх да легне под скалпела. След успешните изпитания вибриращото бельо ще бъде пуснато в производство.\n\nСутиенът не само уголемява бюста, но го стяга и сближава гърдите една с друга. Всичко това се постига само за седем дни. Уголемяването става с един размер. То се постига чрез увеличаването на кръвния поток и циркулация в гърдите.\n\nПриятелката на Милич, 26-годишната Йелена Сабич, първа тествала новото изобретение. Тя увеличила с един размер чашките на сутиена си само за една седмица. Йелена постигнала този резултат, като носила вибриращия прототип само 5 минути три пъти дневно.\n                    ", "date": "2018.01.09", "title": "Вибриращ сутиен уголемява бюста"}
{"url": "http://www.monitor.bg/a/view/33049-%D0%9A%D0%BB%D0%B5%D1%87%D0%BA%D0%B0-%D0%BE%D1%82-%D0%A5%D0%B0%D0%BC%D0%B0%D1%81-%D1%81%D0%B5-%D0%B3%D1%80%D1%8A%D0%BC%D0%BD%D0%B0-%D0%BD%D0%B5%D0%B2%D0%BE%D0%BB%D0%BD%D0%BE-%D0%B2-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    Имад ал Алами, виден член на палестинската групировка Хамас, е бил откаран в болница с огнестрелна рана в главата, получена вследствие на нещастен случай, предадоха световните агенции, като се позоваха на палестински медии.\n\nСпоред говорител на Хамас Алами е проверявал в дома си своето лично оръжие и случайно е произвел изстрел. Лекарите са извършили хирургическа операция, но състоянието му е критично.\n\n62-годишният Алами е заемал различни ръководни постове в Хамас, бил е и член на политическото бюро на групировката. Той е пребивавал в Сирия, но след влошаването на отношенията между режима в Дамаск и палестинското движение се завръща в ивицата Газа през 2012 г. Две години по-късно, вследствие на израелски въздушен удар по сграда, в която Алами пребивава, той губи единия си крак, припомнят агенциите.\n\nПървоначално се появиха съобщения, някои от които на официални медии на Хамас, че Алами е починал от естествена смърт. След това палестинската групировка обаче заяви, че той е тежко ранен при нещастен случай с огнестрелно оръжие, отбелязва АП.\n                    ", "date": "2018.01.09", "title": "Клечка от Хамас се гръмна неволно в главата"}
{"url": "http://www.monitor.bg/a/view/41842-%D0%94%D0%B2%D0%B5%D1%82%D0%B5-%D0%9A%D0%BE%D1%80%D0%B5%D0%B8-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BE%D1%82-%D0%BF%D1%8A%D1%80%D0%B2%D0%B8%D1%8F-%D0%BE%D0%BF%D0%B8%D1%82/", "text": "\n                    Северна и Южна Корея се договориха да водят военни преговори, се казва в съвместно изявление, след като днес двете страни започнаха официален диалог за пръв път от над две години, предаде Ройтерс.\n\nВоенните преговори бяха предложени от Сеул през юли миналата година, отбелязва ДПА.\n\nВ разговорите Южна Корея е поискала от Севера да спре враждебните действия, които изострят напрежението на Корейския полуостров. КНДР е отвърнала, че е необходимо да се гарантира мирна обстановка на полуострова, и се е съгласила да води военни преговори с южната си съседка за понижаване на напрежението, съобщи Сеул.\n\nСеверна Корея също така се е съгласила да изпрати високопоставена делегация на Зимните олимпийски игри в южнокорейския град Пьончан следващия месец, но ръководителят на делегацията й е реагирал отрицателно на споменаването на възможността за безядрен Корейски полуостров в днешните разговори в пограничното селище Панминчжон, заяви южнокорейското правителство.\n\nСеверна и Южна Корея са се договорили да продължат консултациите на високо равнище за нормализиране на двустранните отношения, се казва в съвместното изявление след днешните разговори.\n\nДвете Кореи са се споразумели още да активизират обмена в различни области.\n\nСтраните са обсъдили въпроси по възстановяването на пряката телефонна линия в Панминчжон, \"горещата\" линия на военна връзка, както и възможността за нова среща на роднини от разделени семейства, въпреки че последната точка не бе включена в съвместната декларация след днешните преговори.\n\nПостигнат е напредък и по възможността за съвместно излизане на делегациите на двете Кореи на церемониите по откриване и закриване на Олимпийските игри в Пьончан. Въпросът ще продължи да се обсъжда в следващите кръгове от двустранните преговори.\n\nРусия приветства започналия диалог между представители на Северна и Южна Корея, заяви днес говорителят на Кремъл Дмитрий Песков. По думите му само чрез такъв \"пряк и непосредствен контакт\" между двете страни е възможно да се постигне \"намаляване на напрежението на Корейския полуостров\". Песков отбеляза, че руският президент Владимир Путин нееднократно е призовавал за създаването на условия за възстановяването на диалога между двете корейски държави.\n\nКитай също приветства началото на диалога между Пхенян и Сеул. \"Ние сме много доволни от това, че ще се състоят разговори на високо равнище между двете Кореи\", каза днес говорителят на външното министерство Лю Кан, цитиран от АП и ДПА.\n\n\"Като съсед на Корейския полуостров Китай приветства и подкрепя последните положителни действия, предприети от двете Кореи за подобряване на техните взаимоотношения\", добави той.\n\nПекин, който е единственият важен съюзник на Пхенян, бе подложен на силен натиск да използва влиянието си, за да го накара да се върне на масата за преговори и да прекрати своите ядрени оръжейни програми. Въпреки че обясняваше, че влиянието му е ограничено, Китай гласува за санкциите на ООН срещу режима на Ким Чен Ун, включващи забрана за износ на текстил, морски храни и други стоки и строги ограничения върху вноса на петрол и петролни продукти, отбелязват агенциите.\n                    ", "date": "2018.01.09", "title": "Двете Кореи се договориха от първия опит"}
{"url": "http://www.monitor.bg/a/view/68173-%D0%9D%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B2%D1%8A%D0%B2-%D0%92%D0%B0%D1%80%D1%88%D0%B0%D0%B2%D0%B0-%D1%81%D0%BC%D0%B5%D0%BD%D0%B8-%D0%BA%D0%BB%D1%8E%D1%87%D0%BE%D0%B2%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8/", "text": "\n                    По предложение на премиера Матеуш Моравецки бяха направени промени на ключови министерски постове в полското правителство. Те бяха обявени от президента Анджей Дуда на церемония, излъчвана пряко по телевизията, предаде АФП.\n\nСменени бяха министрите на външните работи Витолд Вашчиковски и на отбраната Антони Мачеревич. На тяхно място бяха назначени съответно Яцек Чапутович, досегашен заместник-външен министър, и Мариуш Блашчак, който бе министър на вътрешните работи и администрацията. Министър на вътрешните работи стана Йоахим Бруджински.\n\nТереса Червинска бе назначена за министър на финансите - пост, който досега бе заеман от самия Моравецки, съобщи Ройтерс.\n\nСменени бяха още министри на околната среда Ян Шишко, на здравеопазването Константи Радживил и на цифровизацията Анна Стрежинска. Новият министър на околната среда е Хенрик Ковалчик, а на здравеопазването - Лукаш Шумовски, предаде ТАСС.\n\nМинистър на инвестициите и развитието ще бъде Йежи Квечински. Създава се ново министерство по въпросите на предприемачеството и технологиите начело с Ядвига Емилевич.\n\nПромените в полското правителство бяха направени в момент, когато новият премиер се опитва да подобри обтегнатите отношения между страната и Европейската комисия.\n\nОтстраненият външен министър Витолд Вашчиковски бе начело на полската дипломация по време на преизбирането на бившия полски премиер, либерала Доналд Туск, за втори мандат като председател на Европейския съвет. Полша бе единствената страна членка на ЕС, която гласува против Туск. По времето на Вашчиковски освен това се обтегнаха отношенията на Полша с Германия и Франция.\n\nОтстраненият министър на отбраната Мачеревич пък е заклет антикомунист, харизматичен оратор и бе подкрепян от част от консервативния електорат на управляващата консервативна националистическа партия \"Право и справедливост\". Той обаче бе полемична фигура заради някои свои изненадващи изказвания и влезе в открит конфликт с президента Анджей Дуда заради дълбоките различия помежду им по въпроса за реформата на въоръжените сили, отбелязва АФП.\n                    ", "date": "2018.01.09", "title": "Новият премиер във Варшава смени ключови министри"}
{"url": "http://www.monitor.bg/a/view/54557-%D0%9F%D0%B8%D1%8F%D0%BD-%D1%81%D0%B8%D0%BD-%D0%B7%D0%BB%D0%B5%D0%BF%D0%BE%D1%81%D1%82%D0%B0%D0%B2%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%98%D0%B7%D1%80%D0%B0%D0%B5%D0%BB-%D0%BF%D1%80%D0%B5%D0%B4-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7-%D0%B1%D0%B0%D1%80/", "text": "\n                    Един от синовете на Бенямин Нетаняху изигра лоша шега на баща си с потенциално неудобно изказване за бизнесвръзките на израелския премиер, предаде АФП. Втори канал на израелската телевизия излъчи записан тайно разговор, воден според нея през 2015 г. от Яир Нетаняху и негов приятел, син на Коби Маймон, един от най-богатите хора в Израел, на излизане от стриптийз бар. Яир Нетаняху и Нир Маймон, вероятно пийнали, разговарят в кола, където се намират още един младеж, Роман Абрамов, израелски сътрудник на австралийския милиардер Джеймс Пакър, шофьорът и един бодигард, уточни телевизията.\n\nПроизходът на аудиозаписа е неизвестен, но никой, дори Яир Нетаняху, не оспори автентичността му. Яир Нетаняху говори цинично за стриптийзьорки и проститутки.\n\n\"Баща ми даде на твоя да спечели 20 милиарда долара, защо не ми дадеш тогава 400 шекела\", казва Яир на Нир Маймон.\n\nМладият Нетаняху явно намеква за едно мащабно споразумение за разработка на газови находища, открити в Средиземно море край Израел. Бащата на Нир Маймон е сред най-видните акционери в \"Израмко\", една от компаниите участнички в проекта, посочва АФП.\n\nДумите на Яир Нетаняху бяха разпространени в момент, когато баща му е обвиняван по повод връзките си с известни богаташи. Едно от разследванията се дължи на подозрения, че израелският премиер е получавал незаконно подаръци от такива хора, включително от австралиеца Джеймс Пакър и от холивудския продуцент Арнън Милчан.\n\nДвайсет и шестгодишният Яир Нетаняху поднесе извинения с думите, че \"не е бивало да говори под влияние на алкохола\".\n\nА изказването му за газовата сделка \"е шега, всеки, надарен с малко от малко здрав разум, го схваща веднага\", заяви той в комюнике, разпространено от медиите.\n                    ", "date": "2018.01.09", "title": "Пиян син злепостави премиера на Израел пред стриптийз бар"}
{"url": "http://www.monitor.bg/a/view/44747-%D0%95%D0%9A-%D0%BE%D1%87%D0%B0%D0%BA%D0%B2%D0%B0-2018-%D0%B3-%D0%B4%D0%B0-%D0%B1%D1%8A%D0%B4%D0%B5-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F%D1%82%D0%B0/", "text": "\n                    За Европейската комисия 2018 г. ще бъде година на постиженията, заяви говорител на институцията. Той отбеляза, че утре еврокомисарите се събират на първото си за годината заседание, за да обсъдят работната си програма.\n\nСред темите, по които ЕК очаква тази година развитие, говорителят отбеляза финансовия съюз, сигурността по границите, законодателството за предоставяне на убежище, \"връщането към Шенген\", цифровия пазар, напредъка на държавите от Западните Балкани по пътя им към ЕС. Комисията очаква до средата на идната година да отчете напредък по 98 водещи теми, 29 от които вече са завършени.\n\nПо повод предстоящата във вторник вечерта среща на председателя на ЕК Жан-Клод Юнкер с полския премиер Матеуш Моравецки говорителят заяви, че това е добър знак и че Полша може да допринесе много за напредъка по европейския дневен ред. Той допълни, че предложението на комисията Полша да бъде лишена от право на глас в ЕС ще бъде само един от \"широк кръг въпроси от общ интерес\", обсъдени на вечерята.\n                    ", "date": "2018.01.09", "title": "ЕК очаква 2018 г. да бъде \"година на постиженията\""}
{"url": "http://www.monitor.bg/a/view/35396-%D0%9A%D0%B0%D0%B7%D0%B0%D0%BD%D0%BB%D1%8A%D1%87%D0%B0%D0%BD%D0%BA%D0%B0-%D0%BB%D0%B5%D0%B3%D0%BD%D0%B0-%D0%BD%D0%B0-%D1%80%D0%B5%D0%BB%D1%81%D0%B8%D1%82%D0%B5-%D0%BF%D1%80%D0%B5%D0%B4-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%BB%D0%B0%D0%BA/", "text": "\n                    56-годишна казанлъчанка загина под  локомотив, теглещ пътническа композиция , инцидентът е станал около 17,00 часа на 8 януари. Машинистът на влакосъстава е подал звуков сигнал и направил опит да спре аварийно, но не успял. Смъртта на жената е станала за части от секундата, разказват свидетели, намиращи се на близката улица „Тодора Бакърджиева“ в Града на розите.Според тях жертвата е стояла поне няколко минути седнала върху релсите в очакване на тежката машина. По първоначални данни жената е страдала от тежко заболяване . Образувано е било досъдебно производство за престъпление по член 127 ал. 1 от НК.Това е вторият трагичен случай от началото на годината в Казанлък.\n\nНа 5 януари със скок от балкона на апартамент, намиращ се на 7-ия етаж в квартал „Изток“ край на живота си 32-годишният Минчо Лалев-Фараона, който се пристрастрил към наркотиците и развил тежка депресия след изтърпяването на присъда.\n                    ", "date": "2018.01.09", "title": "Казанлъчанка легна на релсите пред пътнически влак "}
{"url": "http://www.monitor.bg/a/view/64099-%D0%9E%D1%81%D1%8A%D0%B4%D0%B8%D1%85%D0%B0-%D0%B4%D0%B6%D0%B5%D0%B1%D1%87%D0%B8%D0%B9%D0%BA%D0%B8-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%B2-%D0%9C%D0%9E%D0%9B/", "text": "\n                    Две джебчийки получиха условни присъди за кражба на телефон от МОЛ във Велико Търново.\n\nЕлена С. и Дияна В. са признати за виновни, че са откраднали телефона на 14-годишно момиче от магазин в МОЛ. След като бяха обвинени от прокуратурата двете жени постигнали споразумение с държавния обвинител. Наложено им е наказание от по четири месеца лишаване от свобода. То обаче е отложено с изпитателен срок от три години.\n\nНа 7 май 2017 г. във Велико Търново с особена ловкост взели телефон \"Леново S850\" и 5 лв. - вещи на обща стойност 182.45 лв.\n\nДвете обвиняеми пристигнали с кола от Русе във Велико Търново. Паркирали на паркинг пред сградата на МОЛ и както обичайно се разбрали да крадат по отработен механизъм - джебчийски кражби в МОЛ-а. С тях била и малолетната сестра на Елена - С. С.\n\nВ 18:52 ч. жените влезли в магазин, където пострадалото момиче разглеждало дрехи със своя приятелка. Докато 14-годишната разглеждала дрехи, Дияна се пресегнала с ръка и взела от десния джоб на горнището мобилния й телефон. След това незабавно и незабелязано подала телефона на Елена С., която стояла близо до нея. Елена пък от своя страна го дала на малолетната си сестра. Наказателно неотговорната С. С. прибрала телефона в дънките си и напуснала с него магазина. Малко след това момичето установило липсата на телефона си.\n                    ", "date": "2018.01.09", "title": "Осъдиха джебчийки за кражба в МОЛ"}
{"url": "http://www.monitor.bg/a/view/29183-4-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D0%BB%D0%BE%D1%88%D0%B0%D1%80%D1%8F-%D0%9B%D1%8E%D0%B1%D0%BE-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%BF%D0%B0%D0%BB%D0%B5%D0%B6%D0%B0-%D0%BD%D0%B0-%D0%A2%D1%8E%D1%82%D1%8E%D0%BD%D0%B5%D0%B2%D0%B8%D1%82%D0%B5-%D1%81%D0%BA%D0%BB%D0%B0%D0%B4%D0%BE%D0%B2%D0%B5/", "text": "\n                    4-годишната ефективна присъда на бездомника Любомир Данчев бе потвърдена от окръжния съд в Пловдив и влезе в сила, съобщи адвокатът му Стефан Левашки. Клошарят отговаряше пред съда за палеж по непредпазливост, заради който на 20 август 2016г. пламнаха четири тютюневи склада в центъра на Пловдив. През цялото време, докато траеше процесът срещу него, Любо Данчев твърдеше, че е невинен и трябва да бъде оправдан. „Невинен съм, искам да бъда оправдан”, бяха последните думи на подсъдимия пред окръжния съд в Пловдив, където обжалваше ефективната си присъда от първа инстанция.\n\n„Това е единственият човек, за който са събрани доказателства за неговата вина. Няма съучастници, няма подбудители, няма други лица. Отделно продължаваме да водим друго производство за евентуално допуснати нарушения от лица, свързани с общинската администрация във връзка със стопанисването на тези частни сгради и евентуално дали са допуснали някакви нарушения, които да способстват за възникването на пожар”, каза по време на обжалването прокурор Костадин Паскалев.\n\nТой потвърди, че има инвестиционни намерения за изгорелите складове, което също било част от разследването срещу общинари от Пловдив.\n\nСпоред прокуратурата бездомникът е изхвърлил незагасена цигара в кошче, пълно с хартиени отпадъци в стаята в един от складовете на четвъртия етаж, където се бил самонастанил. Цигарата подпалила отпадъците, които тлеели няколко часа преди пламъците да лумнат и да оставят от тютюневите складове голи стени. „Присъдата за пожара в тютюневия град в Пловдив влезе в сила. Забравете този случай. Да влизат инвеститорите”, написа в социалната мрежа адвокатът на бездомника.\n\n \n\n \n\nСнимки авторът:\n\n-1- Клошарят Любо Данчев твърди, че е невинен за подпалените тютюневи складове\n\n-2- и 3 -Огромният пожар лумна в късния следобед на 20 август 2016г. и гасенето му продължи до след полунощ\n\n4 – От изгорелите тютюневи складове и в момента стърчат голите стени, като за тях имало инвестиционни намерения, потвърди прокурорът по делото.\n                    ", "date": "2018.01.09", "title": "4 години затвор за клошаря Любо, виновен за палежа на Тютюневите складове"}
{"url": "http://www.monitor.bg/a/view/43114-%D0%98%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-20-%D0%BC%D0%BB%D0%BD-%D0%B5%D0%B2%D1%80%D0%BE-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B5%D1%81%D1%82%D0%B2%D0%BE/", "text": "Като част от стратегията на трезора под шапката на министър Караниколов\n                    Държавната Българска банка за развитие (ББР) ще инвестира между 15 и 20 млн. евро в подкрепа на социалното предприемачество у нас. Подпомагането на проекти ще се извърши чрез дъщерно дружество на банката, научи „Монитор“.\n\nВ средата на миналата година икономическото министерство обяви, че в средносрочен план ББР съвместно с международни финансови институции и инициативи ще стартира работа по създаването на Фонд за социални инвестиции, който да инвестира в капитала на социални компании в България. Шест месеца по-късно става ясно, че\n\n\n\nФинансирането ще се извършва по примера на вече съществуващи фондове в страни като Франция, Англия и Германия.\n\nФинансирането чрез дъщерното дружество на трезора е част от стратегията за развитието на Банката за развитие, която от няколко месеца е в ресора на икономическия министър Емил Караниколов.\n\nСоциалното предприемачество (виж карето) набира скорост в Европа в търсенето на алтернативи за заетост на хора в неравностойно положение, социална интеграция, по-качествени социални услуги и по-високо благосъстояние. „Българска банка за развитие е инвеститор в инициативата SIA (Social Impact Accelerator) на Европейския инвестиционен фонд от 2015 г. SIA е фонд от фондове за инвестиции в социални предприятия с доказано положително социално въздействие. Такива фондове вече съществуват във Франция, Англия, Германия, Холандия и Италия“, коментираха от финансовата институция.\n\n\n\nнай-често това се случваше по линия на грантова помощ от структурните фондове, като процедурата \"Развитие на социалното предприемачество\" по оперативна програма „Човешки ресурси“ на стойност 15 млн. лв.\n\n„Създаването на фонда е важна част от мисията на Българската банка за развитие. Това е един успешен бизнес модел за справяне с редица обществени предизвикателства и сериозни социални проблеми, част от стратегията за интелигентен, устойчив и приобщаващ растеж „Европа 2020“, където една от поставените цели е\n\n\n\nи социално изключване на най-малко 20 милиона души“, допълват от банката в отговор на въпрос на „Монитор“.\n\nФондът ще финансира социални предприятия, широк набор от структури и организации, които развиват стопанска дейност с положително въздействие върху социални, екологични и обществени предизвикателства. Те залагат на успешен и устойчив бизнес модел, който генерира достатъчна възвръщаемост на инвестицията.\n\n\n\n„Социално предприятие“ означава предприятие независимо от правната му форма, което по учредителен договор или устав \"има за основна цел постигането на измеримо, положително социално въздействие, а не генерирането на печалба за своите собственици, членове и акционери\". То \"предоставя услуги или стоки, които генерират социална възвръщаемост и/или използва метод за производство на стоки или услуги, който въплъщава неговата социална цел\", гласи юридическата му дефиниция. Този вид предприятие използва своята печалба на първо място за постигането на основната си цел и е въвело предварително определени процедури и правила относно всяко разпределяне на печалба между акционери и собственици, което гарантира, че това разпределяне не накърнява основната цел.\n                    ", "date": "2018.01.09", "title": "Инвестират 20 млн. евро в социално предприемачество"}
{"url": "http://www.monitor.bg/a/view/50494-%D0%92%D1%81%D1%8F%D0%BA%D0%B0-%D0%BF%D1%80%D0%BE%D0%B1%D0%B0-%D0%B7%D0%B0-%D0%BC%D0%BB%D1%8F%D0%BA%D0%BE-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F/", "text": "\n                    От 22 януари всяка взета проба от мляко в България ще трябва да бъде с електронна регистрация, съобщиха от Българската агенция по безопасност на храните (БАБХ). На тази дата стартира „Модул мляко“ като част от Интегрираната информационна система ВетИС на БАБХ. Мярка е във връзка с изпълнение на плана за действие за укрепване на схемата за тестване на качеството на суровото краве мляко. За да се гарантира изпълнението на самоконтрола, задължителните проби за всеки месец считано ще трябва да се регистрират посредством мобилното приложение на модула.\n\nБАБХ напомня, че:\n\n1.       Проби мляко за целите на самоконтрола ще могат да се вземат от всяко лице, на което е издадено удостоверение за преминато обучение с участието на БАБХ и е вписано в списъка на обучените пробовземачи, публикуван на интернет страницата на БАБХ.\n\n2.       Въвеждането на данни за взетите проби ще се извършва посредством мобилно приложение „Проби мляко“ за работа с мобилно устройство.\n\n3.       Приложението „Проби мляко“ е разработено и заплатено от БАБХ и е безплатно за ползване от страна на пробовземачите. Приложението може да се изтегли от Google Play магазин (Google store).\n\nЗа работа с „Модул мляко“, всеки пробовземач следва да си осигури самостоятелно за своя сметка мобилно устройство.\n\nТехнически изисквания за ресурсите на мобилното устройство:\n\n•         Екран – видимостта и работата с приложението са оптимални при екран 8“ (или по-голям). При по-малки екрани работата е възможна, но е по-неудобно;\n\n•         RAM памет –препоръчва се 2GB или повече;\n\n•         Задължително наличие на GPS устройство;\n\n•         Наличие на камера с възможност за разчитане на баркод и QR-код с препоръчителна резолюция 8 МР или повече;\n\n•         Задължително наличие на технология за писане върху тъч скрийна на таблета - AnyPen или равнозначна;\n\n•         Версия на операционната система – Android 5.0 или по-нова;\n\n•         Време на работа на батерията – най-малко 8 часа активно ползване;\n\n•         Наличие на мобилен интернет.\n\nЗа получаване на достъп (потребителско име и парола) до ВетИС на БАБХ и до мобилното приложение за вземане на проби сурово мляко, всеки пробовземач трябва да подаде до директора на съответната (по местоживеене) Областна дирекция по безопасност на храните (ОДБХ):\n\n1.       Заявление за достъп до ИИС на БАБХ (по образец на БАБХ);\n\n2.       Декларация за поверителност (по образец на БАБХ).\n\n \n\nПри подаване на заявката се посочва:\n\no        Номер на удостоверение за преминато обучение за пробовземач на сурово мляко;\n\no        Номер на удостоверение за администратор на лични данни, издадено от Комисията за защита на лични данни (https://www.cpdp.bg/) или номер на входирано заявление за администратор на лични данни. В случай че е посочен номер на входирано заявление, пробовземачът ще има задължение да предостави номер на удостоверение за администратор на лични данни в едномесечен срок от датата на подаване на заявката. При непредоставяне на такъв номер, след този период ще бъде прекратен достъпа до ВетИС и до мобилното приложение;\n\no        номер на ЕИК/БУЛСТАТ в случай на изпълнение на дейността по пробовземане от името на фирма (юридическо лице).\n\nПосочените данни ще се проверяват за валидност преди предоставяне на достъп до ВетИС и мобилното приложение.\n\nПовече информация може да бъде намерена на сайта на БАБХ (http://www.babh.government.bg/), от където могат да бъдат изтеглени и образците на заявление и декларация, както и във всяка ОДБХ.\n                    ", "date": "2018.01.09", "title": "Всяка проба за мляко с електронна регистрация"}
{"url": "http://www.monitor.bg/a/view/32644-%D0%A0%D0%B5%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5/", "text": "Очаква се подаването на оферти да свърши до края на председателството\n                    Концесията на летище София може да бъде рестартирана след месец, каза транспортният министър Ивайло Московски днес при пускането на движението на новопостроената пътна връзка от бул. \"Брюксел\" до Терминал 2 на аерогарата.\n\nПо думите му новият срок за пускането на концесията\n\n \n\nе бил изяснен на работна среща с консултантите\n\n \n\nот Световната банка и Европейската банка за възстановяване и развитие (ЕБВР). Според министъра най-вероятно не по-рано от месец ще са готови с анализите. „Когато са готови, преглеждаме ги и рестартираме процедурата. Надявам се до края на председателството да приключим с подаването на офертите“, каза Московски.\n\nКонцесията на летището беше прекратена с решение на служебното правителство на Огнян Герджиков с мотива, че обявената процедура не защитава достатъчно добре публичния интерес. По време на втория кабинет на Бойко Борисов през 2016 г. бе лансирана идеята спечелилият кандидат да вземе стопанисването на столичното летище като част от получените от концесията\n\n \n\nпари отидат за спасяването на БДЖ,\n\n \n\nкоято от години е на ръба на фалита.\n\nВ началото на юни същата година бяха оповестени условията за бъдещия концесионер и едно от от тях бе да инвестира не по-малко от 306,5 млн. лв. без ДДС за 35 години и част от парите да бъдат вложени в обновяването на терминал 1 и той да разполага със 7 ръкава и 5 входа-изхода за пътници с капацитет на обслужване 3 млн. пътници годишно. Преди почти 2 години от транспортното министерството очакваха в хазната да влязат близо 1,1 млрд. лв. с ДДС за времето на концесията, като повече от половината от тях трябва да бъдат изплатени веднага. Именно на тази голяма вноска от 660 милиона с ДДС се надяваха и в БДЖ, които бяха натрупали тогава дългове от около половин милиард лева.\n\nВ средата на ноември 2016 г. обаче кабинетът реши да се удължи срокът за подаване на офертите, като причината била искане на оператора на летището в Манчестър. За сигурни кандидати тогава се смятаха турската TAV, оператор на летище в „Ататюрк“ в Истанбул, германската Fraport, взела на концесия през 2006 г. летищата във Варна и Бургас за срок от 35 години и още една турска фирма Limak, която е в обединението, изграждащо ново огромно летище на мегаполиса край Босфора. Последната бе в комбина с руската ВТБ.\n                    ", "date": "2018.01.09", "title": "Рестартират концесията за столичното летище"}
{"url": "http://www.monitor.bg/a/view/30311-%D0%9A%D0%B8%D1%82%D0%B0%D0%B9-%D0%BA%D0%B0%D0%BD%D0%B8-%D0%91%D0%93-%D1%84%D0%B8%D1%80%D0%BC%D0%B8-%D0%BD%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%B2%D0%BD%D0%BE%D1%81%D0%BD%D0%B8-%D1%81%D1%82%D0%BE%D0%BA%D0%B8/", "text": "\n                    Китай кани български фирми да се включат в първото изложение за вносни стоки International Import Expo, което ще се проведе в периода 5-10 ноември 2018 г., в град Шанхай. Това стана ясно на среща между зам.-изпълнителния директор на Изпълнителната агенция за насърчаване на малките и средните предприятия (ИАНМСП) Румяна Цаканска с икономическия и търговски съветник към посолството на Китай у нас Уао Чоуинг.\n\nКомпаниите могат да представят своите продукти и услуги в следните приоритетни области: иновативно оборудване, ИТ услуги, потребителска техника и оборудване, автомобилостроене, текстил и облекло, аксесоари и потребителски стоки, храни и селскостопански продукти, медицинско оборудване, култура, образование, креативен дизайн и други.\n\nВ отделна палата ще има щандове на самите държави, които могат да представят своите възможности за инвестиции, туризъм, култура. В рамките на изложението се предвижда провеждането и на международен форум за търговия, на който ще бъдат поканени министрите на икономиката и търговията на всички страни-участници.\n\nПри заявяване на участие в срок до 31 януари 2018 г. от китайска страна предоставят преференциални цени с 20% отстъпка при следните условия: 240 долара за кв. м за необорудвана изложбена площ и 2400 долара за 9 кв. м стандартен изложбен щанд. При заявяване на участие след тази дата цените ще бъдат съответно 300 и 3000 долара.\n                    ", "date": "2018.01.09", "title": "Китай кани БГ фирми на изложение за вносни стоки"}
{"url": "http://www.monitor.bg/a/view/19147-%D0%9C%D0%B0%D1%81%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Горивата в Гърция са тръгнали нагоре поради увеличаващите се котировки на суровия петрол, съобщава гръцкото издание Нюз.ин.\n\nЦените на бензина в Гърция от последните дни са надхвърлили 1,75 евро за литър, а нафтата за отопление се предлага за над едно евро за литър. Преди началото на зимния сезон цената на нафтата за отопление е била 0,936 евро за литър, съобщава БТА. На Цикладските острови безоловният бензин струва 1,784 евро за литър, на остров Самос същият бензин е 1,705 евро за литър, а на Додеканезите - 1,665 евро за литър. Най-скъпи области за нафтата за отопление в Гърция също са Цикладските острови - 1,134 евро за литър, остров Лесбос - 1,126 евро, Додеканезите - 1,093 евро, Евритания - 1,076 евро, Фокида - 1,062 евро и Корфу - 1,061 евро за литър. Специалистите очакват цените на течните горива в Гърция тази година да продължат да растат.\n\nМеждувременно фючърсите върху американския лек суров петрол с доставка през февруари поскъпнаха с 0,78% до 62,21 долара за барел, като по време на сесията котировките дори достигнаха до най-високите си нива от декември 2014, когато се постави началото на спада на петролния пазар. Повишението на цената при сорта брент е с 0,59% до 68,18 долара за барел.\n\nСпекулантите залагат на по-нататъшно покачване на цените заради намаленото производство от Организацията на страните износителки на петрол (ОПЕК) и намаления брой действащи петролни кладенци в САЩ.\n\nДобивът в САЩ се очаква скоро да достигне 10 милиона барела на ден, като в момента повече произвеждат само лидерите в сектора Русия и Саудитска Арабия. Въпреки свитото производство в Азия, която е регионът с най-голяма консумация на петрол в света, доставките на горива са достатъчни.\n\nНа този фон в последния си доклад BMI Research отбелязва, че се очаква понижение на цените на петрола през първото и второто тримесечие на годината най-вече заради сезонното намаляване на потреблението.\n                    ", "date": "2018.01.09", "title": "Масово поскъпване на горивата в Гърция"}
{"url": "http://www.monitor.bg/a/view/73425-%D0%91%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B8%D0%B7%D1%81%D0%B5%D0%BA%D0%BE%D1%85%D0%B0-564-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%B7%D0%B0%D1%89%D0%B8%D1%82%D0%B5%D0%BD%D0%B0%D1%82%D0%B0-%D0%BC%D0%B5%D1%81%D1%82%D0%BD%D0%BE%D1%81%D1%82/", "text": "\n                    Бракониери са изсекли 564 дървета в защитената местност „Туловска кория“, съобщиха от Изпълнителната агенция по горите. Вандализмът е бил установен, след като служители от дирекцията в Стара Загора са извършили проверка по подаден сигнал на територията на Държавно горско стопанство – Мъглиж. На място са открити изсечените дървета от вида габър и летен дъб. Общият размер на незаконно добитата дървесина възлиза на 76 кубически метра.\n\nСлужителите по горите са констатирали, че безогледното посегателство срещу природата е извършено в периода от 20 декември на миналата година до 3 януари 2018 г. от неизвестен засега извършител.\n\n„Туловската кория“ е обявена за природна забележителност през 1961 г. През 2002 г. е прекатегоризирана в защитена местност, като целта е да се опазят остатъци от вековна дъбова гора.\n                    ", "date": "2018.01.09", "title": "Бракониери изсекоха 564 дървета в защитената местност"}
{"url": "http://www.monitor.bg/a/view/13378-%D0%98%D0%B7%D0%BD%D0%B0%D1%81%D1%8F%D0%BC%D0%B5-%D0%BF%D0%BE-8-%D1%85%D0%B8%D0%BB-%D1%82%D0%BE%D0%BD%D0%B0-%D0%BC%D0%B5%D0%B4-%D0%B3%D0%BE%D0%B4%D0%B8%D1%88%D0%BD%D0%BE/", "text": "\n                    България традиционно изнася между 7 и 8 хил. тона мед годишно. Това каза инж. Михаил Михайлов, председател на Обединен български пчеларски съюз, пред Фокус. Той поясни, че страната ни продава мед в чужбина главно за страни от ЕС. По думите му българският мед се котира високо по качество, но количествата са ограничени.\n\n„България е и транзитна страна за вноса на китайски и украински мед за ЕС. През пристанищата Бургас и Варна от Украйна са преминали 57 хил. тона пчелен мед за Европа. Една част от тези количества остава в нашата страна. Това е другият проблем, който стои на дневен ред, а именно високите квоти, бих казал неограничените, за внос на украински мед. Следващият голям проблем е с некачествения мед, в който се влага захар повече от допустимото. Това се отнася главно до китайския и вносния мед“, коментира инж. Михайлов.\n\nПчеларят поясни, че друг проблем е липсата на българска марка мед, с която родните пчелари да се наложат на европейския и международните пазари.\n                    ", "date": "2018.01.09", "title": "Изнасяме по 8 хил. тона мед годишно"}
{"url": "http://www.monitor.bg/a/view/88322-%D0%94%D0%B0%D0%B2%D0%B0%D1%82-15-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%BE%D1%82%D1%83%D1%80%D1%81%D0%BA%D0%B8-%D0%BF%D1%80%D0%BE%D0%B5%D0%BA%D1%82%D0%B8/", "text": "\n                    Дават нови 15,6 млн. евро за българо-турски проекти по Програмата за трансгранично сътрудничество. Това обяви заместник-министърът на регионалното развитие и благоустройството Деница Николова в Одрин. Приоритетни ще бъдат интегрираните проекти, с комплексен подход, чието изпълнение включва по-голям обем инвестиционни дейности, в които са включени „меки мерки“.\n\nОсвен това проектите вече ще могат да се подават и онлайн. „Това ще даде възможност за подаване на по-широк спектър от проекти, ще улесни условията за сътрудничество и партньорство между двете страни, а и ще ускори процеса на оценка на проектите“, отбеляза зам.-министърът.\n\nКъм момента програмата е финансирана с бюджет от близо 30 млн. евро. Одобрени са 43 проекта, подадени по първата покана за набиране на проектни предложения, на стойност от почти 10 млн. евро. От тях 16 са инвестиционни, основно за борба с природните бедствия и опазване и управление на природните ресурси, а 27 са от типа „меки мерки“ за промотиране и насърчаване на възможностите за туризъм. „Чрез тези 43 проекта се очаква да бъдат изпълнени напълно 13 от общо 21 индикатора на програмата, които показват изпълнение на заложените цели за развитие на трансграничния регион“, каза Николова.\n                    ", "date": "2018.01.09", "title": "Дават 15 млн. евро за българо-турски проекти"}
{"url": "http://www.monitor.bg/a/view/81102-5-%D0%BF%D0%BE%D0%BB%D0%B5%D1%82%D0%B0-%D0%BD%D0%B5-%D0%BA%D0%B0%D1%86%D0%BD%D0%B0%D1%85%D0%B0-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BC%D1%8A%D0%B3%D0%BB%D0%B0/", "text": "\n                    5 полета в понеделник и вторник не са успели да кацнат в София заради падналата мъгла над града. Това съобщиха за „Монитор“ от пресцентъра на Летище София.\n\nВчера самолет на Австрийските авиолинии излетял от Виена каца в Белград, вместо в София. В същия ден два полета на България Ер, които са излетели от Лондон, са се приземили във Варна вместо в столицата.\n\nДнес пък два от самолетите на Ryanair, тръгнали съответно от Ливърпул и Мадрид, са решили да се отклонят от маршрута си и така вместо да пристигнат в София пътниците ненадейно се оказали в Букурещ, като те са били превозени с автобуси до крайната си дестинация. Проблеми с излитането обаче не е имало, категорични са от аеропорта.\n\nОт летището припомнят , че от 14 ноември 2013 г. столичната аерогара е с по-висока категория на Системата за инструментално кацане. Това позволява на самолети да осъществяват подход и кацане в условия на минимална видимост от 75 метра по категория III B.\n\n„За да се извърши приземяване по указанията на Системата за инструментално кацане, е необходимо и самолетът да е специално оборудван, както и екипажът да има необходимата квалификация. Пилотът и авиокомпанията са тези, които вземат решението за отмяна на кацане, преценявайки степента на безопасност“, категорични са експертите.\n\nПоради тази причина не всички полети, които е трябвало да кацнат в София, са се отклонили от маршрута си. По-голямата част от екипажите са се чувствали достатъчно подготвени, за да приземят самолета, които управляват при намалена видимост.\n\nОт Европейския потребителски център (ЕПЦ) казаха пред „Монитор“, че при подобни ситуации авиокомпанията трябва да ни премаршрутира възможно най-бързо. Освен това трябва и да се погрижи за нас - да ни осигури храна, вода, две телефонни обаждания, а ако се налага и нощувка. Пристигането до крайната точка пък трябва да стане „при сходни условия“, т. е. със самолет. В някои случаи обаче пътниците са извозвани и с автобуси.\n                    ", "date": "2018.01.09", "title": "5 полета не кацнаха в София заради мъгла"}
{"url": "http://www.monitor.bg/a/view/55612-12-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-145-%D0%BA%D0%BC-%D0%B0%D1%83%D1%82%D0%BE%D0%B1%D0%B0%D0%BD-%D0%BC%D0%B5%D0%B6%D0%B4%D1%83-%D0%93%D0%9A%D0%9F%D0%9F-%D0%9A%D0%B0%D0%BB%D0%BE%D1%82%D0%B8%D0%BD%D0%B0-%D0%B8-%D0%94%D1%80%D0%B0%D0%B3%D0%BE%D0%BC%D0%B0%D0%BD/", "text": "Утре се отварят предложенията за още 17 км - до Сливница\n                    12 са отворените оферти за избор на изпълнител при изготвянето на техническия проект и строителството на „Модернизация на път І-8 Калотина – Софийски околовръстен път от км 1+000 до км 15+500 и етапна връзка“. Това е участъкът след ГКПП „Калотина“ до пътния възел при Драгоман. Общата му дължина е 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“.\n\nОтворените оферти, по реда на постъпването им в деловодството на Агенция „Пътна инфраструктура“, са на:\n\nДЗЗД „Виа Милитарис Баланстра“, с участници: „Автомагистрали Черно Море“ АД и „Автомагистрали Хемус“ АД;\n\n„Инжстройинженеринг“ ЕООД;\n\n„ГБС-Инфраструктурно строителство“ АД;\n\n„Хидро-вод строй“ ДЗЗД, в което са: „Хидрострой“ АД и „Водстрой 98“ АД;\n\nОбединение „Калотина 2017“, с участници: Гранди Лавори Финкосит СПА и Х.С.С. ЕООД;\n\n„СТРАБАГ БПА“ ДЗЗД, в което са: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД;\n\nОбединение Калотина - София, с участници: „Джи Пи Груп“ АД, „Контратас Иглесиас“ АД, и „Трансконсулт-22“ ООД;\n\nОбединение „Геопът Изток“, в което участват: „ПЪТСТРОЙ 92“ АД и „ГЕОСТРОЙ“ АД;\n\n„ИСА 2000“ ЕООД;\n\nСдружение „Калотина I“ ДЗЗД, с участници: „ПСТ Груп“ ЕАД и „Аква модул“ АД);\n\nДЗЗД „АПВ Калотина СОП 1“, в което са: „Пътища Пловдив“ АД, „Агромах“ ЕООД, „Водно строителство – Благоевград“ АД);\n\n„Трейс Груп Холд“ АД.\n\nПроектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни.\n\nУтре в 14.00 часа в АПИ, ще бъдат отворени офертите в обществената поръчка за изпълнител и на следващия участък от Драгоман до Сливница, с дължина 16,98 км. Обектът „Изготвяне на технически проект и строителство на проект: Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“ е с индикативна стойност 117 млн. лв. без ДДС. Финансирането е от републиканския бюджет.\n\nПроектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.\n\nДвете обществени поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница Агенция „Пътна инфраструктура“ стартира през септември м. г. Индикативната им стойност е 258,6 млн. лв.\n\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.\n\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.\n                    ", "date": "2018.01.09", "title": "12 оферти за строежа на 14,5 км аутобан между  ГКПП „Калотина“ и Драгоман"}
{"url": "http://www.monitor.bg/a/view/3771-%D0%9F%D0%BE%D0%B5%D1%82%D1%8A%D1%82-%D0%98%D0%B2%D0%B0%D0%BD-%D0%A6%D0%B0%D0%BD%D0%B5%D0%B2-%D0%BF%D0%B0%D0%BB%D0%B8-%D0%BE%D0%B3%D1%8A%D0%BD%D1%8F-%D0%BD%D0%B0-%D0%AF%D0%B2%D0%BE%D1%80%D0%BE%D0%B2%D0%B8%D1%82%D0%B5-%D0%B4%D0%BD%D0%B8-%D0%B2-%D0%A7%D0%B8%D1%80%D0%BF%D0%B0%D0%BD-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\n \n\nПоетът Иван Цанев е новият носител на националната награда за лирика на името на Яворов.Плакетът, изработен по проект на художника Владимир Кондарев и отлят от Музафер Сабри ще му бъде връчен официално на 13 януари, след като заедно с вицепрезидента Илияна Йотова запалят огъня пред паметника на поета – харамия на центъра в родния му Чирпан.\n\nОтличието се присъжда от далечната 1968 година, сред лауреатите му са творци като Павел Матев, Иван Динков, Христо Фотев, Лиляна Стефанова. Преди пет години за последно наградата отиде при Калин Донков, припомни уредникът на къщата – музей Тодор Иванов.По думите му преди време Иван Цанев е бил удостоен с отличие и от международната фондация „Яворов“.\n\nНад 7000 души са преминали през миналата година през бащиния дом на Яворов и са оставили цвете пред бюста , изработен от съгражданката му проф. Мара Георгиева. Десетки са експонатите, съхранявани в тукашната сбирка, сред тях са черните очила, носени от поета след като ослепява и револвер „Черногорец“, използван от верния му телохранител при скитанията по Македония Ташко Горов. Ревниво се пазят и наскоро подарените спомени на живялата в Швейцария Весела Монева – Озломер, за чийто син Божен  битува легендата че е дете от голямата й любов с чирпанлията.\n\nТодор Иванов припомня, че лично  цар Борис ІІІ е разпоредил да бъде възстановена къщата, където е роден и отрасъл  Яворов, след като тя била полуразрушена от  страховитото земетресение на 14 април 1928 година.\n\nТрусът отпреди 9 десетилетия оставя без покрив 7 000 семейства от Чирпан и съседния град Първомай /тогава Борисовград/.Засегнати били 240 селища, включително и Пловдив.\n\n107 са загиналите мъже, жени и деца, над 500 са били ранените.Сред първите възстановени къщи е била тази на семейство Крачолови.\n\nТрадиционните Яворови литературни дни се провеждат без прекъсване от 1968-а година, те започват на рождения му 13 януари, ден по-късно ще се проведе и шестата научна конференция , посветена на 140-та му годишнина. Участие в нея са заявили 37 изследователи от цялата страна, на нея ще бъде представена и книгата на Иван Мешеков „Пейо Яворов-поет-богоборец“.\n\nЗа почитателите на твореца е подготвена и специална изненада: готов е сборник с негови стихове „Аз не живея, аз горя“  в превод на всички славянски езици, а култовото „Арменци“ е преведено от председателя на Съюза на арменските писатели Едвард Милотосян.Библиографското издание излиза на бял свят с подкрепата на фондация „Яворов“ и Славянската академия.\n\nВ последният, трети ден ще бъдат обявени наградените от конкурса за рисунка „Недорисуван свят“ на името на прапраплеменицата на поета Весела Стоилова, в който участват 90 автори.\n\n \n\n \n                    ", "date": "2018.01.09", "title": "Поетът Иван Цанев пали огъня на Яворовите дни в Чирпан     Христо Христов"}
{"url": "http://www.monitor.bg/a/view/15762-%D0%9C%D0%B8%D0%BD%D1%8C%D0%BE%D1%80%D0%B8%D1%82%D0%B5-%D1%81%D1%82%D1%8F%D0%B3%D0%B0%D1%82-%D0%BF%D1%80%D0%BE%D1%82%D0%B5%D1%81%D1%82-%D0%BF%D1%80%D0%B5%D0%B4-%D0%9C%D0%9E%D0%A1%D0%92/", "text": "\n                     \n\nСъвместен протест подготвят пред министерството на околната среда и водите в София от 11 часа на 12 януари двата големи синдиката КТ Подкрепа и КНСБ в най-голямото държавно дружество „Мини Марица изток“ ЕАД-Раднево, вече е подадено съобщение в столичната община . По думите на лидера на Подкрепа“ Генчо Генчев протестът е заради изтичащия на 15 януари срок, н който България може ад се присъедини към жалбата на Полша пред европейския съд за наложените завишени еконорми, които поставят под заплаха бъдещето на топлоенергетиката.\n\n„Очакваме обявения от министъра на енергетиката Теменужка Петкова браншови съвет, който трябва да се проведе в сряда, надявам се да чуем някакви положителни новини макар да не сме особено големи оптимисти. Срокът заплашително накъся, а информацията за предприеманите от държавата действия е повече от оскъдна. „, коментира синдикалистът и уточни, че ако се стигне до протест на него ще участват минимум 400 души от дружеството.\n\n \n                    ", "date": "2018.01.09", "title": "Миньорите стягат протест пред МОСВ  "}
{"url": "http://www.monitor.bg/a/view/61829-22-955-%D0%BF%D1%80%D0%B0%D0%B7%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8%D1%82%D0%B5/", "text": "Всяко второ място в частните вузове останало незаето\n                    22 955 места от общо 73 942 обявени са останали незаети в университетите през настоящата учебна година. Това показва справка, предоставена от Министерството на образованието и науката за „Монитор“. Така на практика средно около една трета от обявения план-прием е останал нереализиран.За пореден път се затвърждава тенденцията, при която висшите училищараздуват план-приема сивъпреки малкия брой зрелостници и в крайна сметка обявените места остават незаети. Утвърденият план-прием в държавните висши училища е 57 783, като 13 981 от тях са останали незаети. В числата влизат както субсидираните места от държавата, така и платеното обучение, на което има право държавните вузове. 16 159 пък е бил план приема в частните университети,като около половината не е реализиран – 8974.Университетите обявяват повече свободни места от броя на учениците, излизащи от училищата, коментира пред „Монитор“ председателят на Съвета на ректорите проф. Любен Тотев. Друга причина за многото незаети места е завишеният план – прием в специалности като икономика, право и национална сигурност, добави още Тотев. Влияние оказва и тенденцията завършващите средно образование даизбират следване в чужбинаОт справката става ясно, че нито едно висше училище не е успяло да запълни реализираните. Около една четвърт от обявените места за прием в Софийския университет са останали незаети - 1565 при планирани общо 6886. Почти половината от план-приема в Икономическия университет във Варна е останал нереализиран – 1938 от 3855. Незаетите места в Техническия университет в София пък са 433 от планирани 3615. Както „Монитор“ вече писа, образователното министерство планира държавният прием в 15 професионални направления да бъде прекратен в различни университети. Това са предимно направленията, за които няма търсене като „Икономика“, „Администрация и управление“ и „Туризъм“. Идеята е прием да не бъде разкрит там, където има под 15 новоприети първокурсници във въпросните специалности. Университетите, в които не бъде утвърден държавен план-прием, ще могат да обучават студенти платено.Очаква се и промяна на постановлението на Министерския съвет, с което се регулира приемът. В приоритетните направления с най-голям очакваннедостиг на кадри за пазара на трудаще бъдат включени химическите, физическите науки, химични технологии, религия и теология и материали и материалознание. В момента в списъка на приоритетните направления влизат математика, информатика и компютърни науки и комуникационна и компютърна техника.\n                    ", "date": "2018.01.09", "title": "22 955 празни места в университетите"}
