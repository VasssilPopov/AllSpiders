{"url": "https://www.monitor.bg/bg/a/view/ofertite-za-prodajba-na-zyrnoto-prodyljavat-nagore-186361", "text": "Офертите за продажба на зърно продължават постепенно да се покачват, съобщиха за „Монитор“ от Софийската стокова борса (ССБ). В понеделник продавачите искаха за хлебна пшеница от 380 до 400 лв. за тон без ДДС, като в началото на кампанията те бяха 290 лв., а за фуражната между 310 и 340 лв., за маслодайния слънчоглед предложенията са в границите от 620 до 680 лв./т. Няма обаче оферти от купувачи. За последната седмица на борсата в Чикаго фобната цена на и днес бе на ниво от 259 долара/т. Причината са добрите перспективи около търговското споразумение между САЩ и Китай. Подобно е положението и на борсата във Франция, където цената бе 194 евро за тон. В Германия хлебното жито се котираше по 208 евро/т фоб. В Украйна днешните борсови цени са 221 долара за тон, а в Русия в рамките на 213-217 долара/т. Ечемикът във Франция е с фобна цена от от 170 евро/т. Фуражният ечемик е 186 долара за тон в Украйна и в Русия 188 долара. Маслодайният слънчоглед във Франция е с фобна цена от 380 евро/т, в Аржентина - 330 долара за тон. За Украйна фоб черноморско пристанище обаче има оферти само от купувачи за по 365 долара/т. Цените на царевицата в САЩ през миналата седмица поскъпна едва с 2 долара за тон достигна 177 долара за тон. В Украйна с доставка през февруари повишението също е минимално от 3 долара 179 долара. Френската царевица се повиши с 2 евро за тон до 175 евро. На международните борси няма тревожни тенденции, уточниха от ССБ. Главният изп. директор на ССБ Васил Симов обясни, че цените на зърното обикновено тръгват нагоре още от септември. „За различните региони на страната за последния месец показването е Тенденцията на повишаване е постоянна, но с малко. 350-380 лв. за тон, е обикновено цената сега, като някои закъсали за пари фермери може да продават и по-евтино, другаде - по-скъпо. Цената зависи от хлебопекарните качества“, поясни той. По думите му, от България непрекъснато се продава зърно в чужбина и за това цените вървят нагоре. Сега са месеците, когато експортът е най-активен“, добави Васил Симов. Според фермери сухата зима може да окаже негативно влияние върху бъдещата реколта. По думите на Радослав Христов от Тракийска асоциация на зърнопроизводителите в момента почти няма снежна покривка и това носи риск от измръзване на посевите. Фермерите от Добруджа се притесняват, че ако не завали до месец, реколтата от жито е под въпрос. Причината е в липсата на дълбока и повърхностна влага в почвата.", "date": "2020.01.20", "title": "Офертите за продажба на зърното продължават леко нагоре"}
{"url": "https://www.monitor.bg/bg/a/view/legendaren-avtokradec-vliza-v-zatvora-186384", "text": "Легендарният автокрадец Пери влиза в затвора. Причината е, че той е арестуван преди няколко дни докато е в изпитателен срок от друга присъда. Павлин Петров е с повдигнато обвинение и е оставен в ареста за 72 часа. Съучастникът му Ради Миланов е пуснат под гаранция от 1000 лв. Шефът на СДВР Георги Хаджиев заяви, че по препоръка на главния прокурор се правят анализи на всички извършители на престъпления, които са с по 2-3 висящи дела, но не са в затвора. „Сред тях са както автокрадци, така и извършители на домови кражби и всякакъв вид престъпления. Мога да кажа, че ги контролираме и гласно, и негласно“, допълни Хаджиев. Пери е арестуван много пъти от столичните ченгета за кражби на коли. За последно беше задържан миналата година с вече бившата си приятелка, когато дори опита да прегази полица и се блъсна в патрулка. През уикенда той отново бе закопчан с разкостен „Нисан Джук“. При проверка в масивите на МВР и прокуратурата се оказало, че Пери има осъдителна присъда от 10 месеца с 3 години изпитателен срок, която му е издадена миналата година. На практика той трябва да влезе в затвора, обясниха от обвинението. Новото обвинение на Петров е за вещно укривателство, тъй като не е хванат зад волана на свития автомобил. Ако бъде признат за виновен по него може да получи от 1 до 6 г. затвор. Шефът на СДВР отчете, че за последната година като цяло броят на автокражбите леко е спаднал и те са със 180 по-малко от предходната година. Разкриваемостта леко се е покачила, но има още какво да се желае. В момента се профилактират както видните автоджамбази, така и известните крадци, които тормозят хората. Приоритет е битовата престъпност, допълни шефът на СДВР.", "date": "2020.01.20", "title": " Легендарен автокрадец влиза в затвора"}
{"url": "https://www.monitor.bg/bg/a/view/bojko-borisov-s-komentar-za-ubijstvoto-na-tosko-v-gyrcija-186382", "text": "Министър-председателят на България Бойко Борисов коментира в своя профил във Фейсбук срещата с феновете на „Ботев“ (Пловдив), която се състоя днес и бе във връзка със смъртта на привърженика на \"канарчетата\" Тоско Бозаджийски в Гърция. Младият фен загина след атака от привърженици на ПАОК. \"Изразих най-искрените си съболезнования на близките и приятелите на убития в Гърция млад българин Тоско Бозаджийски. Спортът трябва да носи радост на хората, случаите на хулиганство и насилие са недопустими. Според тежестта на извършеното деяние виновните трябва да понесат своята отговорност. Българското правителство ще продължи да наблюдава казуса и да действа спрямо своите възможности и правомощия. Възложих на министъра на правосъдието Данаил Кирилов да задейства всички международно-правни механизми във връзка с двустранното правно сътрудничество, както и да изиска цялата информация по разследването и установяване ефективността му в Гърция\", написа Борисов във \"Фейсбук\".", "date": "2020.01.20", "title": "Бойко Борисов с коментар за убийството на Тоско в Гърция"}
{"url": "https://www.monitor.bg/bg/a/view/nija-petrova-ot-glasyt-na-bylgarija-motivira-mladeji-186334", "text": "Ния Петрова, която гарбна победата в риалити шоуто „Гласът на България“ през 2018 г. ще изнесе лекция пред младежи относно социалната ангажираност. Далеч от медийното внимание певицата се е „забърквала“ с много каузи, издават организаторите на събитието. категорична е и самата Ния. Петрова ще е само един от лекторите на 14-ото издание на мотивационната конференция „Форум Ключ“, което тази година ще премине под надслов „За да ни има“. Сред останалите имена, които ще срещнем в списъка с говорители на събитието, са Поли Захариева, Маргарит Ралев, Илияна Стоилова, Никол Богданова, Александър Миланов и др. “Надяваме се да обърнем внимание на публиката, че промяната трябва да се случи сега, „за да ни има“ и утре“, коментира Александър Куманов, част от екипа на „Форум Ключ“. През тази година 20% от приходите от билети за събитието ще бъдат дарени на три каузи – „Розовата Къща“, „Социалната чайна“ и фонда за стипендии „Иди, учи и се върни“ на „Тук там“.", "date": "2020.01.20", "title": "Ния Петрова от „Гласът на България“ мотивира младежи"}
{"url": "https://www.monitor.bg/bg/a/view/ot-bankata-do-aukciona-geo-milev-na-moneta-poskypna-blizo-8-pyti-186363", "text": "Осем пъти поскъпна монета с облика на поета Гео Милев седмици след като БНБ я пусна в продажба. На касите на националната банка колекционери я купуваха на цена 24 лв., докато в онлайн търговете се търгува за 180 лв. Монетата беше пусната по случай 125 години от рождението на експресиониста бе пусната от Българска народна банка (БНБ) в началото на месеца. Номиналната стойност на паричния знак е 2 лв., а от БНБ и няколко търговски банки се продава за 24 лв. На аукцион обаче най-евтино монетата струва 25 лв., а повечето предложения са между 50-60 лв. Някои от тях дори стигат 140-160 лв., а най-скъпата обява е за 180 лв. В първите дни от продажбата й най-търпеливите можеше да се сдобият с до два броя от монетата. На лицевата страна й е изобразена емблемата на БНБ с годината „1879“ върху лентата; в кръг надпис „БЪЛГАРСКА НАРОДНА БАНКА“, номиналната стойност „2 ЛЕВА“, годината на емисията „2020“. На обратната страна е изобразен портрет на Гео Милев и неговият подпис.", "date": "2020.01.20", "title": "От банката до аукциона: Гео Милев на монета поскъпна близо 8 пъти   "}
{"url": "https://www.monitor.bg/bg/a/view/imanjari-probutvat-falshivi-rimski-jetoni-za-jrici-temata-186385", "text": "Бум на продажбата на фалшиви жетони за секс услуги от времето на римската империя има на пазара на антики в интернет. Това потвърди експертът Володя Ветов пред „Монитор“ и добави, че сега търговията на подобни менте антики се е пренесла главно в мрежата и явно има голямо търсене. Жетоните са били давани като част от заплащането на римските войници и те са ги използвали, за да получат различни видове услуги от публичните домове. Те представлявали бронзови монети – от едната страна били изобразени мъж и жена, а от другата – паричната им стойност. Фалшификати на жетоните се продавали и у нас, изработени от родни мошеници, но експертите твърдят, че те били очевидни ментета – металът бил лъскав, умишлено протрит на две-три места. Добрите фалшификатори използват стари монети от близка епоха за заблуда при изработването на антики-ментета, споделят експерти пред „Монитор“. Мошениците също подбирали парчета от злато и сребро от съответния период на фалшификата, който искат да пресъздадат. Те го претопяват и изливат в калъпи, специално изработени, за да мимикират оригинала. Най-добрите майстори на неистински културно-исторически ценности могат да заблудят дори и специалистите. Те често добавят ментета сред оригинални монети и ги продават заедно, като разчитат на доверчивостта и лошата преценка на купувачите. Подправянето на монети си остава най-честото подобно престъпление, защото се извършва най-лесно. Един от главните проблеми за противодействие на иманярската мафия остава липсата на точна формулировка за това какво е фалшификат, категоричен бе прокурор Николай Соларов от ВКП пред „Монитор“. Това пречи да се определят виновните и да се вземат мерки срещу тях. Комисия от вътрешното и министерството на културата и в момента продължава работа по уточняване и приемане на подходящ термин за това какво е фалшификат, добави Соларов. Безспорен остава обаче фактът, че законодателството се бави със законовата формулировка на този вид престъпления, категоричен е той. Проблемът с масовото фалшифициране у нас идва от факта, че най-горният земен слой - на 30-40 см дълбочина, е вече изчерпан и днес трудно могат да се открият исторически ценности, а на пазара има търсене. Дилърите на антики компенсират този недостиг, като създават ментета. По данни на полицията в страната ни има между 20 и 50 талантливи мошеници на артефакти от различни области – монети, керамика и златни бижута, като сред тях професионалисти са десетина. Най-добрите експерти в страната са десетина души. Те не се случайни хора, а обикновено са с пари и възможности, заяви за „Монитор“ прокурор Николай Соларов.", "date": "2020.01.20", "title": "Иманяри пробутват фалшиви римски жетони за жрици (ТЕМАТА)"}
{"url": "https://www.monitor.bg/bg/a/view/tototo-razdade-215-000-lv-na-naj-dobrite-ni-sportisti-186387", "text": "За пета поредна година Министерството на младежта и спорта и Българският спортен тотализатора (БСТ) отличиха най-добрите спортисти и треньори по време на церемонията “Нощта на шампионите”. Победителите в седемте категории си разделиха парични премии в размер на 215 000 лв. За първи път в историята на наградите двама спортисти поделиха премията за номер едно у нас. Министърът на младежта и спорта Красен Кралев връчи чекове за 25 000 лв. на Тайбе Юсеин и Владимир Илиев. През 2019 г. Юсеин триумфира с европейската титла по борба в категория до 62 кг. Освен това тя спечели сребърен медал от световното първенство и завоюва квота за олимпийските игри в Токио. Илиев донесе най-големия успех за мъжкия ни биатлон с второто си място в индивидуалната надпревара на 20 км на световното първенство в Швеция. “Искам да поздравя всички Вас за положения труд и за постиженията Ви през изминалата 2019-та година. Вашите успехи са плод на талант, но и на големи усилия, старание и себераздаване. Искам да Ви благодаря, че за поредна година с цялото си сърце защитавахте честта на България на международните спортни форуми. Изпратихме една добра година, но можехме и повече. Надявам се, че 2020-та ще ни донесе много поводи за радост, за гордост и за самочувствие. Имаме поводи за оптимизъм с поглед към олимпийските игри в Токио, които вече са на прага ни”, заяви министър Красен Кралев в приветствието си към гостите на церемонията. Той изтъкна, че през 2019 г. млади български спортисти са направили пробив в спортове, в които страната ни няма традиции. “Спокоен съм за бъдещето на българския спорт. Грижата за младите ни спортисти продължава да е сред основните приоритети на Министерството на младежта и спорта”, допълни Кралев. Двама специалисти разделиха наградата в категория „Треньор №1 на България“. Премия по 25 000 лв. получиха наставникът на националния отбор по вдигане на тежести Иван Иванов и главният треньор на ансамбъла по художествена гимнастика Весела Димитрова. За четвърта поредна година нейните възпитанички Симона Дянкова, Мадлен Радуканова, Лаура Траатс, Стефани Кирякова и Ерика Зафирова са най-добрият отбор у нас. Те получиха премия в размер на 50 000 лв. В категория „Млад спортист №1 на България до 23 години“ за 2019 г. победител е щангистът Божидар Андреев. През миналата година той спечели две европейски титли и бронзов медал от Световното първенство. Андреев и неговият треньор Пламен Братойчев получиха премии по 10 000 лева. В категория „Млад спортист №1 на България до 18 години“ беше отличена фехтовачката Йоана Илиева. Тя и треньорът й Ивайло Воденов получиха премии по 10 000 лв. В категория „Млад спортист №1 на България до 16 години“ за 2019 г. наградата получи плувецът Йосиф Миладинов, който заедно с наставника си Стефан Георгиев получиха чекове за 5000 лв. В категория “Спортист с увреждания №1 на България” беше награден световният шампион в бягането на 1500 м Християн Стоянов. Неговата премия е в размер на 10 000 лв., а тази на треньора му Евгени Игнатов е 5000 лв. По време на церемонията министър Красен Кралев връчи най-високото държавно отличие в областта на спорта “Венец на победителя” на заслужили спортисти, ръководители и деятели. Отличени бяха Кирил Домусчиев, Петър Попангелов, Валентин Михов, Александър Томов, Йото Йотов, Цено Ценов, Таня Богомилова, Александър Александров и Георги Аврамчев. Наградите в отделните категории по време на “Нощта на шампионите” бяха връчени от изпълнителния директор на Българския спортен тотализатор Дамян Дамянов, зам.-председателя на Парламентарната комисия по въпросите на децата, младежта и спорта Боряна Георгиева, заместник-кмета на София Дончо Барбалов, заместник-председателя на Българския олимпийски комитет Йорданка Благоева, президента на Европейския съвет по борба и вицепрезидент на Международната федерация по борба Цено Ценови и ректора на Национална спортна академия \"Васил Левски\" проф. Николай Изов.", "date": "2020.01.20", "title": "Тотото раздаде 215 000 лв. на най-добрите ни спортисти"}
{"url": "https://www.monitor.bg/bg/a/view/uchenici-seksualno-maltretirali-momchence-v-sofija-186386", "text": "Институциите се сезират, след като в социалните мрежи бе публикуван видеоклип с брутални гаври върху 8-годишно момче. От Агенция за закрила на детето потвърждават, че над него е упражнено сексуално насилие. Наложила се тежка кризисна интервенция. С детето работят и психолози, но е върнато на грижите на майката, предаде bTV. Момченцето е живеело с майка си и баба си, а бащата ги е изоставил. Семейството не познава насилниците, но потвърждава, че детето е системно тормозено в училище. По информация на роднините му, то е било отведено след училище от негови по-големи съученици и след това малтретирано от тях. От училището твърдят, че детето не е идвало от 7 януари. \"Координационният екип на училището е ходил няколко пъти в това семейство. Аз самата бях миналата седмица - изключително бедно семейство. Живее в една стая при изключително лоши битови условия\", коментира Латинка Ковачева. Според социалните условията в семейната среда на детето са добри. Те обаче твърдят, че детето е водено на училище, където не е било допускано. Учителите отрекоха тази информация. Случаят се следи от отдел \"Закрила на детето\" в дирекция \"Социално подпомагане\", Слатина. По него е заведено досъдебно производство и са задържани две непълнолетни лица, които заснели гаврата.", "date": "2020.01.20", "title": "Ученици сексуално малтретирали момченце в София"}
{"url": "https://www.monitor.bg/bg/a/view/vyzmojni-sa-problemi-sys-zakupuvaneto-na-elektronni-vinetki-utre-186383", "text": "Утре - 21 януари, между 17.00 и 19.00 часа, са планирани дейности по внедряването на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят продажбите на електронни винетки, съобщава пресцентърът на Агенцията \"Пътна инфраструктура\". От АПИ препоръчват на шофьорите, за да избегнат риска от проблеми с покупката на е-винетка при планираните актуализации, внимателно да планират пътуването си по републиканската пътна мрежа и да купят електронната си винетка своевременно.", "date": "2020.01.20", "title": "Възможни са проблеми със закупуването на електронни винетки утре"}
{"url": "https://www.monitor.bg/bg/a/view/zam-ministyr-nikolaj-nankov-v-novija-vi-k-holding-shte-ima-tyrgovec-na-tok-186381", "text": "В структурата на „Българския ВиК холдинг“ ще има търговец на ток, което ще позволи ВиК дружествата да намалят разходите си за електроенергия с около 30%. Това каза зам.-министърът на регионалното развитие и благоустройството Николай Нанков на среща в КНСБ по проблемите на ВиК отрасъла, цитиран от пресцентъра на МРРБ. В момента операторите купуват ток на свободния пазар и това доведе до скок на разходите им до 70%, въпреки направените инвестиции и редуцираните количества потребявана електрическа енергия. Със създаването на холдинговата структура този проблем ще бъде решен, а с част от освободения паричен ресурс ще могат да се повишат трудовите възнаграждения в отрасъла, обясни зам.-министърът.", "date": "2020.01.20", "title": "Зам.-министър Николай Нанков: В новия ВиК холдинг ще има търговец на ток"}
{"url": "https://www.monitor.bg:443/bg/a/view/daritkova-krizata-v-pernik-ne-trjabva-da-byde-povod-za-vot-na-nedoverie-186377", "text": "Кризата с водоснабдяването на Перник не трябва да бъде повод за вот на недоверие към правителството. Отговорното поведение на политическите сили е да се търси решение и тази криза да се използва за очертаване на по-дългосрочна визия как да се справяме с климатичните предизвикателства. Така председателят на парламентарната група на ГЕРБ в Народното събрание Даниела Дариткова коментира в Русе внесения днес от депутатите на БСП четвърти вот на недоверие към кабинета „Борисов 3“. По думите й това правителство трябва да продължи своята работа до края на мандата, защото има ясна програма с приоритети и с реално предприети мерки, които да гарантират интересите на българските граждани особено в настоящия сериозен и тревожен момент за перничани. „Ние сме подготвени и ще участваме сериозно и ангажирано в дебатите. Смятам, че правителството ще продължи да работи“, допълни Дариткова. В Русе Даниела Дариткова, която е и председател на парламентарната комисия по здравеопазване, участва в кръгла маса на тема “Здравеопазването като предизвикателство пред пациенти и лечебни заведения“. Форумът е организиран от клуб „Медик“ към русенската структура на ГЕРБ.", "date": "2020.01.20", "title": "Дариткова: Кризата в Перник не трябва  да бъде повод за вот на недоверие"}
{"url": "https://www.monitor.bg:443/bg/a/view/charlz-poema-razhodite-na-megan-i-hari-za-godina-186375", "text": "Наследникът на британския престол принц Чарлз възнамерява да покрива разходите на сина си принц Хари и на неговото семейство в продължение на една година, съобщи вестник \"Телеграф\". Според изданието вноските в полза на принц Хари ще бъдат осъществявани от личните средства на баща му, а не от доходите, които той всяка година получава от херцогството Корнуол. Именно от тези пари по традиция се покриват разходите на наследника на британския престол и на неговите деца. Но този източник на средства \"не е неизчерпаем\", пише изданието. По данни на Би Би Си, след брака си с американската актриса Меган Маркъл през май 2018 година принц Хари е получавал от баща си около 2,5 милиона паунда (3,3 милиона долара) годишно, което е покривало около 95 процента от разходите на младото семейство. Понастоящем е трудно да се определи какъв ще бъде размерът на разходите на принц Хари и на неговата съпруга, след като се установят в Канада, като се лишат от официалните си задължения към кралското семейство и съпътстващите ги привилегии и държавно финансиране. Те ще трябва да плащат за услугите на помощен персонал (около 1,3 милиона долара годишно), за задграничните си пътувания и за дом извън пределите на Великобритания. Най-голямото перо в разходите на младото семейство ще бъде за охрана, която ще трябва да им бъде предоставена или от властите в Канада, или от частни фирми. По-рано Бъкингамският дворец отказа да коментира кой ще охранява принц Хари, неговата жена и дете, и за чия сметка.", "date": "2020.01.20", "title": "Чарлз поема разходите на Меган и Хари за година"}
{"url": "https://www.monitor.bg:443/bg/a/view/servirat-kafe-s-jylti-jiletki-186376", "text": "Бармани и сервитьори ще работят в ресторанти, заведения и кръчми от 25 януари с жълти жилетки в знак на протест, ако не бъдат уважени исканията им, съобщиха от Българската хотеиерска и ресторантьорска асоциация. Основното искане на работещите в бранша е да бъде намалено ДДС за хотелите, хранителните, питейните и заведенията до 5%, както е в Румъния. Според хората от този бизнес, ако данъкът бъде намален, това ще доведе до изсветляване на бранша, тъй като собствениците на търговските обекти вече няма да имат причина да крият реалния размер на оборотите и печалбата си. Освен това ще се даде възможност спестените от ДДС-то средства да отидат за увеличаване на заплатите на работещите в сектора. „Нашият бранш е един от най-регулираните. Ние сме убити от данъци и такси, които плащаме ежемесечно и ежегодно по 41 позиции”, каза председателката на БХРА Вени Петрова. Другите искания на ресторантьорите и хотелиерте са за отмяна на наредбата за запечатване на заведенията от данъчните, лимит за издаване на разрешителни за нови обекти, задължителна регистрация по ДДС на всички фирми в бранша. От бранша все пак успокояват, че към ефективни стачни действия и затваряне на обекти няма да минат, тъй като съвсем не са безотговорни и не искат да оставят на улицата работещите си в средата на зимата. По данни на БХРА над 400 хил. души в България работят в хотелския и ресторантьорския бранш.", "date": "2020.01.20", "title": "В знак на протест: Сервират кафе с жълти жилетки"}
{"url": "https://www.monitor.bg:443/bg/a/view/edinson-kavani-napuska-psj-186373", "text": "Нападателят на ПСЖ Единсон Кавани официално е информирал ръководството, че иска да бъде продаден още сега. Това потвърди спортният директор на клуба Леонардо. “Надявахме се да остане, но той депозира молба да бъде трансфериран”, заяви бразилецът. Леонардо призна също, че конкретна оферта за Кавани е постъпила от “Атлетико“ (Мадрид), но тя е била отхвърлена. “Предложението не отговаряше на цената на футболиста”, обясни директорът на ПСЖ, без да разкрива детайли. Договорът на 32-годишния уругваец изтича в края на сезона. Той жадува да се махне, защото след идването на Мауро Икарди беше забит на пейката и има само 9 мача в Лига 1. Кавани пристигна в Париж през 2013 г. от „Наполи“. Той има 195 мача и 136 гола за парижани. Междувременно ПСЖ се класира за осминафиналите в турнира за Купата на Франция. Отборът на Томас Тухел се наложи с минималното 1:0 над втородивизионния “Лориен”, а единствения гол вкара Пабло Сарабия с глава в 80-ата минута. Звездите на парижани Неймар и Килиан Мбапе изгледаха двубоя от пейката. След слабо първо полувреме ПСЖ увеличи оборотите и стигна до очакваната победа, а асистенцията за гола на Сарабия беше дело на Тиаго Силва.", "date": "2020.01.20", "title": "Единсон Кавани напуска ПСЖ"}
{"url": "https://www.monitor.bg:443/bg/a/view/bylgarin-zakla-brat-si-nasred-ulicata-v-grad-burgos-186378", "text": "38-годишен мъж е заклал 42-годишния си брат, и двамата български граждани, в Бургос, област Кастия и Леон в Испания. Това е станало около 23 часа в неделя, съобщава агенция Ефе, като се позовава на Националната полиция. Нападението е станало пред български бар в Бургос. Според други източници обаче инцидентът е станал пред български магазин за хранителни стоки, който се намира на улица Прогресо Nо 7 в град Бургос. Според испански източници магазинът е бил затворен по това време. Минувачите започнали да викат и на мястото веднага се отзовали полицаи, които арестували братоубиеца. След това той е бил отведен в полицейския участък, където признал за извършеното криминално деяние, пише сайтът на българите в Испания bulgaros.ovh. „Инцидентът се е случил пред заведение, което е собственост на български граждани. По това време заведението е било затворено“, гласи съобщение на полицията. Двамата мъже се скарали на улицата пред заведението и единият извадил нож и наръгал другия в гърба, който починал на място. Оръжието на престъплението е намерено в миниван, паркиран на 100 метра от местопроизшествието. Според разследващите двамата братя са били в обтегнати отношения от години. Междувременно само преди дни стана ясно, че десетки българи са били измамени с пари от своя сънародничка в Испания. Жена, която често променя профилите си в социалната мрежа Фейсбук, е успяла да измами хора, като наемала стая в апартаменти, а след това не плащала наема и завеждала дела срещу наемодателите уж за сексуално насилие. Предупреждение за измамничката се появява във Фейсбук групата “Българи в Майорка” преди два дни. Според Силвия Борисова, която работи като адвокат в Майорка, в социалните мрежи българката се представяла за самотна майка с едно дете, което е с увреждания. Жертвите й са предимно мъже. Жена с инициали В.К. успяла да измами няколко българи, като наемала стаи в апартаменти, а след това не плащала наема и разходите за ток, вода и др. За да не бъде изгонена, тя завеждала жалби в съда за психически или сексуален тормоз срещу наемодателите. Всички оплаквания на жената срещу предполагаемите насилници са били за парично обезщетение. Според адвокатката самотната майка е успяла да осъди няколко нашенци. „В Палма де Майорка има няколко мъже, осъдени от нея за сексуално посегателство“, казва Борисова, цитирана от сайта bulgaros.ovh. Според информацията на сънародници в Майорка така наречената В.К се възползвала от закона в Испания, който е научила много добре въпреки че не знае испански. Пак преди два дни пък пeтимa бългaрcки грaждaни бяха aрecтувaни в Иcпaния зa брутaлнoтo убийcтвo нa възрacтнa жeнa c цeл грaбeж, прeдaдe Еl Diа dе Vаllаdоlid. Убийcтвoтo във Вaлядoлид e билo извършeнo прeз мeceц oктoмври 2018 г. в дoмa нa 73-гoдишнaтa Мaрия Aгуня, вдoвицa c три дeцa. В прoдължeниe нa мeceци cлужбитe ca издирвaли извършитeлитe, кaтo в крaйнa cмeткa уcилиятa им ce увенчаха с успех преди дни.", "date": "2020.01.20", "title": "Българин закла брат си насред улицата в град Бургос"}
{"url": "https://www.monitor.bg:443/bg/a/view/vergov-radoev-i-monev-v-komedija-na-georgi-markov-v-armijata-186366", "text": "Трима любими актьори – Юлиан Вергов, Иван Радоев и Моню Монев, добре познат и като доц. Мазов от сериала „Откраднат живот“, е събрал режисьорът Иван Урумов в спектакъла „Кафе с претенция“, който утре вечер от 19.30 ч. ще има премиера на сцена „Миракъл“ в театър „Българска армия“. Това не е първоначалното заглавие на Георги Марков, автор на още няколко пиеси и на емблематичните „Задочни репортажи за България“. За пръв път комедията е отпечатана през 1965 г. в издание на Комитета за култура като „Ние, котараците” – заглавие, под което е и първата постановка в театър „Трудов фронт” с актьора Юрий Яковлев. За съжаление, същата година театърът затваря врати и до премиера така и не се стига. През 1966-а в сп. „Театрална библиотека” пиесата на Георги Марков е публикувана вече със заглавието „Кафе с претенция“. Интересно е, че дори тази безобидна комедия, разказваща за една провалена „свалка” на трима типични представители на градската бохема от периода на 60-те години в София, предизвиква много коментари и противоречиви оценки. Някои съвременници на епохата виждат себе си в образите на героите, за които култовите по онова време заведения – „Прага”, „Астория”, „Бамбука“ са не само места за срещи, а и сцена за лична изява пред дамите от столичния елит. Други се припознават в обсъжданите от тях персонажи. В крайна сметка немалка част от „критиката” гръмко протестира срещу публикуването на пиесата. Въпреки това в следващите години „Кафе с претенция“ се играе в Габрово, както и на сцената на Хасковския театър, където режисьор е Еди Шварц, а ролите се изпълняват от Васил Михайлов, Стефан Германов и Георги Енчев. Комичният сюжет на спектакъла ни пренася в София през 60-те на миналия век, в апартамента на Милчо (Вергов) – 43-годишен началник на рекламно бюро. Намираме го там заедно с „авера“ му – връстника му Милко (Радоев). Тече трескава подготовка в очакване на две дами, заговорени случайно през деня, на кафе по „Раковска”. Напътствията на доста по-опитния във флиртовете Милчо почти вдъхват кураж на архитекта Милко, който по отношение на жените е крайно неопитен. В кулминацията на подготовката в апартамента пристига, неканен и неочакван, третият им приятел Минко (Монев), научен сътрудник по старобългарски. Неговото съкровено желание е да избяга от „семейния уют”, в чиито окови е отскоро, и да пийне с приятелите. Вечерта, до самата изненадваща развръзка, поражда куп нелепи и смешни ситуации – една на пръв поглед непретенциозна среща, напомпана с много претенция... Сценографията е на Нина Пашова, а музиката – на Добрин Векилов-Дони. Следващите представления са на 26 и 27 януари.  ", "date": "2020.01.20", "title": "Вергов, Радоев и Монев в комедия на Георги Марков в „Армията“"}
{"url": "https://www.monitor.bg:443/bg/a/view/razprodadoha-biletite-za-divi-i-shtastlivi-v-kioln-i-berlin-186325", "text": "Две от датите на германското турне на „Диви и щастливи“ са вече напълно разпродадени. Това съобщи актьорът и продуцент на заглавието Александър Сано. Първите градове, в които пропуските за прожекциите вече свършиха, са Кьолн и Берлин. Въпреки това екипът обещава, че работи в посока организирането на още едно събитие в столицата на Германия. Билети за прожекциите все още има за градовете Мюнстер, Франкфурт, Бремен и Хамбург. Общо над 85 хиляди зрители проследиха приключенията на Боряна (Яна Маринова) и Мила (Луиза Григорова-Макариев) в  . Броят на киноманите, изгледали заглавието, се формира на база прожекциите у нас, както и представянията на лентата в Англия, Шотландия и Австрия. Очаква се филмът да може да се гледа още в Македония, Сърбия и една държава в Латинска Америка, разкри неотдавна Сано пред „Монитор“.", "date": "2020.01.20", "title": "Разпродадоха билетите за „Диви и щастливи“ в Кьолн и Берлин"}
{"url": "https://www.monitor.bg:443/bg/a/view/sladyk-jivot-na-federiko-felini-v-programata-na-sofija-film-fest-186327", "text": "Легендарният режисьор Федерико Фелини ще остави своя отпечатък в 24-ото издание на София Филм. „Сладък живот“ - един от най-емблематичните му филми и любима негова творба на поколения зрители, ще бъде включена в програмата на международното филмово събитие у нас. Така, СФФ ще отбележи не само 100-ата годишнина от рождението на режисьора, но и 60-ия рожден ден на „Сладък живот“, който през 1960 г. се окичва и със „Златна палма“ от Кан. За своите уникални творби Фелини получава 12 номинации за Оскар и четири награди, както и „Златна палма” и „Златен лъв”, за които той споделя: „Роден преди 100 години, творил безспир, дал воля на неизчерпаемото си въображение и своя епохален талант, Фелини променя всяка константа, разбива на пух и прах очаквания и представи, за да композира несравнимата симфония на своето кино. Много са режисьорите, чиито филми се подчиняват на характерния за автора почерк, но се броят на пръсти гениите, трансформирали самата същност на изкуството и превърнали киното в съвършения език, разбираем за всички хора, в целия свят – Чаплин е безспорният пионер в тази мисия, а Фелини – магьосникът на това тайнство“, споделят по повода и организаторите на София Филм Фест.", "date": "2020.01.20", "title": "„Сладък живот” на Федерико Фелини в програмата на София Филм Фест"}
{"url": "https://www.monitor.bg:443/bg/a/view/bylgarija-s-lupolouvyr-i-fejgin-na-svetovnoto-po-figurno-pyrzaljane-186374", "text": "Шампионът на България Лари Луполоувър спечели правото да участва на световното първенство по фигурно пързаляне в Монреал (Канада), което ще се проведе от 16 до 22 март. Луполоувър спечели златния медал при мъжете на международния турнир по фигурно пързаляне в Отопени (Румъния) със сбор от 202.98 точки, с което придоби право на участие на световно първенство при мъжете. Лари Луполоувър е американски гражданин и тренира при главния треньор на кънки клуб \"Албена Денкова/Максим Стависки\" Андрей Лутай от една година. Състезава се от името на България с разрешение на Международната федерация по кънки. Така в Монреал България ще бъде представена от Александра Фейгин при жените и Лари Луполоувър при мъжете. В последните 10 години България нямаше представител на световно първенство, тъй като никой не беше успял да покрие техническия минимум за участие. За последно на шампионат на планетата участва Георги Кенчадзе - в Торино (Италия) през 2010 година. Тогава той се нареди на 40-о място от 46 участници в кратната програма и отпадна от напреварата, тъй като според регламента за волната се класират само първите 24 фигуристи. Лари Луполоувър, Александра Фейгин и танцовата двойка Мина Здравкова и Кристофър Дейвис ще стартират на шампионата на Европа по фигурно пързаляне от 22 до 26 януари в Грац (Австрия). Фейгин и Луполоувър отпътуваха рано тази сутрин за Грац и още днес ще направят първата си официална тренировка. /БТА", "date": "2020.01.20", "title": "България с Луполоувър и Фейгин на световното по фигурно пързаляне"}
{"url": "https://www.monitor.bg:443/bg/a/view/sinyt-i-negovijat-bashta-v-raztyrsvashta-drama-v-narodnija-186364", "text": "Близо 1600 зрители аплодираха блестящото завръщане на Захари Бахаров на сцената на Народния театър в двете премиерни представления на „Синът“ от Флориан Зелер в края на миналата седмица. Пиесата е съвсем нова – създедена е миналата година и е последна част от трилогията на именития французин, започнала с „Майката“ и продължила с „Бащата“ – трагикомедия, която също е сред хитовите заглавия на първата ни сцена. Режисьор и на двата спектакъла е Диана Добрева. Захари Бахаров – актьорът, който неотдавна убедително изигра разтерзан баща в роден тв сериал, тук е в ролята на родител, заплащащ жестока цена за това, че е напуснал жена си и си е изградил ново щастие с ново семейство. Но най-голямата жертва на болезнената ситуация е чувствителният тийнейджър Никола`, неговият син, който тотално Александър Тонев – дебютант на академичната сцена („Роня – дъщерята на разбойника“ в театър „София“, „Идиот“ в „Сфумато“), възпитаник на проф. Иван Добчев, достойно партнира на опитния си сценичен баща и изгражда вълнуващ образ на депресиран юноша, който отчаяно търси, но не намира смисъла на битието. По клиничната картина на героя му биха могли да се обучават студенти по медицина, само неговите родители дълго не си дават сметка, че той се нуждае и от специализирана помощ, и от повече топлота и яснота в ежедневието си. Всъщност те правят всичко по силите си да го разберат и да му помогнат, но и пътят към ада е постлан с добри намерения. Изгубил способност да общува с майка си (отлична Теодора Духовникова като прекършената вътрешно Ана), той пожелава да се премести в дома на баща си и неговата млада съпруга (Анета Иванова, ученичка на проф. Атанас Атанасов), където, след първоначалната неловкост, го приемат и привидно нещата като че ли потръгват. Но Никола` не се чувства добре, той не е успешен по критериите на баща си и просто би предпочел да е на мястото на своето братче, бебето Саша... Тук Фройд навярно би провидял Едипов комплекс, но истината е по-скоро друга – момчето се страхува от живота и отчаяно копнее за човешка топлота. На негово място някой с друго душевно устройство навярно би бил щастлив. Или почти. Но не и той – той сякаш няма печеливш ход. И или трескаво го търси, или се оставя на течението и уж не му пука, лута се, люшка се... Връща се при майка си, стига и до клиника, където Владо Пенев („Бащата“) е с малка, но респектираща роля на лекар психиатър. Никола` сигурно се надява на прегръдка, на протегната ръка, ала в спектакъла на Добрева неслучайно Те остават на малко, но непреодолимо разстояние в пространството на голямата сцена дори и в миговете на върховно усилие за близост с момчето. С изключение на два-три сюблимни момента... За разлика от мащабните пророчески спектакли на Добрева по световната класика, в по-интимните й постановки като „Емигранти“, „Бащата“ и особено тук, в „Синът“, няма фойерверк от зрелищни режисьорски избухвания и ефектни визуални решения, спиращи дъха. Всичко е концентрирано в психологията на героите, внимателно изработена от Добрева и нейните актьори като най-тънка и деликатна дантела. Бахаров, Духовникова и младият Тонев изиграват сдържано, овлядано, без истерии, но с много подмолни дълбочини трагедията на едно обикновено бивше семейство от доброто общество. Тревожната музика, предвещаваща катастрофата, е на Петя Диманова, сценографията на Мира Каланова, хореографията на Деян Георгиев. Преводът на великолепната пиеса е на Снежина Русинова-ЗДравкова.", "date": "2020.01.20", "title": "„Синът“ и неговият баща в разтърсваща драма в Народния    "}
{"url": "https://www.monitor.bg:443/bg/a/view/obraha-igralna-zala-v-borovan-186362", "text": "Игрална зала във врачанското село Борован е взломена и ограбена в нощта срещу понеделник, съобщиха от областната дирекция на МВР. Сигнал за престъплението е подаден към 2 часа на спешния телефон 112 от служител в залата. По думите му от помещението липсва касата, а апашите са проникнали вътре, след като разбили прозореца на склада. От полицията не съобщават колко пари е имало в сейфа, но по неофициална информация става дума за около 15 бона. Игралната зала „ДА ВИ ТО” е открита преди около година и половина и е до бензиностанцията, която е на изхода от Борован към Бяла Слатина. Обирът се разследва от криминалисти на районното управление в Бяла Слатина, където е образувано досъдебно производство.", "date": "2020.01.20", "title": "Обраха игрална зала в Борован"}
{"url": "https://www.monitor.bg:443/bg/a/view/prokuraturata-italianskite-otpadyci-v-burgas-ne-sa-radioaktivni-186365", "text": "Двадесетте контейнера с отпадъци, внесени от Италия през Бургаското пристанище, не са радиоактивни, нито токсични, съобщиха на извънреден брифинг от бургаската прокуратура. „Няма установен никакъв радиоактивен или опасен отпадък. Искаме да успокоим гражданите на Бургас, че отпадъците не крият риск”, заяви ръководителят на Окръжна прокуратура Бургас прокурор Георги Чинев. Има обаче разминаване в това, което е декларирано и реалното съдържание на контейнерите с отпадъци. Те са били декларирани като пластмаса и каучик, но освен тях вътре са открити още желязо и текстил. Боклукът е бил разтоварен на пристанище БМФ Порт Бургас преди повече от четири месеца . \"Гражданска защита и РИОСВ направиха замервания, които не установиха някакви отклонения в нормите\", уточни зам.-директорът на ОД на МВР Бургас Емил Павлов. Разследващите са установили, че изпращачът и получателят на двете пратки с боклука на пристанищата в Бургас и Варна са едни и същи. Изпращач е „Дентиче Пантелеоне”, а получател българското дружество „Блацион“. Негов управител е Блаже Игнатовски – гражданин на Република Северна Македония. Бургаският боклук е бил предназначен за предприятие в Плевен, занимаващо се с преработка и третиране на отпадъци, разкриха още от държавното обвинение. В момента МВР търси връзка с всички замесени в случая лица. Двадесетте контейнера с отпадъци са били транспортирани с кораб на 5 септември 2019 г., като е бил определен режим временно складиране за срок до 90 дни. По документи, стоката е била декларирана като пластмасови отпадъци и каучук. Районната прокуратура е образувала досъдебно производство по член 353 г, ал. 1 от Наказателния кодекс. Цитираният текст от Наказателния кодекс ангажира наказателната отговорност на всеки, който в нарушение на установения ред пренася отпадъци през граница на страната. Наблюдаващият прокурор по случая Антоанета Maркова рaзясни, че за този вид престъпление предвиденото наказание е до 4 години затвор и глоба от 2000 до 5000 лв. В момента прокуратурата търси и съдействие от международните служби.  ", "date": "2020.01.20", "title": "Прокуратурата: Италианските отпадъци в Бургас не са радиоактивни"}
{"url": "https://www.monitor.bg:443/bg/a/view/stoletnik-si-plati-danycite-i-pocherpi-186372", "text": "Кандидат столетник пръв си плати данъците за новата година в Павликени. Вместо да празнува на именния си ден, рано сутринта 92-годишният Иван Драганов пръв застанал на гишето на отдел „Бюджет, местни приходи и общинска собственост” и чинно платил дължимите към общината суми. А след това почерпи общинските служители и кмета Емануил Манолов. За разлика от много общини, които „сурвакаха” жителите си с нови по-високи размери на данъците и таксите, в Павликени те остават непроменени. И дори нещо повече. До края на април платилите ги ще получат и 5% отстъпка. Проверка на размера на задълженията пък може да се направи на интернет страницата на община Павликени с ПИН код, който може да се получи безплатно от общинската данъчна служба. От община Павликени съобщават, че през 2019 г. са събрани почти 3 млн. лв. от местни данъци и такси. А за тази година се очаква размерът им да надхвърли това число.", "date": "2020.01.20", "title": "Столетник си плати данъците и почерпи"}
{"url": "https://www.monitor.bg:443/bg/a/view/311-poshti-priemat-danychni-deklaracii-na-ryka-186360", "text": "311 са пощенските станции, които ще приемат данъчни декларации на ръка през 2020 г. Това стана ясно от публикуван списък в сайта на Националната агенция по приходите (НАП). В документа може да се види разпределение на пощите по областни градове, точните им адреси, както и телефон за връзка. Най-отляво може да се намери необходимият пощенски код за изпращане на пратка. Най-много пощенски станции има в Сливен (40 броя), София-град (23 броя), Бургас (25) и Пловдив (23). Крайният срок за подаване на декларация, независимо дали е по електронен път или на хартия, тази година остава непроменен – до края на април. От март пък ще можем да подадем предварително попълнени декларации онлайн – данните ще се събират на база документите, които нашият основен работодател към 31 декември 2019 г. вече е изпратил към НАП. Това обаче ще важи единствено за тези, които имат ПИК или валиден електронен подпис, с който да получат достъп до електронните услуги на приходната агенция и така да вземат необходимите данни. Всеки гражданин е задължен да проверява доколко е вярна въведената информация.", "date": "2020.01.20", "title": "311 пощи приемат данъчни декларации на ръка"}
{"url": "https://www.monitor.bg:443/bg/a/view/general-s-kysa-pamet-obikalja-tv-efira-186380", "text": "Генерал, който сляпо следва максимата на ментора си Иван Костов, че паметта на българина е къса, от няколко дни обикаля ТV студиата у нас. Димитър Владимиров, който ръководеше НСО от времената на Командира обаче очевидно е забравил скандалите, с които службата се прочу тогава. И затова днес целия в бяло обикаля, овладения от олигарси (като Иво Прокопиев) мейнстрийм, за напада неудобните за кукловода си. В случая – почетния лидер на ДПС д-р Ахмед Доган и депутата от опозиционната партия и издател на „Телеграф медиа“ Делян Пеевски. За да е ясно кой говори от TV екрана обаче, е добре да припомним кой е генерал Владимиров. През 2004 г. ген. Димитър Владимиров подаде оставка като шеф на Националната служба за охрана (НСО). Тръгна си целият в бяло, но остави зад себе си една структура, омазана в мръсни скандали и грозни връзки с криминални структури. Служба, която по това време денем охраняваше политически фигури, а нощем мутри. Бивш служител на II отдел на Държавна сигурност (външно наблюдение и проучване) и на Пето главно управление (УБО), генералът както за работата си за мракобесната ДС, така и за превръщането на оглавяваното от него НСО в частна фирма за охранителна дейност на водещи фигури от криминалния свят. Факт, за който може би той трябваше да понесе и правни последствия. Вместо това пенсионираният ум днес дава акъл за службата, където в продължение на 12 години нищо не е ставало без негово знание. И даже си позволява да дава мнение кои политици да бъдат охранявани от висотата на неговата лична камбанария. Владимиров например от месец и нещо повтаря като папагал, че на депутата Делян Пеевски не му се полага охрана. Това твърдение нямаше да звучи толкова нагло, ако не произлизаше от устата на човек, който като шеф на НСО ходеше на мачове със сина си със служебната кола, а дъщеря му почиваше в резиденция Евксиновград с персонален бодигард, зачислен й от нейния татко. Това наподобява на начина, по който банкерът беглец Цветан Василев е изпълнявал прищевките на дъщеря си Радосвета и е финансирал с пари от КТБ всеки неин каприз, но в случая говорим за специализирана военизирана държавна служба. А тъй като ген. Владимиров споменава и името на почетния председател на ДПС Ахмед Доган, на когото според него любопитно е да продължи и с едно признание – по какъв начин е била систематизирана и използвана информацията за охраняваните държавни мъже, докато генералът и неговият сив кардинал Петър Маринчев колеха и бесеха в службата. Зад късата памет на генерала се крият много частни интереси, далавери на дребно и едро, катастрофи, предизвикани от изтощени от преумора шофьори, както и редица кървави покушения. Истината за НСО по времето на ген. Владимиров e страница, която никога не беше затворена. Страница, на която освен легенди за т. нар. Ескадрони на смъртта фигурират още и полуизречени истини за „изповедалнята“ - място на което служителите на НСО в отдел „Лична охрана“ описват тайните и уязвимите места на охраняваните от тях лица (ценна информация, с която същите могат да бъдат изнудвани, ако попадне в нечистоплътни ръце), както и тайни ведомости, в които някои гардове на двойна служба си докарват между 5000 и 40 000 лева отгоре, за да обслужват интересите на „паралелната държава“ и да пазят от вендета мафиотския свят. Не винаги успяват. За смяната на ген. Владимиров се говори отдавна – още от май 1998 г., но дълги години той е недосегаем и каквито и зулуми да има, никой не му търси сметка. Обратното летоброене започва на 15 ноември 2003 г., когато малко преди 17,00 часа на столичната улица „Цар Асен“ 55 избухва бомба. Вследствие на взрива са изпотрошени няколко прозореца на един от апартаментите на кооперацията. Там живеят родителите на радиоводещия Боби Цанков, който по това време се изживява още и като Бомбата е поставена за сплашване на прозореца. През април следващата година има стрелба по колата, в която пътува Боби Цанков. Екшънът се разиграва на кръстовището на столичния бул. „Гурко“ и „Васил Левски“ в полунощ, а колата е на наркобоса Антон Милтенов – Клюна, сочен за наследник на убития в Амстердам Константин Димитров - Самоковеца. На 2 юни 2004 г. в кооперацията на родителите на Боби Цанков има повторен взрив. Той отново оцелява, но опитът за покушение има оглушителен отзвук, когато става ясно, че шофьорът му е действащ служител на НСО, а бодигардът му - бивш служител на НСО. Ген. Владимиров се прави на незаинтересован и даже обвинява МВР, че не са му предоставили данни за къртиците на мутрите в службата. Въпреки това няколко дни по-късно 10 служители на НСО са изгонени за връзки с престъпни структури, а четирима началници са наказани за занижен контрол. Това е панически опит на Владимиров да спаси кожата си, след като в продължение на 12 години е контролирал служба, превърната в бригада на мутри и шпионска структура. Скандалът обаче хвърля сянка над пазения и проверен кадър на ДС. Въпреки опитите да си измие ръцете с няколко уволнения, при положение че в службата продължават да работят още много хора, за чиито съмнителни контакти се знае, генералът е принуден да се оттегли доброволно, за да не стигне до челен сблъсък с Темида. Това всъщност е най-огромният скандал от създаването на структурата. Няма как да бъде премълчано, че сред уволнените фигурират и няколко шофьори, возили председателя на парламента Огнян Герджиков, Иван Костов - в качеството му на министър-председател, Петър Стоянов като президент, главния прокурор Никола Филчев, заместник-председателя на Народното събрание Любен Корнезов. са Ивайло Петров и Венцислав Христов. Според разпространената информация те са получавали по 1500 лева на месец, за да пазят Боби Цанков от покушение, като за първия има данни че е работил и като охрана на чейнджбюро. В книгата си „Тайните на мутрите“ Цанков дава своята версия как са му били зачислени като бодигардове. Според него човекът, който му ги е уредил е пострадалия на свой ред при атентат впоследствие бизнесмен Манол Велев. Според други източници охраната от НСО е била подсигурена с ходатайството на Златомир Иванов – Златко Баретата. Трети пък твърдят, че всички криминални фактори в държавата са можели да казват на началството в НСО кога и къде им трябват гардове на повикване. Споменатият Манол Велев също стана жертва на атентат. Любопитна подробност при него е, че преди да бъде взет на мушка, той е ползвал бронирана кола, в която се е возил бившият Първи – Тато. Ген. Владимиров знае много добре по какъв начин е осъществен търгът, по време на който Велев се урежда с возилото. Така както знае и за всички други охранители, които са на двойна служба и с едната ръка бъркат в хазната, а с другата в джоба на поредната мутра, видяла се с пари и влияние. За Боби Цанков например са работели още двама души от НСО - Методи Методиев и Венелин Ценков. Не е трудно да се предположи къде работещите на двойно подчинение гардове са изпълнявали по-съвестно и отдадено задълженията си – в държавната служба с таван на заплатата или в часпрома, където е имало и бонуси за извънредни задачи. За капак уволнените излизат с открито писмо в „Новинар“, с което загатват на генерала, че нямат намерение да го оставят да си измие ръцете с тях. И е логично да е така, защото много от знаят точно какви въпроси са им задавани и от какво са се интересували началниците им. Сенки от деформираната по времето на ген. Владимиров НСО впрочем изникват и на много други места. Например при покушението на 26 октомври 2005 година на столичния бул. „България“ срещу един от най-богатите българи – Емил Кюлев, става ясно, че сребристият джип БМВ Х5 е шофиран отново от човек от НСО. Хора от НСО има и при убийството на други знакови фигури в подземния свят като Милчо Бонев – Бай Миле, както и Стоил Славов – Телето. Всички тези неща са добър повод тв водещите, пред които ген. Владимиров пръска пенсионерския си чар и се изказва в качеството на „експерт“, да му зададат и някои неудобни въпроси за една деформирана служба, превърната в разграден двор при 12-годишното управление на един очевидец на редица задкулисни игри и съвременник на някои от ключовите убийства в България.", "date": "2020.01.20", "title": "Генерал с къса памет обикаля TV ефира"}
{"url": "https://www.monitor.bg:443/bg/a/view/postojanen-arest-za-kradec-s-15-osyditelni-prisydi-v-kustendil-186368", "text": "Мярка за неотклонение „Задържане под стража“ по отношение на Стоян Ф. взе РС-Кюстендил, под председателството на съдия Светослав Петров. 39-годишният мъж е обвиняем за кражба, в условията на опасен рецидив. В Районна прокуратура се води досъдебно производство за поредна кражба, този път на пароструйка, чрез разбиване на входната врата от гараж на ул. „Гоце Делчев“ в Кюстендил. Срещу Стоян беше повдигнато обвинение по чл. 196, ал.1, т.2 от НК. Стоян Ф. е осъждан 15 пъти, основно за кражби. Последната му присъда от 10 месеца „лишаване от свобода“ е изтърпяна на 11.12.2018 г., като от това наказание не са изминали 5 години. Пред съда, обвиняемият не се призна за виновен и поиска по-лека мярка за неотклонение. Постановеното определение подлежи на обжалване с частна жалба или с частен протест, в 3-дневен срок пред Окръжен съд-Кюстендил.", "date": "2020.01.20", "title": "Постоянен арест за крадец с 15 осъдителни присъди в Кюстендил"}
{"url": "https://www.monitor.bg:443/bg/a/view/krystnika-na-suinga-rej-djelato-idva-v-sofija-186331", "text": "Легендарният Рей Джелато, поставил суинга в центъра на прожекторите от 80-те до днес, идва в България на 12 март. Английският джаз певец и тенор саксофонист ще завърти Sofia Live Club в суинг, джайв и блус ритъм под музикалния съпровод на незаменимия си бенд - The Giants. Заедно възраждат интереса към винтидж джаз и суинг ерата с толкова модерно звучене, че „сънените“ класики на 20-те оживяват по нов, магичен и мащабен начин из цяла Америка, а малко след това в целия свят. През 2020 г. Kръстникa на суинга отбелязва 25-годишния юбилей на бенда с нов албум, а София е сред първите градове, които ще сложат обувките за танци за една приказна вечер. Рей Джелато започва да свири на саксофон през 1979 г. на старите рокендрол записи на баща си. По-късно официално учи музика в City Lit College в Лондон и взима частни уроци от великолепния саксофонист на Великобритания, покойният Пат Кръмли. Интересът му към музиката скоро прекрачва границите на арендби и рокендрол звученето и се потапя дълбоко в творчеството на джаз великани като Бен Уебстър, Колман Хокинс, Лестър Йънг и много други. Имал е щастието и да работа с велики артисти като Сам Бутера, Скот Хамилтън, Бъди Тейт, Ван Морисън. Свирил е с популярните Echoes of Ellington Jazz Orchestra, The Barcelona Big Blues Band и Philadelphia’s City Rhythm Orchestra. Цели 9 пъти гостува на един от най-важните джаз фестивали в световен мащаб – Umbria Jazz Festival, също и джаз фестивалът в Монреал, Карнеги Хол, в джаз клуба The Blue Note в Ню Йорк. Всяка година, на връх най-светлите коледни празници, е специален гост на най-популярния джаз клуб във Великобритания - Ronnie Scott’s Jazz Club. Приема да свири на ред светски събития, сред които най-запомнящи са приемите в кралския двор и, разбира се, сватбата на сър Пол Маккартни. Рей Джелато и The Giants са една от най-възпламеняващите групи в Европа днес. Музикалното им майсторство и класа, оценявани по цял свят, за първи път ще блеснат и на софийската сцена с елегантен суинг, джайв, джаз и авторски песни. Билети вече са в продажба на цени от 50 лева, а в деня на събитието ще са по 60 лева.", "date": "2020.01.20", "title": "Кръстникa на суинга Рей Джелато идва в София "}
{"url": "https://www.monitor.bg:443/bg/a/view/vmro-promenite-na-parche-v-nk-sa-krizisni-186369", "text": "ВМРО отново поиска кабинетът да приеме концепцията за интеграция на ромите, внесена преди време от вицепремиера Красимир Каракачанов. Това става ясно от позиция на партията, а причината са законодателните промени в НК, които инициират ГЕРБ след убийството на 18-годишната Андреа в Галиче. Според тях промените „на парче“ в НК, след поредното брутално изнасилване и убийство, са кризисни и няма да променят общата картина на криминогенната карта на България.  \"Нужно ли е да стават още трагедии, за да стигнем до извода, че някои престъпления могат да бъдат предотвратени?, питат воеводите. - Няма да върнат Кристин (от Сотиря), Андрея (Галиче), Виктория (Русе), Вероника (В. Търново), Алекс (Бяла) и т.н., и т.н. Да не подценяваме побоищата във Войводиново и Габрово, нападенията над горски из страната, на полицаи и др.“, смятат от ВМРО. От формацията припомнят, че концепцията е минала обществено обсъждане, дори е минала и през Националния съвет по етнически и интеграционни въпроси, но все още не е приета, въпреки че нейни точки са припознати от всички политически сили и се прилагат в БГ законодателството. Те дори дават примери за това - разширяване на обхвата на неизбежната отбрана, въвеждане на административни наказания „безвъзмезден труд\" , обвързване на социалните плащания с индивидуална оценка, регламентиране на създаването на доброволни отряди с цел охрана, въвеждане на задължително посещение на детска градина от навършване на 4-годишна възраст на децата, без заплащане на такса.", "date": "2020.01.20", "title": "ВМРО: Промените на парче в НК са кризисни, няма да спрат тежките престъпления"}
{"url": "https://www.monitor.bg:443/bg/a/view/izdadoha-vyzpomenatelna-moneta-s-queen-186371", "text": "Легендарните Queen станаха първата рок група, почетена с възпоменателна монета във Великобритания. Китаристът Брайън Мей получи честта да представи монетата във видеоклип. Това досега не се е случвало\", казва в клипа Брайън. Монетата е с логото на група Queen и инструментите, на които свирят музикантите - роялът на Фреди Меркюри от Bohemian Rhapsody, китарата на Брайън Мей, барабаните на Роджър Тейлър и фендъра на Джон Дийкън. В центъра е името на групата, подчертано с микрофон. Монетата е колекционерска в два варианта - злато и сребро. Цената й е 13 британски лири за сребърния вариант и 2100 лири за златния. Тя е първата от серията \"Музикални легенди\" на Кралския монетен двор.", "date": "2020.01.20", "title": "Издадоха възпоменателна монета с Queen (СНИМКА)"}
{"url": "https://www.monitor.bg:443/bg/a/view/shefyt-na-bi-bi-si-napuska-posta-186353", "text": "Генералният директор на Би Би Си Тони Хол напуска поста, след като седем години ръководеше британската обществена медия. В изявление, в което обяви своята оставка, Хол заяви, че неговият наследник трябва да заеме поста преди междинния преглед на устава на Би Би Си - който регламентира финансирането на корпорацията и нейните задължения - през 2022 г. и добави, че това е било \"трудно решение\". Новината идва в критичен период за корпорацията, която понася критики от британски политици от всички страни и води юридически битки, свързани с равнопоставеност при заплащането. Също така медийната среда е все по-увредена от това, че дигиталните технологии подриват нейния традиционен модел. Председателят на борда на директорите Дейвид Клементи заяви, че до седмици ще бъде публикувана обявата за поста, като ще се търсят кандидати във и извън организацията. Той описа Хол като \"вдъхновяващ и креативен лидер\". Хол е работил в Би Би Си 28 години, като е оглавявал и Кралската опера малко преди през 2013 г. да оглави медията. По това време медията търсеше стабилност, след оставката на Джордж Ентуисъл след само 54 дни на поста. Хол е бил шеф на новините и текущите въпроси. Той стана пер през 2010 г. В изявлението си Хол изтъква, че Би Би Си се нуждае от \"адаптиране, реформиране и лидерство\".", "date": "2020.01.20", "title": "Шефът на Би Би Си напуска поста"}
{"url": "https://www.monitor.bg:443/bg/a/view/gripna-epidemija-zatvori-uchilishtata-v-dupnica-i-sapareva-banja-186352", "text": "Грипна епидемия затвори училищата в общините Дупница и Сапарева баня. Със своя заповед директорът на РЗИ-Кюстендил д-р Златко Величков нарежда незабавно изпълнение на профилактичните и противоепидемични мерки. Грипната епидемия е обявена от 21 януари до 27 януари, включително. „От утре всички учебни заведения на територията преустановяват учебни занятия, които ще бъдат възстановени на 28 януари. Заповедта на кмета на Община Дупница е на база писмо от РУО-Кюстендил и ще бъде сведена до знанието на всички директори на училища“, коментира и говорителят на кметската администрация Христо Апостолов. Заболеваемостта е 242 на 10 000 души за община Дупница, а в Сапарева баня е 263 на 10 000 души. „Апелираме в този период да се избягват контактите на открито с голяма група от хора, за да може да се ограничи разрастването на заболяването. Най-податливи са децата в предучилищна и училищна възраст, като при всички грипът е с общи симптоми – отпадналост, висока температура и болки в гърлото. Апелираме да не се предприема самолечение, тъй като то може да бъде опасно“, коментира личен лекар от Дупница.", "date": "2020.01.20", "title": "Грипна епидемия затвори училищата в Дупница и Сапарева баня"}
{"url": "https://www.monitor.bg:443/bg/a/view/ronaldo-donese-pobeda-za-uve-s-rekord-186359", "text": "Кристиано Роналдо записа пореден рекорд срещу името си. С двата си гола за победата на „Ювентус“ с 2:1 над „Парма“ португалецът стана единственият играч, вкарвал повече от 15 гола в последните 14 сезона в топ 5 на европейските първенства. Кристиано откри резултата в 43-ата минута, а в 58-ата донесе успеха на “Юве”, малко след като Андреас Корнелиус беше изравнил. Този сезон 34-годишният Роналдо има 16 гола в първенството. Той стана и първият играч на” Ювентус”, който вкарва в седми пореден шампионатен мач в последните 15 години. Португалската суперзвезда има актив от 5 гола в 3 срещи за “Юве” през тази година. Благодарение на страхотната му форма, \"бианконерите\" увеличиха преднината си на върха, като вече са с 4 точки пред втория “Интер”. Старши треньорът на “Ювентус” Маурицио Сари пък не остана никак доволен от представянето на своя отбор, който бе принуден да се брани в последните минути. “Имахме немалко възможности да сложим край на интригата с трети гол, но не ги използвахме. С приближаването края на двубоя „Парма“ започна да атакува по-опасно. Не ми харесва да си подаваме топката в собствената половина без ясна идея. Както казах на футболистите, предпочитам да получим гол на контраатака, отколкото да сме в глуха защита в продължение на 10-15 минути”, заяви Сари.", "date": "2020.01.20", "title": "Роналдо донесе победа за „Юве“ с рекорд"}
{"url": "https://www.monitor.bg:443/bg/a/view/televizionno-izlychvane-za-kontrolite-na-cska-v-ispanija-186367", "text": "Феновете на ЦСКА ще могат да гледат пряко по телевизията контролите на тима в Испания. Това стана факт, след като „Диема Спорт“ взе правата за излъчване. Първият двубой ще бъде още утре от 17 часа, когато „армейците“ срещат германския „Нюрнберг“. За пряко телевизионно предаване са запланувани още срещите с японския „Шонан Белмаре“ (26 януари), южнокорейския „Джонбук“ (29 януари) и чешкия „Яблонец“ (1 февруари). На място ЦСКА преговаря за още контроли, които също могат да бъдат предавани. Приятелските мачове на „армейците“ са вторите в родния ефир, които ще могат да се наблюдават на живо, след тези на шампиона „Лудогорец“. Междувременно ЦСКА успя благополучно да пристигне в курорта Марбея след 8-часово пътуване. Въпреки че играчите бяха изморени, треньорът Милош Крушчич не се поколеба и само няколко часа след настаняването в хотела изведе тима за тренировка. „Армейците“ се похвалиха на официалния си сайт, че времето е топло и слънчево, като не се очаква да имат проблеми с бурята Глория, която вършее в други част на Испания. Тимът се прибира на 2 февруари (неделя) в България, като ще се готви на родна земя до вечното дерби с „Левски“ на 15-и.", "date": "2020.01.20", "title": "Teлевизионно излъчване за контролите на ЦСКА в Испания"}
{"url": "https://www.monitor.bg:443/bg/a/view/ekstravagantnijat-ancug-na-grisho-stana-hit-v-melbyrn-186355", "text": "Най-добрият ни тенисист Григор Димитров стартира успешно на Откритото първенство на Австралия след победа над аржентинеца Хуан Игнасио Лондеро, но горещата тема в първия ден на Australian Open бе не играта, а облеклото му. Водещата ни ракета се появи на корта в екстравагантен анцуг, който веднага привлече вниманието и предизвика множество коментари. \"Мисля, че беше яко. Всъщност много ми харесва. Смятам, че екипът е забавен. Обичам цветовете, да експериментирам, а и когато съм на корта, не мисля особено за облеклото. Но е добре да се чувствам удобно\", коментира Димитров и се пошегува, че един от треньорите му Андре Агаси е бил впечатлен. В интервюто на корта Григор Димитров отново подчерта приятното чувство да вижда родни знамена по трибуните. \"По време на всеки мач виждам български знамена. Това ме кара да се чувствам като у дома\", заяви Гришо на английски и добави на български: \"Благодаря ви на всички\". По време на мача той дори получи предложение за брак, което дойде от негова привърженичка, която бе сред публиката на \"Мелбърн Арина\" и държеше български флаг. За сблъсъка с Лондеро, Димитров сподели: \"Опитвах се да подредя играта си и да вляза в ритъм. В първия сет направих много грешки.\" Той бе попитан и за участието в ATP Cup по-рано този месец. \"Направих го за момчетата, за страната си. Този турнир е много специален\", каза тенис звездата ни. Двама от големите фаворити Новак Джокович и Роджър Федерер също продължават напред. Сърбинът би Ян-Ленард Щруф (Германия) с 7:6(5), 6:2, 2:6, 6:1, а швейцарецът се справи със Стийв Джонсън (САЩ) с 6:3, 6:2, 6:2. При жените световната номер 1 Ашли Барти преодоля първия кръг след успех над украинката Леся Цуренко с 5:7, 6:1, 6:1, а другата австралийка Саманта Стосър разочарована местната публика след загуба от 18-годишната американка Кейти Макнели с 1:6, 4:6.", "date": "2020.01.20", "title": "Екстравагантният анцуг на Гришо стана хит в Мелбърн"}
{"url": "https://www.monitor.bg:443/bg/a/view/sushata-prodyljava-186289", "text": "През следващия седемдневен период агрометеорологичните условия ще продължат да се определят от температури на въздуха по-високи от климатичната норма и отсъствие на валежи. Прогнозираните средноденонощни температури за периода ще са над климатичната норма, но ще останат под биологичния миниум, необходим за възобновяване и протичане на вегетационните процеси при зимните житни култури. Така земеделските култури ще останат в състояние на покой. Критични минимални температури и повреди по неукрепналите посеви намиращи се в ранни фази от развитието си (1 – 3 лист) не се прогнозират. В резултат на есенното засушаване и пропускане на агротехническите срокове за сеитба посевите от пшеница и ечемик се намират в различни фази от фенологичното си развитие - от листообразуване до братене. Поради поднормените валежи през декември и запазването на тази тенденция през първата половина на януари, темповете на влагонатрупване са забавени. Влагообезпечеността в еднометровия почвен слой остава необичайно ниска, в сравнение с предходни години. През следващия период не се предвиждат съществени валежи от дъжд и сняг, поради което увеличаване на почвените влагозапаси не се прогнозира. През периода може да се започне с резитбата на по-студоустойчивите овощни видове като ябълки, круши и сливи. В зависимост от възрастта и състоянието на трайните насаждения прилаганите видове резитби са формираща, плододаваща и подмладяваща. В оранжериите и парниците се засяват семената за разсадопроизводство на домати като семената и торопочвените смеси предварително се обеззаразяват. Започва подготовката на техниката и азотните торове предвидени за подхранване на зимните житни култури. Условията ще са подходящи за провеждане на почвообработки и дълбока оран на полетата, предвидени за пролетни култури. ", "date": "2020.01.20", "title": "Сушата продължава"}
{"url": "https://www.monitor.bg:443/bg/a/view/burjata-glorija-see-smyrt-iz-ispanija-186351", "text": "Най-малко трима души загинаха в резултат на лошо време в Испания - силни пориви на вятъра и снеговалеж, съобщи вестник \"Венте минутос\". В автономната област Астурия е загинал мъж, който е бил премазан от кола, а бе съобщено и за смъртта на бездомна жена в Гандия (автономна област Валенсия). Един мъж е загинал в община Педро Бернардо (автономна област Кастилия и Леон). Заради лошото време са затворени някои пътища, затворени са пристанищата на Валенсия и Гандия. В 194 общини в област Валенсия са отменени учебните занятия. В Туитър испанското управление на летищата съобщи, че заради бурните ветрове летище Аликанте ще остане затворено. Засега е променен графикът на 200 полета. На 15 януари в тази аерогара имаше пожар. Според прогнозите на синоптиците метеорологичната обстановка ще продължи да е сложна. В 33 провинции е обявен червен код вследствие на пораженията, нанесени от бурята, която се придвижва към централната и източната част на Иберийския полуостров. Област Валенсия, Мурсия и Балеарските острови са от най-засегнатите райони. В област Валенсия е обявен червен код и извънредна ситуация. Най-засегнати от силния снеговалеж, проливните дъждове и бурния вятър са северните части на провинция Кастеийон, вътрешността на южната част на провинция Валенсия и северната част на провинция Аликанте. Срещу брега на Валенсия се вдигнаха рекордни вълни от близо 9 м височина. Затворени са редица пристанища. Крайбрежните улици на тези общини, както и на други селища по брега на Леванте, са наводнени. Движението по 12 пътища е преустановено. Закъснение от 30 минути имат влаковете. Скоростта на вятъра стигна до 135 километра в час. Обилен снеговалеж затвори почти 1000 км път, а стотици бяха евакуирани от източния бряг на Испания заради високите вълни. Властите в Барселона призоваха да се избягва районът на плажа. Към настоящия момент няма информация за пострадали българи. Опустошени от сушата селски местности в Австралия сега са връхлетени от прашни бури, които може да засегнат и гъстонаселени градове като Сидни. Така екстремните климатични условия, с които страната ще започне това лято, придобиват нови измерения. Големи облаци гъст червен прах обгръщат някои градове във вътрешността на страната като Дъбо в най-гъсто населения австралийски щат Нов Южен Уелс. Проливните дъждове, паднали в Нов Южен Уелс и съседния щат Виктория, донесоха облекчение след високите температури и сухите ветрове, разпалили горски пожари на територия колкото една трета от Германия. Те отнеха живота на 29 души и според някои оценки - на един милиард диви животни. В столицата Канбера градушка с големината на топки за крикет изпочупи стъклата на автомобилите. Местни жители качиха в социалните медии видеа как се пързалят по улиците с шейни само по тениски. По-рано този месец властите призоваха жителите на австралийската столица да останат по домовете си, след като димът от горските пожари силно замърси въздуха. Пожарите продължават.", "date": "2020.01.20", "title": "Бурята „Глория“ сее смърт из Испания"}
{"url": "https://www.monitor.bg:443/bg/a/view/sin-razbi-glavata-na-bashta-si-s-chuk-186357", "text": "Семеен скандал завърши с разбит череп. Пострадалият Васил е настанен в реанимацията на бургаската болница, а лекарите се борят за живота му. Състоянието му е критично, казаха от здравното заведение. Драмата се разиграла късно вечерта в неделя в бургаския квартал \"Долно Езерово\". 47-годишният Васил се върнал у дома почерпен и вдигнал чутовен скандал. Комшиите чували викове, крясъци и обиди чак до съседните улици. \"Беше страшна тупурдия, нещо като че ли се блъскаше... Чуваха се звуци от трошене на предмети. Тъкмо мислехме да викаме полиция и всичко утихна изведнъж, а малко по-късно чухме сирената на линейка\", разказаха съседите. Съпругата сама позвънила на спешния телефон 112 и съобщила, че мъжът й е в безсъзнание. Пристигналият на място екип заварил Васил да лежи в локва кръв с открита рана на главата и в безпомощно състояние. До него били съпругата Валя и двама им синове, които са на 23 и 25 години. Пострадалият мъж е бил настанен около 21.15 ч. за лечение в отделение „Реанимация“ с опасност за живота. \"По първоначални данни нараняването е причинено от 43-годишната му съпруга, която го ударила с чук в областта на главата. Жената и двамата й синове са задържани за срок от едно денонощие за изясняване на случая\", казаха от полицията. Според обясненията на съпругата, мъжът й се заключил в една от стаите. Тя грабнала чука и започнала да троши вратата с цел да го измъкне от там. В един момент обаче мъжът й внезапно отворил и поредния удар, предназначен за вратата, попаднал право в главата му. \"Не съм искала да го нараня, стана случайно\", кълняла се отчаяната жена. Часове след инцидента обаче стана ясно, че съпругата е невинна и е излъгала, за да прикрие по-големия си син. Младият мъж, който станал свидетел на поредния грозен скандал, не издържал и ударил баща си с чук. Майка му обаче се изплашила, че детето й ще отиде в затвора, затова не спирала да твърди, че тя е извършителката. След няколко часа разпити, ченгетата стигнали до истината. Съседи разказаха, че скандалите в семейството са нещо обичайно. Валя работела като хигиенистка в кметството, а мъжът й бил строителен работник. Двамата били кротки и възпитани, но Васил имал проблем с алкохола. Често посягал към чашката, а тогава превъртал и започвал да тормози половинката си. \"Като пийне и сякаш става друг човек, непрекъснато я малтретира и я гони от дома им, а тя няма къде да отиде\", разказаха техни съседи. Заради слабостта си към алкохола, мъжът често правел и дългове, а после парите плащали съпругата и децата му, твърдят хората в квартала. От полицията съобщиха, че е извършен оглед в дома на семейството, направени са фотоси и са иззети веществени доказателства. По случая е образувано досъдебно производство, а работата по случая продължава от служители на отдел „Криминална полиция“ при ОДМВР - Бургас и Второ районно управление.", "date": "2020.01.20", "title": "Син разби главата на баща си с чук"}
{"url": "https://www.monitor.bg:443/bg/a/view/kobrata-i-djoshua-se-razbraha-kak-deljat-parite-ot-macha-186354", "text": "Профибоксьорът Кубрат Пулев и настоящият световен шампион в тежка категория Антъни Джошуа ще разделят общия хонорар от подготвяния сблъсък помежду си в съотношение 65:35 за британеца, нареди Международната боксова федерация - IBF. Това би било доста по-солиден хонорар за българина, който при първия си мач за световната титла, срещу Владимир Кличко през 2014 г., получи само 20%. Пулев потвърди, че двубой с Джошуа в Турция е почти сигурен. \"Надяваме се да се случат нещата в Истанбул и мачът да се проведе там, защото това е най-близкият вариант до България и ще бъде горе-долу все едно сме тук\", заяви Кобрата пред БНТ. \"Двубоят почти е договорен. Аз се подготвям, а предполагам, че и той също. Смятам, че е въпрос на време да се състои. Договорите не са подписани, но има срок до края на месеца, в който трябва да се случи и това\", коментира още най-силният ни професионален боксьор и добави: \"Говорили сме с Еди Хърн. Той каза, че е ок с Истанбул. Естествено, нещата трябва да се договорят и ще стане факт. Ако случайно не се получат нещата в Истанбул и има някаква спънка, смятам, че може да бъде и в Саудитска Арабия.\" Българинът определи като спекулации информацията, че може да бъде изпреварен от украинеца Олександър Усик за мач с Антъни Джошуа. \"Не мога да кажа какви са им плановете и какво им е в главите, но доколкото знам, ще играя с Джошуа\", каза Пулев.", "date": "2020.01.20", "title": "Кобрата и Джошуа се разбраха как делят парите от мача"}
{"url": "https://www.monitor.bg:443/bg/a/view/livyrpul-moje-da-stane-shampion-na-visokosnija-29-fevruari-186356", "text": "Кога ще стане шампион „Ливърпъл“ - това е големият въпрос, който в Англия си задават след победата на мърсисайдци с 2:0 срещу „Манчестър Юнайтед“, която на практика подпечата титлата. Играчите на Юрген Клоп вече имат 16 точки аванс пред втория „Манчестър Сити“, а освен това са и с мач по-малко. Наказателната акция на „Ливърпул“ в първенството, където е спечелил 21 мача от 22 кръга, накара „Би Би Си“ да направи интересно изчисление кога точно „червените“ и математически могат да си осигурят чакания 3 десетилетия трофей. Математиката сочи, че от началото на сезона “Ливърпул” печели средно по 2.9 точки на мач,а претендентът „Сити“ - 2.08 точки. Ако двата отбора продължат със същата успеваемост, “Ливърпул” може да си гарантира титлата при победа над градския си съперник “Евертън” на \"Гудисън Парк\". Мърсисайдското дерби е на 14 март. Ако спечели, “Ливърпул” ще има между 23 и 25 точки преднина пред “Манчестър Сити” при оставащи 24 точки, които могат да бъдат събрани до края на сезона. Според друг сценарий “Ливърпул” може да си гарантира титлата на 4 април в дербито с „Манчестър Сити” на \"Етихад\". Ако двата отбора спечелят всичките си мачове в първенството дотогава, “червените“ ще влязат в този мач с 19 точки преднина и дори равенство ще им е достатъчно, за да ликуват. Има обаче и един крайно любопитен сценарий, според който „Ливърпул“ може да стане шампион на нетрадиционна дата – високосният 29 февруари. Това ще се случи, ако дотогава мърсисайдци спечелят всичките си двубоя, а „гражданите“ регистрират само загуби. След победата в дербито пък английските медии направиха още интересни изчисления. С успеха над „Юнайтед“ „Ливърпул” подобри рекорд за водещите пет първенства в Европа. Мърсисайдци имат вече 64 точки от 22 кръга, а предишното най-добро постижение бе на “Манчестър Сити” и “Байерн” – по 62 точки. В последните си 31 шампионатни мача играчите на Клоп спечелиха 91 от 93 възможни точки, а освен това тимът няма загуба в 52 поредни мача, като серията продължава вече 1001 дни - 42 победи и 10 равенства. Въпреки еуфорията около тима му обаче, мениджърът Юрген Клоп опита да тушира страстите и заяви, че играчите му не трябва да се отпускат. „Да, феновете могат да пеят, че титлата е наша и да празнуват, но не и ние. Това бе просто победа, когато ситуацията около борбата за титлата се промени, ще ви кажа, но засега още не сме шампиони“, заяви с усмивка германският специалист.", "date": "2020.01.20", "title": "„Ливърпул“ може да стане шампион на високосния 29 февруари"}
{"url": "https://www.monitor.bg:443/bg/a/view/edin-ubit-i-4-ma-raneni-sled-mele-na-ultrasi-v-italija-186350", "text": "Един убит и четирима ранени, двама от които берат душа с изпочупени ръце и крака в болницата в град Потенца – това е тъжната равносметка от мелето в неделя по обяд между ултраси на отборите на градчетата Мелфи и Рионеро в южната италианска област Базиликата. Двете спортни дружества се състезават в петоразредния шампионат на „калчото“, който е известен с наименованието „Ечеленца“ и е нещо като „А“ – окръжната група на района. Жертвата и потрошените тифози са до един от „Рионеро“, докато 25 от помлялите ги тифози на „Мелфи“ вече са задържани и търкат наровете на ареста в главния град на областта – Потенца. Градчетата Мелфи и Рионеро се намират едно от друго на хвърлей разстояние, общо взето са добри съседи, но според полицията привържениците на двата местни футболни отбора от край време били на нож, като свадите и боевете между тях никак не били рядкост. Интересното е, че поредният сблъсък в неделя между двете агитки не е предшествал пряк двубой на „Мелфи“ и „Рионеро“, а техни срещи съответно с отборите на „Толве“ и „Бриенца“. Но по пътя за стадионите, където е трябвало да се играят въпросните мачове, враждуващите тифози се засичат на бензиностанция, започва ужасна кавга, която преминава в преследване с автомобили по пътищата около Потенца. Изглежда обаче там пристигат първо убитият 39-годишен водопроводчик от Рионеро – Фабио Тучариело и негвите авери, които слизат от микробус и остават в очакване на „врага“. Броени мигове по-късно обаче в групата се врязва с бясна скорост бял Фиат Пунто, Фабио е убит на място, четирима други младежи са тръшнати на земята, а колата изчезва яко дим. По-късно тя е открита от полицията, като шофьорът й и тримата му спътници, до един фенове на „Мелфи“, са арестувани. По-късно са закопчани още двайсетима разгорещени техни съмишленици, които са засечени от камерите на бензиностанцията на първата среща да издевателстват над тифозите на противниковия отбор. Трагедията стана причина да бъдат отложени мачовете от елитна група на Базиликата, а квестурата в Потенца набеляза жестоки мерки за борба с хулиганщината по местните стадиони. В коментарите си на тъжния случай националните медии подчертаха, че той съвсем не е изолиран, тъй като нечовешките стълкновения между агитки на отбори от ниските „етажи“ на „калчото“ са нещо често срещано и никой не им е обръщал внимание поне досега.", "date": "2020.01.20", "title": "Един убит и четирима ранени след меле на ултраси в Италия"}
{"url": "https://www.monitor.bg:443/bg/a/view/prokuraturata-nishti-doma-za-starci-s-demencija-186344", "text": "Районна прокуратура в Пловдив се самосезира и разпореди незабавна проверка по скандала в дома за възрастни хора с деменция и други заболявания, част от комплекса „Св. Георги” на бул. „Цариградско шосе” в Пловдив. Повод за това стана излъчен телевизионен репортаж, в който болногледачи се гаврят по най-безмилостен начин с безпомощните старци. Сигналът за шокиращите случаи в пловдивския дом е бил получен в МТСП в средата на миналата седмица, съобщиха оттам след запитване от „Монитор”. Била е възложена моментална проверка от Агенцията за социално подпомагане, откъдето се очаква доклад по случая. Докладът ще бъде предоставен на Районната прокуратура в Пловдив. Междувременно от община Пловдив свикаха пресконференция с участието на зам.-кмета по социални дейности Анести Тимчев и шефката на „Социално подполагане” Надя Танева. От името на градоначалника Здравко Димитров неговият заместник Тимчев се извини за случващото се в дома и обеща най-сурови наказания за болногледачите с гаврите. „Подобно поведение на служители наети за да реализират тази услуга, е поведение, което ние категорично отричаме и срещу което се обявяваме категорично. Организирах съвещание с всички работещи в социалните услуги, работещи в общината в КСУ „Св. Георги“. От името на кмета Здравко Димитров им казах: „Подобно поведение не само, че няма да бъде подкрепяно и прикривано, но ще бъде много строго наказано. Никога никой няма никакво право към друг човек да проявява подобно отношение, още повече, когато тези хора са възрастни, болни, самотни или в неравностойно положение”, заяви Тимчев. По думите му броят на социалните услуги в Пловдив е 56 и над 3000 души ползват тези социални услуги. Пълнолетните лица преминали през тях са повече от 1100, а децата са 1929. „Общо всичките социални услуги – персоналът е 750 души, т.е. общината е един сериозен работодател на един екип от хора, приели в себе си човешката значимост да реализират социалната политика на държавата”, заяви още зам.-кметът. В дома работят 7 болногледачи и от прокуратурата трябва да установят кои от тях са си позволявали гаврите. „Апелирам, ако ни кажат хората кои са, ще ги освободим своевременно. Защото те все още работят там”, заяви шефката на дирекцията за социални дейности в общината Веселина Ботева. На аудиозапис, разпространен от внучката на една от обитателките на дома, се чуват скандални реплики и ругатни от болногледач към старица. Във въпросния дом за настаняване се чакало месеци наред, а за едно място се „борят” по 60 пенсионери. На записа се чува как болногледачки oбиждат, унижават и удрят възрастна жена. Тя е на 84 години, с деменция и напълно неподвижна. Записващото устройство е поставено от внучката й. Калинка Ненова забелязала, че от лекарствата, които им дават, пенсионерите изглеждат като упоени. Тя записвала персонала в продължение на месец, включително направила запис и на една от служебните им оперативки. Възрастните хора често били насилвани или наказвани - по преценка на болногледача, разказват действащи служители.  Пред Нова телевизия Ирина Ангелова още пази снимките от синините по тялото на майка й. Болногледачите твърдели, че жената падала и се удряла сама. Кога и как обаче никой никога не знаел. \"Имаше синини по ръцете, отпечатъци от пръсти по китките, което ме навежда на мисълта, че тя е дърпана, натискана\", коментира Ангелова. След поредното падане, възрастната жена се обездвижила, влошила се и починала. Въпреки че страдала от деменция, била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приели, жената била агресивна и крещяла по цели нощи.", "date": "2020.01.20", "title": "Прокуратурата нищи дома за старци с деменция"}
{"url": "https://www.monitor.bg:443/bg/a/view/izsledvaha-sluha-na-nad-600-novorodeni-186346", "text": "639 бебета, които са  родени в МБАЛ-Пазарджик през 2019 г., са преминали неонатален слухов скрининг. Само при две от новородените  са открити отклонения от нормата. Това показват данните на Здравно-консултативния център за майчино и детско здраве.  Той  функционира вече пет години и е разкрит във  връзка с изпълнението на „Националната програма за подобряване на майчиното и детското здраве 2014–2020 г.”  на  Министерството на здравеопазването. Центърът обхваща деца под 18 години, родилки на недоносени бебета и бременни с патологична бременност. Една от неговите дейности касае неонаталния слухов скрининг. Това е специално изследване, което се прави  в помощ на родителите,  за да са наясно дали детето им има някакви проблеми със слуха и необходимо ли е да се предприемат конкретни мерки. През 2019 година през  Здравно-консултативния център са преминали 311 потребители. 115 от тях са деца с хронични заболявания и увреждания. Направени  са и 121 психологични консултации, както и 84 консултации от социален работник. Издадени са 319 карти за медицински консултации. През изминалата година са извършени и 38 домашни посещения. Работата на Здравно-консултативния център  за майчино и детско здраве  по националната програма продължава  и през 2020 година. Центърът за майчино и детско здраве се намира в непосредствена близост до административната сграда на „МБАЛ-Пазарджик” АД (входа на ТЕЛК) и работи всеки делничен ден от 7.30 до 16.00 ч.", "date": "2020.01.20", "title": "Изследваха слуха на над 600 новородени"}
{"url": "https://www.monitor.bg:443/bg/a/view/barselona-pak-zaigra-tiki-taka-s-novija-trenior-186343", "text": "“Барселона“ спечели с 1:0 двубоя с „Гранада“ (гол на Лео Меси) от 20-ия кръг на шампионата и си върна върха в класирането, като е с равни точки и по-добра голова разлика от „Реал“ (М). Мачът бе дебют за новия треньор на каталунците Кике Сетиен, като всички испански медии следиха под лупа тактическите промени в играта на тима. Най-сериозната корекция определено бе, че „Барселона“ отново се върна към стила „тики-така“, налаган в тима по време на Пеп Гуардиола. Статистиката отчете над 1000 подавания на каталунския тим, като според AS те са 1005. “Лос кулес” са постигали четирицифрено число при пасовете само два пъти от сезон 2005/06 насам - и двата пъти срещу „Леванте” през 2011-а и 2012-а. В двубоя с „Гранада“ процентното владение на топката в полза на „Барса“ достигна 82,5%. Според AS обаче само 203 подавания на “лос кулес” са били напред - 20,2%. Освен това „Барселона” стреля само шест пъти в рамките на вратата. След мача новият треньор Кике Сетиен бе доволен от победата, но предупреди, че още е много рано да се вадят генерални изводи за промени в стила на отбора. “Мисля, че се получи чудесен мач, сподели спецът. - Може би ни липсваше късмет през първото полувреме. Имаше много вятър, условията за игра не бяха перфектни. Постепенно ще подобряваме играта си, трябва да сме по-концентрирани при завършването на атаките. Голът на Меси? Той направи това, което прави през целия си живот”, допълни спецът. С първия си гол за 2020-а пък Меси вече има попадения в Ла Лига в 16 поредни години. С по-дълги серии в топ 5 първенствата в Европа могат да се похвалят само трима футболисти: Кристиано Роналдо (18), Джампаоло Пацини (17) и Джими Бриан (17).", "date": "2020.01.20", "title": "„Барселона“ пак заигра тики-така с новия треньор"}
{"url": "https://www.monitor.bg:443/bg/a/view/fbr-e-vklucheno-v-razsledvaneto-na-otravjaneto-na-gebrev-186342", "text": "Прокуратурата разкри, че по нейно искане в разследването за опита за убийство чрез отравяне на Емилия Гебрев, неговия син и служител в компанията на оръжейния търговец \"ЕМКО\" през 2015 г., е включено американското Федерално бюро за разследване (ФБР). Именно ФБР ще трябва да извърши видео-техническа експертиза, която да установи самоличността на лицето, за което се предполага, че е поставило отрова на дръжките на автомобила на оръжейния търговец. Според разследващи журналисти маскираното лице, заснето в гаражите на \"ЕМКО\", е предполагаем агент на руското ГРУ, пише „Правен свят“. Преди седмица журналистът от сайта \"Белинкат\" Христо Грозев коментира, че отравянето на Гебрев вероятно е дело на специален отряд руски агенти от военното разузнаване. Грозев не допуска, че отравянето на Гебрев има връзка с \"Дунарит\", а по-скоро, че то е извършено заради преплитане на интереси при търговията с военна продукция в чужбина. „Правен свят“ цитира вестниците \"Монитор\" и \"Труд\", че подпомагани от съдии от Окръжен съд - Русе, тандемът Цветан Василев и Емилиян Гебрев се опитват за пореден път да овладеят окончателно \"Дунарит\". За целта е задействан старият сценарий за увеличаване на капитала на оръжейния завод и по този начин да се изместят наложените от държавата запори върху дружеството. Още преди няколко години дуото беше решило да задигне завода, като увеличи капитала от 8 млн. лв. на 68 млн. лв. с цел запорираните от държавата акции да загубят значение и по този начин фирмата на Гебрев - \"Емко\", на практика да влезе във владение на завода. Тази сделка обаче засега не се осъществяваше именно заради възбраните върху дружеството. Акциите на \"Дунарит\" са запорирани още преди 5 години по искане на КПКОНПИ и НАП и това възпира засега опитите на бившия агент на Държавна сигурност и укриващия се в Сърбия финансов фараон да откраднат завода и да ощетят държавата с милиони. \"Дунарит\" дължи над 100 милиона лева на КТБ, като синдиците на банката водят множество дела в опит да ги съберат. Същевременно акциите на предприятието са предмет и на мегаделото за отнемане в полза на държавата на над 2 милиарда лева незаконно имущество на Цветан Василев. Съществена подробност в целия случай обаче е обстоятелството, че Комисията за защита на конкуренцията изрично забрани през 2019 г. това увеличение, а според документите в Търговския регистър нейното разрешение е задължително условие. Сега се оказва, че Гебрев тихомълком и вероятно в съучастие със съдии от Окръжен съд – Русе, прави пореден опит да завземе дружеството и да впише увеличението на капитала. Видно от Търговския регистър в началото на 2020 година съдия от Русенския окръжен съд е изпратил съобщение до Агенцията по вписванията с приложени две решения на софийски съдилища, с което на практика е поискал длъжностното лице по регистрацията да погази закона и да впише увеличението. Веднага обаче в съда са внесени възражения. Оглавяваната от Сотир Цацаров КПКОНПИ веднага е възразила, като е посочила, че срещу замесените лица са повдигнати наказателни обвинения, а, ако увеличението бъде вписано, държавата ще бъде ощетена. Синдиците на КТБ също остро са възразили и са наблегнали на обстоятелството, че Комисията за защита на конкуренцията изрично е забранила подобно действие. Прилагайки закона, Търговският регистър е отказал вписването, като така отново е порязал мераците на Гебрев и Василев и е защитил интереса на държавата. Аферата обаче не приключва дотук, защото само няколко дни след това, на 15 януари, е пусната жалба против този отказ до Окръжния съд в Русе. А предвид обстоятелството, че новата процедура тръгва всъщност от съдия именно от този съд, вероятно целта на цялата операция е да се напише съдебно решение, с което отказът да бъде отменен, а увеличението да стане факт - въпреки забраната на Комисията за защита на конкуренцията и въпреки наложените от държавата запори върху акциите.", "date": "2020.01.20", "title": "ФБР е включено в разследването на отравянето на Гебрев"}
{"url": "https://www.monitor.bg:443/bg/a/view/syzdadoha-jiv-beton-186345", "text": "Американски учени създадоха екологичен \"жив бетон\", който не отстъпва по здравина на традиционния, съобщи в. \"Дейли мейл\". Новият материал съдържа форма на примитивни бактерии, появили се на Земята преди 3,5 милиарда години. Той взима енергия от слънцето и токсини от въздуха. Бактериите му придават способността да самозапълва появили се пукнатини. Благодарение на тях въглеродният му отпечатък е по-малък. Учените от университета на Боулдър, Колорадо, твърдят че материалът им може да предизвика революция в строителната индустрия, защото е буквално жив. За строителство отдавна се използват биологични материали като дървото, но те са мъртви. Уил Струбар и екипът му са създали малка матрица от пясък и гел, върху която растат бактериите. Те са използвали цианобактерии, които са едноклетъчни, но обикновено растат на достатъчно големи колонии, за да се виждат. Хидрогелът им осигурява влага и достатъчно храна, за да се възпроизвеждат и минерализират бактериите. Процесът наподобява образуването на раковини в морето.  Бактериите поглъщат въглероден двуокис от въздуха и произвеждат калциев карбонат - основното изграждащо съединение в цимента, от който се произвежда бетон. Бетонът е вторият най-използван материал на планетата след водата.  Разработката е още в ранен етап. Учените трябва да разрешат някои проблеми, като този, че здравина се постига само когато материалът е сух.", "date": "2020.01.20", "title": "Създадоха \"жив бетон\" "}
{"url": "https://www.monitor.bg:443/bg/a/view/pokazaha-chinijata-v-luksozen-tritomnik-186348", "text": "Четири цветни кадъра, показващи някогашния блясък на бузлуджанския монумент, заснети на диапозитиви с марката Кодак през далечната 1982 година от фотограф-художника Бедрос Азинян, са намерили място в луксозния тритомник Atlas des Utopies, излязъл на пазара в края на 2019 година. Международното издание е направило кратко представяне на историята и настоящето на паметника, който все още очаква от министерството на културата да определи статута на недвижим паметник. Многотомникът събира фотоси и истории от цял свят и се подготвя в продължение на почти година, коментира Азинян, който получил поканата за участие в началото на пролетта м.г. Трите тома предлагат различни погледи към най-атрактивните места:паметници, природни забележителности, останали недовършени или саморазрушаващи се постройки. Снимките на българския монумент са редом с уникалният комплекс Марина бей в Сингапур и някогашния Свободен град Християния в датската столица Копенхаген. Наскоро старопланинският комплекс, построен по проект на арх. Георги Стоилов бе и сред номинираните за архитектурно събитие на отишлата си 2019-а година. Гласуването за предложението на експертите от Whata Awards продължава до 31 януари, а резултатите ще станат известни на 17 февруари. В обосновката си да изберат точно създадения по проект на архитект Георги Стоилов преди 40 години паметник екипът от организатори за нестандартните призове  е написал: „В момента най-известната българска сграда в света е една. И тя не е нито Боянската църква, нито Казанлъшката гробница, нито Рилският манастир. Може да ни се иска да е някоя от тях, но не е. За добро или за лошо, най-известната българска сграда в света е полуразрушеният Дом-паметник на БКП на старопланинския връх Бузлуджа, който до момента е най-успешният експорт на българска архитектура въобще.“ От старозагорската областна управа очакват в началото на февруари да бъдат представени резултатите от работата на няколко студентски екипа във вътрешността на мастодонта по 3D-заснемането му. То бе финансирано с част от 185-те хиляди долара грант от американската фондация „Гети“. С този грант бе извършено и почистване на вътрешността от нападалите отломки и частично укрепване на мястото, където т.г. трупата на старозагорската опера възнамерява да представи свой оригинален спектакъл. На този етап директорът на културния институт Огнян Драганов не бъза да разкрива подробности около няколкото заглавия, над които ще се работи.  ", "date": "2020.01.20", "title": "Показаха Чинията в луксозен тритомник"}
{"url": "https://www.monitor.bg:443/bg/a/view/temperaturite-kritichno-niski-v-sevlievo-i-kneja-186288", "text": "Агрометеорологичните условия през първата половина на месец януари се характеризираха с наднормени температури на въздуха в по-голямата част на страната и отсъствие на валежи. Средните денонощни температури на въздуха за периода варираха между минус 0,3°С в София и 3,6оС във Варна. Най-топло е било във Варна, Бургас, Сливен, Пазарджик, Пловдив, Враца и Видин със средни температури по-високи от 2,5°С. Отклонението на температурите от нормата за месец януари е положително навсякъде, с изключение на Благоевград и Елхово. По-топло от нормата е било в Северозападна България, с отклонения достигащи 2,6°С във Враца и Видин. Отчетеното отклонение на средните денонощни температури в Южна България, и по-конкретно в Кърджали, Хасково и Ст. Загора е под 1°С.  За последните 30 години е установено, че съществува тенденция за повишение на средната денонощна и средната месечна температурата на въздуха през зимните месеци на цялата територия на страната. Тази тенденция има различно проявление във времето и пространството. През декември и февруари има райони в които не са отчетени положителни аномалии. През декември само в Югозападна България е по-топло от нормата. През януари средните температури на въздуха са по-високи от нормата в цялата страна. През февруари, по-топло от нормата е в Северна България. По-високите януарски температури, обаче не променят характеристиката на месеца, като най-студен. Той остава най-студения месец в годината. Януари е месецът с най-голям брой случаи с регистрирани екстремни стойности на минималните температури на въздуха. Броят на дните с минимални температури по-ниски от -15°С и -10°С, считани за критични и лимитиращи условията за презимуване в температурно отношение, в сравнение с останалите зимни месеци е най-голям. През последните 30 години средният брой дните с минимални температури по-ниски от -15°С в Северна България е 4, а в Южна броят им е 3. Същата тенденция се наблюдава и при средния брой дни с температури по-ниски от -10°С. В Северна България този брой е 30, а в Южна, броят на тези дни е 20. Най-опасни за земеделските култури са случаите, в които минималните температури на въздуха са били по-ниски от -15оС за повече от 3 дни. Броят на тези случаи в Северна България е най-голям в Севлиево, 26 и Кнежа, 20. В североизточна България този брой варира между 3 в Шумен и 12 в Алфатар В Южна България, най-голям брой такива случаи са регистрирани в Чирпан, 14. Сумата на падналите през първата половина на януари валежи е незначителна. Продължителната есенна суша, поднормените количества на валежите през декември и отсъствието на валежи през първата половина на януари повишават риска вегетационния сезон да започне с осезаем дефицит на почвени влагозапаси по целия профил на еднометровия почвен слой. Прогнозата за времето през предстоящата седмица се характеризира с постепенно разсейване на мъглите, но ще бъде облачно. Само на изолирани места ще превали съвсем слаб сняг, по Черноморието - слаб дъжд. В понеделник ще се появи слаб вятър от север-северозапад, а във вторник и ще се усили до умерен. Облачността ще се разкъса и намалее до слънчево време. В сряда ще остане ветровито, с променлива облачност. Минималните температури ще са по-ниски, дневните ще се повишат чувствително, но за кратко. Към края на деня ще започне застудяване. В четвъртък ще преобладава облачно време, вероятността за валежи е малка. Ще бъде ветровито и сравнително студено. В петък вятърът чувствително ще отслабне, до вечерта ще се смени с югозападен. Облачността ще се разкъса и ще намалее. През почивните дни ще бъде сравнително топло, но през втория ден ще има повече облачност, а вероятността за валежи се увеличава. Времето през седмицата ще бъде подходящо за извършване на сезонните работи на полето – почвообработки и в овощните градини – резитби.", "date": "2020.01.20", "title": "Температурите критично  ниски в Севлиево и Кнежа"}
{"url": "https://www.monitor.bg:443/bg/a/view/proverjavat-sklad-za-hiljadi-tonove-otpadyci-kraj-starozagorsko-selo-186349", "text": "Сигнал за хиляди тонове пластмасови и каучукови отпадъци, струпани от близо година върху терен от 12 дка в землището на старозагорското село Калитиново проверява прокуратурата в рамките на вече стартирало предварително производство за опасно замърсяване на природната среда в района на гълъбовското „Брикел“ ЕАД. Само на километър от последните блокове на старозагорския квартал „Зора“ са струпани стотици бали с разкъсани вече обвивки. Разрешителното за складирането им е издадено на 18 юни 2018 година от тогавашния шеф на РИОСВ Петя Папазова. По думите на кмета на Калитиново Иван Костадинов при него имало старо уведомление, че в съседство с площадката ще се изгражда цех за производство на олекотени бетонови изделия, в които щели да бъдат влагани отпадъците. По телефона управителят на дружеството „АТЗ Проджект“ ЕООД, получило разрешение за опериране с отпадъка, внос от Италия - Светлан Убчев, лаконично коментира, че не предвижда в скоро време да стартира това производство. Той отказа коментар за произхода на отпадъците под претекст, че не познава лично потърсилия го за коментар журналист. „Не зная кой сте, напоследък в България се навъдиха много разбирачи по темата с боклука. Обадете ми се след седмица, тогава ще говорим!“, каза той в отговор на журналистическия интерес. От сайта на РИОСВ – Стара Загора става ясно, че площадката е била проверявана от екоекспертите на 23 декември м.г. и че нямало констатирани нарушения на издаденото разрешително. Намиращите се на мястото отпадъци били опаковани с метална тел; полиетиленови бали и в биг-бег чували с произход България и Италия. На посочения за кореспонденция столичен адрес освен „АТЗ Проджект“ има още една компании с участието на Убчев - \"Приборснаб\", който обаче е прехвърлил през пролетта на м.г. капитала си на регистрираната на Сейшелските острови „Релвана лимитид“. Преди доста време сред съдружниците е бил и застреляният пред дома си в София на 6 април 2008 година изпълнителен директор на „Атоменергоремонт“ Борислав Георгиев Димитров. И до сега убийството му остава неразкрито. В един момент от прокуратурата обявиха, че разстрелът е бил извършен от килъра Васил Костов–Кеца по поръчка на Петър Стоянов–Сумиста, но той не бе включен в присъдите им.", "date": "2020.01.20", "title": "Проверяват склад за хиляди тонове отпадъци край старозагорско село"}
{"url": "https://www.monitor.bg:443/bg/a/view/meril-strijp-ozvuchava-planetata-zemja-186322", "text": "Трикратната носителка на „Оскар“ Мерил Стрийп ще даде гласа си назаем на нов късометражен анимационен филм. Продукцията ще носи заглавието „Ето ни: Бележки за живота на планетата Земя“ и ще е с продължителност от 36 минути. Както вече вероятно става ясно, тя ще е посветена на Деня на Земята, като именно с гласа на планетата ни ще се подвизава Стрийп. С участие в рисуваната лента ще се разпишат още Крис О'Дауд, Джейкъб Тремблей и Рут Нега. Сюжетът ще проследи 7-годишно дете (озвучено от Тремблей), което научава какви чудеса крие планетата ни от родителите си (О'Дауд и Нега). Филмът се очаква да бъде представен в стрийминг платформата на Apple на 17 април.", "date": "2020.01.20", "title": "Мерил Стрийп озвучава планетата Земя"}
{"url": "https://www.monitor.bg:443/bg/a/view/karakachanov-vyzstanovjavaneto-na-vvu-e-vryshtane-na-edna-tradicija-186333", "text": "Възстановяването на Военновъздушното училище е изправяне на една несправедливост и връщане на една традиция. Това заяви министърът на отбраната Красимир Каракачанов по време на тържествената церемония за откриването на Висшето военновъздушно училище „Георги Бенковски“ в Долна Митрополия, съобщиха от пресцентъра на МО. Под несправедливост Каракачанов визира закриването на ВВУ през 2002 г. По думите му в своята дълга 1400-годишна история на Балканите, България е имала различни съюзници и различни приоритети, но българската армия е имала една единствена цел - да защитава териториалната цялост на страната от външни врагове и да осъществява нейните национални идеали. Това била основната задача на Българска армия и днес. Към курсантите той се обърна с думите, че българската авиация имала славни и велики традиции и нямало нужда тепърва да се търсят чужди. \"В историята на нашата авиация има достатъчно офицери, които могат да бъдат вашият пример за подражание.“допълни Каракачанов. Бойното знаме на Висшето военновъздушно училище бе връчено от министър Красимир Каракачанов. Отслужен бе и тържествен водосвет от свещеници от плевенската епархия. Официалното откриване на най-новото Висше военно училище уважиха президентът и върховен главнокомандващ на Въоръжените сили на Република България Румен Радев, председателят на комисията по отбрана Константин Попов, заместник-началникът на отбраната генерал-лейтенант Димитър Илиев, народни представители, висши военни, представители на държавната и местната власт, членове на авиационната общественост и ветерани. \"Вярвам, че възстановяването на Висшето военновъздушно училище ще отговори на обществените очаквания и ще способства за възвръщане на високия престиж на кадрите на Военновъздушните сили\", заяви генерал-лейтенант Димитър Илиев. Той подчерта значението на личния състав, който ще ръководи процесите по развитие на вида въоръжени сили, ще управлява новата техника и ще отговаря за нейната поддръжка в следващите години. \"Пътят е труден и изисква възстановяване на инфраструктурата, разкриване на атрактивни специалности, откриване на Професионален сержантски колеж, създаване на иновативни центрове за изследователска дейност, подготовка за обучение и експлоатация на новия самолет F-16, привличане на български и чуждестранни инвеститори и студенти\", каза от своя страна началникът на ВВВУ бригаден генерал Юлиан Радойски. По думите му резултатът бил  готовност за равноправно участие в интегрираното обучение на кадри за ВВС и гражданската авиация на страните-членки на НАТО.", "date": "2020.01.20", "title": "Каракачанов: Възстановяването на ВВУ е връщане на една традиция"}
{"url": "https://www.monitor.bg:443/bg/a/view/vijte-turskite-poster-i-trejlyr-na-bylgarskija-film-damascena-video-186338", "text": "Вече са факт турските постер и трейлър на българската лента „Дамасцена“ с режисьор Тодор Анастасов, която ще блесне на голям екран в южната ни съседка. Тя ще започне да се върти по кината от утре с името „Страната на розите Дамасцена“. Наскоро председателят \"Федералната филмова академия“ Кадир Йозюбек посочи, че продукцията е важна от гледна точка на развитието на турско-българските отношения. през погледа на главния герой. Основната идея на българския филм е, че всеки ден трябва да се изживява от човека така, сякаш му е последен. И това го прави значим и оригинален\", заяви Йозюбек. Актьорът с поразяващо сини очи Веселин Плачков, на когото е поверена главната роля в „Дамасцена“, сподели с последователите си в социалните мрежи плаката и видеото.", "date": "2020.01.20", "title": "Вижте турските постер и трейлър на българския филм „Дамасцена“ (ВИДЕО)"}
{"url": "https://www.monitor.bg:443/bg/a/view/ucheni-predstaviha-robotiziran-pantalon-186330", "text": "Олекотен екзоскелет, който се прикрепва към краката с ленти, помага на обездвижените пациенти, страдащи от мултиплена склероза, отново да проходят, пише в. \"Дейли мейл\". В помощното средство има монтирани мотори и електроника, които улесняват в голяма степен стоенето на крака и ходенето. Екзоскелетът е изготвен от метали и пластмаса, като се прикрепя към нозете, бедрата и талията на пациента. \"Роботизираният панталони\" свежда до минимум усилията на мускулатурата на краката и на корема в изправена стойка. Новият уред може да се използва и от хора със слаби или парализирани крака от инсулти и наранявания на гръбнака. Сега той преминава успешни тестове в университетската болница на Източен Кент под ръководството на д-р Мохамед Сакел. Във Великобритания броят на хората, страдащи от мултиплена склероза, е над 100 хиляди. Ако те не упражняват мускулатурата си, тя значително отслабва, което води до загуба на равновесие и обездвижване. Именно тук на помощ идва \"роботизираният панталон\". Пациентите с проблеми с придвижването добиват увереност при ходенето само след няколко сеанса. Екзоскелетът се контролира от джойстик и помага при сядане, ставане, ходене и обръщане. Той тренира и коремните мускули, важни за равновесието. Пациентите по-уверено могат да преминават от седнало в изправено положение, без да се страхуват от падане. Устройството е наречено \"роботизиран панталон\", а търговската му марка е \"Рекс\".", "date": "2020.01.20", "title": "Учени представиха роботизиран панталон"}
{"url": "https://www.monitor.bg:443/bg/a/view/mlada-jena-ot-ruse-zastava-pred-syda-vyv-finlandija-186332", "text": "Млада жена от Русе застава пред съда във Финландия за престъпление, извършено на територията на страната. 26-годишната А.Т. и още две лица занесли през април миналата година 3000 грама амфетамин във финландския град Пиетарсаари. Тъй като жената вече се била прибрала в България, Прокуратурата в Западна Финландия издала Европейска заповед за арест, с която се иска лицето да бъде задържано и предадено на властите в страната. А.Т. е задържана в Русе на 8 януари тази година. Пред Окръжния съд тя е изразила доброволно съгласие за незабавна екстрадиция. Ще бъде под стража до предаването й на искащата страна. Наказанието във Финландия за подобно престъпление е до 10 години лишаване от свобода.", "date": "2020.01.20", "title": "Млада жена от Русе застава  пред съда във Финландия"}
{"url": "https://www.monitor.bg:443/bg/a/view/typchat-sireneto-sys-suho-mljako-i-jelatin-186292", "text": "Въпреки че мандри в Родопите и Североизточна България са готови да плащат по близо лев за литър сурово краве мляко, ни залива масов внос на сухо мляко.  Това заявиха с тревога собственици пред „Агро Телеграф”. По данни на Агенция „Митници” за първите 4 месеца на м.г. у нас са влезли 2736 тона сухо мляко, като с тези обеми се нареждаме в класацията на най-големите потребители на сухо мляко в Европа, изпреварвайки Унгария, Чехия, Гърция, Португалия, Румъния и Финландия.    Цените на родните сирена и кашкавали тръгват нагоре. Всичко е по-скъпо - ток, вода, електроенергия, работни заплати, цени на суровото мляко. Крайният продукт няма как да бъде по-евтин, обясни Симеон Присадашки от Асоциацията на млекопреработвателите в България, който е и един от водещите млекопреработватели. Много от мандрите, за да оцелеят и да получат печалба, търсят евтина суровина. Такова е сухото мляко. При него от 1 кг се получават 10 л, а цената на литъра излиза някъде около 50 ст., обясни той. Като добавим натиска от търговските вериги, които искат евтина продукция, картината се изяснява според него. Той обясни, че ако искаш да си на рафтовете на веригите, като начало плащаш входни такси. Минимум по 2 хил. на обект, а някои вериги имат по 100.   За пояснение един кг краве сирене се прави от 6- 7 л сурово мляко. За един кг кашкавал са необходими около 10 л мляко. Изкупните цени варират от 60 ст. за л краве мляко в района на Трън, където само една мандра изкупува, до 70-85 ст за литър в Родопите и Североизточна България, установи „Телеграф”. Така един кг сирене излиза от мандрите средно по 6,50-8 лв. с включените 1,20-2 лв. производствени разходи. Във веригите то вече е на цена от 12 до 14 лв. за кг.    Имитиращите сирена, които могат да се купят за 4 до 6 лв. за килограм, са истински продукт на иновациите. В тях се влага некачественото сухо мляко, което се прави от суроватка, която съдържа основно млечна захар и протеини, обясниха преработватели. Добавят се всякакви вид химикали за пълнеж, като капак се слага препарат за бързо зреене максимум 1 седмица. Излиза на пазара на 4-6 лв. килото. От началото на 2019 г. до края на август преработвателите у нас са изкупили с близо 2 млн. литра по-малко краве мляко, сочат данни на АМБ. Количествата спадат от 444 млн. литра на 442 млн. литра. Производството на млечни продукти с вложени растителни мазнини през 2019 г. се е увеличило с близо 6% от 7904 т на 8338 т. В същото време количествата краве сирене от истинско мляко са намалели с 3% - от 48 655 тона на 47 068 тона.  Факт е обаче намаленото производство на всички наблюдавани млечни продукти в сравнение с август: – минус 230 т пресни млека, минус 1869 т кисели млека, минус 20143 т сметана, минус 216 т сирене и дори продуктите с растителни мазнини са намалели с 284 т. Ако тези количества млечни продукти на пазара се заместят с вносни такива, млечната промишленост ще си има много проблеми. Анализ на Асоциация на млекопреработвателите в България за октомври месец 2019 г. има информация за 3060 ферми, в които се отглеждат 170 000 бр. крави по данни на модул „Мляко”. Въпросът е къде са останалите ферми до 19 000 с отглеждащите се в тях над 70 000 млечни крави според статистиката. Цените на суровите млека през октомври за ЕО са били: 34.37 цента, а при първите 15 държави в ЕО цената е била 34.89 цента, а за държавите от нашата група цената е 31.28 цента. Добри са цените в Гърция – 38.60 цента, Италия 39.69 цента, Франция – 36.92 цента, Австрия – 36.40 цента. Най-ниски са в Латвия 28.70 цента, Литва – 29.55 цента, Румъния – 29.98 цента, Естония с 30.33 цента и вече следва България с 30.50 цента за кг сурово мляко. Остава ни успокоението, че имаме увеличение на цената на млякото в сравнение отпреди една година с 2%. В противовес на многото приказки за двоен стандарт на вносните млечни продукти поне засега няма открити партиди в нарушения. Нещо повече. Цената на много вносни млечни продукти пада или е на промоция и това ще вземе още ниша от пазара на нашата млечна промишленост.", "date": "2020.01.20", "title": "Тъпчат сиренето със сухо мляко и желатин"}
{"url": "https://www.monitor.bg:443/bg/a/view/niskotafirna-kompanija-shte-leti-ot-sofija-do-sankt-peterburg-186335", "text": "Нискотарифният авиопревозвач Wizz Air ще извършва полети от София до Санкт Петербург. Стартирайки от 2 юли 2020 г., най-новата услуга ще се изпълнява три пъти седмично във вторник, четвъртък и събота. Местата по маршрута вече са в продажба и могат да бъдат резервирани на цени от 57,99 лева за еднопосочен билет. Броят на местата на посочената стойност е ограничен. Когато и да решите да пътувате до Санкт Петербург, трябва да се вземе предвид, че ще ви е необходима електронна виза. Заявленията за визи трябва да бъдат попълнени и подадени онлайн най-малко 4 дни преди планираната дата на посещение. Електронната виза е безплатна и валидна за 30 дни. Разрешената продължителност на престой в Санкт Петербург и Ленинградска област е до 8 дни.", "date": "2020.01.20", "title": "Нискотафирна компания ще лети от София до Санкт Петербург "}
{"url": "https://www.monitor.bg:443/bg/a/view/prodadoha-21-ot-kolite-na-pol-uokyr-186317", "text": "Цели 21 автомобила от личната колекция на покойния американски актьор Пол Уокър бяха продадени на търг в Аризона. Събраната сума за тях възлиза на 2, 33 милиона долара. Колите на звездата от поредицата „Бързи и яростни“ са продадени поотделно на продължилия седмица търг в Скотсдейл. За най-голяма сума бе продаден автомобил от 1995 г. Новият собственик брои за него 385 000 долара. Моделът е произведен само в 126 екземпляра. Припомняме, че Уокър бе страстен любител на автомобили и високи скорости. Той загина в катастрофа заради несъобразена скорост като пътник край Лос Анджелис през ноември 2013 г. Средствата от продажбата ще отидат във фонд на дъщерята на Уокър - Медоу. Тя управлява фондацията му.", "date": "2020.01.20", "title": "Продадоха 21 от колите на Пол Уокър "}
{"url": "https://www.monitor.bg:443/bg/a/view/baba-izgorja-sys-zlato-za-razvaljane-na-magija-186339", "text": "75-годишна жена от димитровградското с. Крепост изгоря по все повече набиращата скорост сред измамниците схема „разваляне на черна магия“, съобщиха от полицията. В петък около 15.30 часа в  дома й дошла непозната млада жена. Първоначално й казала, че търси друг човек. След това завързали непринуден разговор. Постепенно темата тръгнала към врачки, заклинания и вещици. Накрая младата непозната „разкрила“, че е бяла магьосница и може да разваля проклятия. Бабата имала направена черна магия и до няколко години щели да загинат най-близките й хора, а и тя самата. За да бъде развалено проклятието, трябвало наивната жена да увие всичките си пари и скъпоценности в кърпа, която „магьосницата“ й дала. След изричането на очистващо лошата енергия заклинание вързопчето трябвало да бъде оставено под възглавницата и да се спи три дни върху него, без да се гледа. Съвестната жена разбрала много късно, че е измамена. Във „вълшебното“ вързопче имало детски пластмасови украшения и хартийки от вестник вместо банкноти и злато. Измамницата ги завила предварително в идентична кърпа и после  ловко разменила вързопчетата. Възрастната жена имала само 30 лева, но „добра магьосница“ й отнесла 10 грама златни накити. Полицията издирва измамницата. През август м.г. жена на 72 години от Харманли беше ужилена с 6000 евро от две „магьосници“, които й развалиха смъртоносно проклятие над целия род.  ", "date": "2020.01.20", "title": "Баба изгоря със злато за разваляне на магия"}
{"url": "https://www.monitor.bg:443/bg/a/view/borisov-zaminava-za-davos-obsyjda-zapadnite-balkani-i-rasteja-v-iztochna-evropa-186341", "text": "Премиерът Бойко Борисов заминава за Швейцария, където ще участва в 50-ата годишна среща на Световния икономически форум в град Давос, съобщиха от пресслужбата на кабинета.  Темата на тазгодишната среща е „Заинтересовани страни за един кохерентен и устойчив свят”. Очакват се около 3000 участници във форума, сред които президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард. Борисов лети до Швейцария още тази вечер, но официалните събития са във вторник и сряда. В първия ден от форума премиерът ще участва в сесията на тема „Диалог за дипломацията на Западните Балкани“. Сесията служи като продължение на стратегическия диалог за Западните Балкани, една от основните инициативи на дневния ред на форума в Давос по темата за Европа. Акцент ще бъде поставен върху регионалното сътрудничество в контекста на икономическото развитие на региона. Борисов ще се включи и в дискусия, посветена на Централна и Източна Европа, като фокус на разговора ще бъдат възможните решения, които бизнесът и правителствените лидери могат да дадат за насърчаването на устойчивия растеж и развитие. В рамките на първия ден на форума в Давос министър-председателят Бойко Борисов е поканен и на вечеря, давана от основателя на Световния икономически форум професор Клаус Шваб. В сряда той ще участва в неформалната среща на световните икономически лидери на тема „Доминираща Европа“. Сред основните акценти на дискусията ще бъдат предизвикателства пред европейската конкурентоспособност. По време на визитата си в Давос министър-председателят Борисов ще проведе и двустранни срещи.", "date": "2020.01.20", "title": "Борисов заминава за Давос, обсъжда Западните Балкани и растежа в Източна Европа"}
{"url": "https://www.monitor.bg:443/bg/a/view/nenkov-vota-njama-da-mine-celi-panika-186340", "text": "За съжаление на БСП вотът на недоверие няма да мине - той цели създаване на политическа нестабилност и паника. Това заяви зам.-председателят на ПГ на ГЕРБ Александър Ненков по време на брифинг в Народното събрание, след като БСП внесе вот на недоверие срещу кабинета „Борисов“ 3. Мотивите за вота са провала в политиката на околната среда и водите, като основните акценти са кризата с водата в Перник и мръсният въздух. По думите на Ненков ГЕРБ и ОП ще изпълнят управленската си програма и ще довършат мандата. Според него извън коалицията имало достатъчно народни представители, които си давали сметка, че падане на кабинета щяло да доведе до забавяне на разрешаването на водната криза. Той посочи, че ГЕРБ внимателно ще разгледа и отговори на мотивите на БСП. „Това, което чухме и преди малко от г-жа Корнелия Нинова тя дори и сега пред вас изрече неща, които не са верни. Например, каза за Шумен за това кой ще напълни язовир „Тича“. Самият управител на ВиК дружеството каза, че язовирът е пълен и че има вода за поне 30 месеца. Сами разбирате, че това е една да не кажа лъжа, но със сигурност не е истина. Освен това каза, че бедстват над половин милион български гражадни, което също не отговаря на истината“, допълни още Ненков. Според него и останалат част от мотивите всяват паника в гражданите и нямат решение за това как да се излезе от създалата се ситуация. „Понеже колегите от БСП много обичат да говорят за модели. Моделът на тяхпното управление мисля, че хората още не са го забравили“, допълни още Ненков. Зам.-председателят на ПГ на ГЕРБ припомни, че на два пъти са им спирали европарите. Той отбеляза, че мотивите и вотът целят създаване на политическа нестабилност, паника. „И когато говорят за падане на правителството, хубаво е да отговорят на въпроса евентуално те бъдещ кабинет с кого биха направили мнозинство, защото това е най-важно. Едно правителство трябва да може да има мнозинство и да изпълнява своите политики, които да са в подкерпа на гражданите. Този вот по никакъв начин няма да доведе до подобряване на ситуацията“, допълни още депутатът от ГЕРБ.", "date": "2020.01.20", "title": "Ненков: Вотът няма да мине, цели само паника "}
{"url": "https://www.monitor.bg:443/bg/a/view/fenove-startiraha-peticija-protiv-bri-larsyn-v-kapitan-marvel-2-186314", "text": "Бри Ларсън да бъде уволнена от „Марвел“ - с такова искане фенове стартираха онлайн петиция преди дни. Актрисата, която дебютира във филмовата вселена на компанията през 2019 г. в ролята на Карол Данвърс (Капитан Марвел), си е навлякла гнева на повече от 30 хиляди зрители, сочат данни на We Got This Covered. Именно толкова са подписите в петицията. гласи част от текста на петицията. Причините, поради които фенове не одобряват Ларсън, са в по-голямата си цялост неясни. Самата тя е почитател на комиксовата култура. Въпреки това малко преди премиерата на „Капитан Марвел“, киномани я набедиха, че не се усмихва достатъчно и че прекалено агресивно защитава каузите, в които вярва – като равенството между половете. Очакванията са, че „Марвел“ няма да се съобрази с петицията. Компанията и към момента е в подготовка на „Капитан Марвел 2“. Все още не е ясно кога ще щракне клапата, но се знае, че Бри Ларсън ще участва във филма.", "date": "2020.01.20", "title": "Фенове стартираха петиция против Бри Ларсън в „Капитан Марвел 2“"}
{"url": "https://www.monitor.bg:443/bg/a/view/lovci-nameriha-myj-udaven-v-napoitelen-kanal-186319", "text": "Двама ловци са намерили тялото на мъж в ледените води на напоителен канал между пазарджишките села Сарая и Гелеменово. Авджиите били в неделния ден на излет в полята край автомагистрала „ Тракия“, когато се натъкнали на зловещата находка и веднага се обадили на телефон 112. От местната Областна дирекция на полицията потвърдиха за инцидента. На място са изпратени екипи от Районното полицейско управление в Пазарджик и пожарникари, които са извадили мъжа от водите на канала. Направен е оглед, не са открити следи от насилие, а тялото е закарано за аутопсия в Съдебна медицина. Резултатите ще покажат каква е причината за смъртта. За момента се знае, че човекът е 56-годишен и е от Пазарджик.", "date": "2020.01.20", "title": "Ловци намериха удавен мъж в напоителен канал"}
{"url": "https://www.monitor.bg:443/bg/a/view/nov-opit-za-sreshta-s-treniora-na-olimpiakos-za-vezenkov-186324", "text": "Старши треньорът на националния ни отбор по баскетбол за мъже Росен Барчовски и помощникът му Димитър Ангелов ще пътуват за Атина в края на месеца за среща с новия наставник на \"Олимпиакос\" Йоргос Барцокас. Двамата се надяват да проведат ползотворен разговор с Барцокас за евентуалното освобождаване на българина Александър Везенков за първите срещи от европейските квалификации. На 21 февруари България гостува на Гърция, а на 24 февруари приемаме Латвия. Квалификациите за Евробаскет 2021 ще се проведат в три прозореца - февруари и ноември тази година и февруари догодина. В края на седмицата Барчовски ще събере състав от 17 човека за мини-лагер, който да послужи като подготовка за мачовете през февруари. Планират се и две контроли - на 27 януари с \"Академик\" (София) и ден по-късно с \"Левски Лукойл\" в зала \"Триадица\" в столицата. \"Пожелавам си след тези квалификации балансът ми победи - загуби като треньор на националния тим да се подобри. Целта е класиране на европейското първенство. Чувствам сериозна отговорност. Моята роля е да надградя върху направеното през последните години\", коментира Росен Барчовски. По план баскетболистите трябва да се съберат отново на 12 февруари преди двубоите с Гърция и Латвия, а на 18-и се чака и натурализираният американски гард Дий Бост, който е позитивно настроен за поредното си участие в националния тим на България. Венцислав Петков (\"Левски Лукойл\") Деян Карамфилов (\"Берое\") Лъчезар Димитров (\"А1 Академик\") Божидар Аврамов (\"Черно море Тича\") Васил Бачев (\"Академик Бултекс 99\") Мирослав Васов (\"Рилски спортист\") Чавдар Костов (\"Левски Лукойл\") Христо Захариев (\"Левски Лукойл\") Николай Николов (\"А1 Академик\") Николай Грозев (\"А1 Академик\") Крис Минков (\"Балкан\") Андрей Иванов (\"А1 Академик\") Александър Янев (\"Берое\") Йордан Минчев (\"Левски Лукойл\") Димитър Димитров (\"Балкан\") Станислав Ваклинов (\"Берое\") Цветомир Чернокожев (\"А1 Академик\")", "date": "2020.01.20", "title": "Нов опит за среща с треньора на \"Олимпиакос\" за Везенков"}
{"url": "https://www.monitor.bg:443/bg/a/view/arestuvaha-9-dushi-pri-specoperacija-na-policijata-v-ruse-186318", "text": "Девет души са арестувани при спецоперацията на полицията в Русе срещу употребата и разпространението на наркотици, съобщиха от областната дирекция на МВР в крайдунавския град. Спецоперацията е проведена на 17 и 18 януари. Задържаните лица са на възраст от 17 до 27 години, като в част от тях са открити наркотични вещества – метамфетамин и марихуана. При проведените следствени действия – личен обиск, претърсвания на имоти и автомобили, са намерени тревна маса, реагираща на марихуана, прибори за разтегляне и употреба на наркотици и други вещи. Образувано е досъдебно производство. Работата по случая продължава под надзора на прокуратурата.", "date": "2020.01.20", "title": "Арестуваха 9 души при спецоперация на полицията в Русе"}
{"url": "https://www.monitor.bg:443/bg/a/view/uvolnjavat-vinovnite-za-tormoza-v-socialnija-dom-v-plovdiv-186320", "text": "От Община Пловдив поискаха оставката на управителя на Центъра за настаняване от семеен тип на хора с деменция в Пловдив. От там обещаха да уволнят всички служители, които са си позволили да държат грубо с потребителите на институцията, съобщи Нова телевизия. „Подобни ситуации ще бъдат строго наказвани”, категоричен бе ресорният заместник – кмет Анести Тимчев. Припомняме, че по-рано Районната прокуратура в Пловдив се самосезира и разпореди проверка на Центъра за настаняване от семеен тип на хора с деменция след репортаж на Нова телевизия. В него бе показано грубо отношение към болните обитатели от страна на персонала чрез свидетелства и аудиозаписи, според които възрастни хора са били унижавани и дори бити от служители на дома. ", "date": "2020.01.20", "title": "Уволняват виновните за тормоза в социалния дом в Пловдив"}
{"url": "https://www.monitor.bg:443/bg/a/view/zlatnite-saundtraci-na-sony-prevzeli-zlatnite-globusi-186321", "text": "Сам Мендес, носителят на „Оскар“ режисьор на „Американски прелести“, и две ленти от поредицата за агент 007 - „Скайфол“ и „Спектър“, представи своя епичен прочит на Първата световна война във филма „1917“ - един от основните претенденти да обере Oскарите на тазгодишната церемония идния месец. Продукцията вече спечели прилично количество престижни награди, сред които „Най-добър филм“ и „най-добър режисьор“ на „Златните глобуси“, където саундтракът му също беше номиниран за статуетка. Въпреки, че не получи заветният приз дискът си заслужава да се чуе. Той изцяло е дело на Томас Нюмън, който си партнира с Мендес още от 1999 г. в класиката „Американски прелести“. За да влезе в тона на военната драма авторът се е обърнал към класическата музика, а на места ритъм секцията буквално следва ударите на сърце, изпаднало в крайно напрежение. Наскоро пред „Лос Анджелис Таймс“ Нюмън сподели: „Ако сте гледали пиесите на Мендес, в тях музиката винаги играе основна роля. Така че е много приятно да си музикант и да си около него“. Нюман е работил още по „Изкуплението Шоушенк“ и няколко големи телевизионни поредици, като в актива си има награда „Еми“ за сериала „Два метра под земята“ на НВО и БАФТА за „Скайфол“, както и няколко моминации за „Оскар“. 1. 1917 2. Up the Down Trench 3. Gehenna 4. A Scrap of Ribbon 5. The Night Window 6. The Boche 7. Tripwire 8. A Bit of Tin 9. Lockhouse 10. Blake and Schofield 11. Milk 12. Ecoust-Saint-Mein 13. Les Arbres 14. Englander 15. The Rapids 16. Croisilles Wood 17. Sixteen Hundred Men 18. Mentions in Dispatches 19. Come Back to Us Дългоочакваната епична сага „Ирландецът“ на Мартин Скорсезе представя организираната престъпност след военно време в Америка, разказана през погледа на убиец. В биографичната криминална драма, по романа на Чарлз Бранд, участват легендите Робърт де Ниро, Ал Пачино и Джо пеши. На куп! Продукцията получи две номинации на тазгодишните награди „Златен Глобус“ за „Най-добър филм“ и за „Най-добър режисьор“, а саундтрака е повече от интересен. 20-те парчета са дело на истински музикални мохикани – Глен Милър, Фатс Домино, The Golddiggers, The Five Satins, Смайли Люис – все имена написали мелодията на времената, в които се развива историята на „Ирландеца“ In the Still of the Night – The Five Satins 2. Tuxedo Junction – Glenn Miller & His Orchestra 3. I Hear You Knockin’ – Smiley Lewis 4. The Fat Man – Fats Domino 5. El Negro Zumbon (from the motion picture “Anna”) – Flo Sandon’s 6. Le Grisbi – Jean Wetzel 7. Delicado – Percy Faith & His Orchestra 8. Have I Sinned – Donnie Elbert 9. Theme for The Irishman – Robbie Robertson 10. Song Of The Barefoot Contessa – Hugo Winterhalter and His Orchestra 11. A White Sport Coat (And a Pink Carnation) – Marty Robbins with Ray Conniff 12. Canadian Sunset (Single Version) – Eddie Heywood 13. Honky Tonk, Pt. 1 – Bill Doggett 14. Melancholy Serenade – Jackie Gleason 15. Qué Rico el Mambo – Pérez Prado 16. Cry – Johnnie Ray and The Four Lads 17. Sleep Walk – Santo & Johnny 18. The Time Is Now – The Golddiggers 19. Al Di La – Jerry Vale & The Latin Casino All Stars 20. Pretend You Don’t See Her – The Latin Casino All Stars „Двамата папи“ е истински диамант в короната на Netflix. Умна интрига от дълбините на най-любопитното място – Ватикана. А в главните роли са перфектните Антъни Хопкинс и Джонатан Прайс (феновете на „Игра на тронове“ никога няма да забравят как той, в образа на Врабеца, пусна Церсей да се разходи чисто гола и подстригана из Кралски чертог). Полу документален, филмът разказва за прецедента в католическата църква, при който папа Бенедикт XVI предаде пожизнениото си място като заместник на Св. Петър на кардинал Берголио, получил името папа Франциск. Продукцията получи номинации за „Най-добър филм“ и „Най-добра мъжка роля“ за Джонатан Прайз на наградите „Златен Глобус“. Саундтракът почти изцяло е дело на Брис Деснър с малки включвания от Мерседес Соса, Дино Салуци, Tinariwen и Рей Кофин (в чието изпълнение ще чуете Besame Mucho). Деснър, освен композитор на филмова музика, е доста по познат като китарист на рок бандата The Nationals базирана в Париж. „Абсолютно щастие е да работя с такъв невероятен екип като на „Двамата папи“. Винаги съм бил голям фен на режисьора Фернанду Мейрелеш и за мен беше чест най-накрая да работя директно с него по филм. Неговите проекти са дълбоко музикални и беше страхотно пътуване за мен, в което да открия света на „Двамата папи“ чрез звуци. Това беше и първият филм, в който отидох да посетя снимките в Рим за няколко дни и започнах да композирам още там, в една стая, заедно с екипа и актьорите. В резултат – озвучих Бенедикт с по-минималистична, оркестрова музика, а за Франциск избрах композиции базирани на аржентинския фолклор. Прекарах доста време в композиране за класическа китара“, разказа самия Деснър. Walls – Bryce Dessner 2. Cuando Tenga la Tierra – Mercedes Sosa 3. Dialogues – Bryce Dessner 4. Vote Counting – Bryce Dessner 5. Ratzinger Election – Bryce Dessner 6. Garden Dialogues – Bryce Dessner 7. Was It Something I Said – Bryce Dessner 8. Shifting Gardens – Bryce Dessner 9. Cathedral – Bryce Dessner 10. Bergolio’s Awakening – Bryce Dessner 11. Siete de Abril – Bryce Dessner 12. Dirty War – Bryce Dessner 13. Taken Away and Tortured – Bryce Dessner 14. They Took Esther – Bryce Dessner 15. Another Bergolio – Bryce Dessner 16. Walls 2 – Bryce Dessner 17. Pope Francis – Bryce Dessner 18. Sombras de Buenos Aires – Bryce Dessner 19. Minguito – Dino Saluzzi 20. Sastanàqqàm – Tinariwen 21. Besame Mucho [Clean] – Ray Conniff & His Orchestra Осмата екранизация на класическия роман на Луиза Мей Олкът получи нов прочит от талантливата режисьорка Грета Геруиг. Историята проследява четирите сестри Марч - в края на 19 век - тяхното съзряване от детството към превръщането им в жени в тежките времена след Гражданската война. Главните роли са дадени на великолепната Мерил Стрийп, Джеймс Нортън, Лаура Дърн, Ема Уотсън и др, а саундтракът към филма е композиран от невероятния Александър Десплат, познат с работата си по музиката към награждаваните продукции „Речта на краля“, „Арго“, „Игра на кодове“ и „Формата на водата“. До момента композиторът има 10 номинации за „Оскар“ и две спечелени златни статуетки от Академията за сауднтраците към филмите „Формата на водата“ и „Хотел Будапеща“, две „Грами“-та и два „Златни глобуса“. В интервю за списание „Билборд“ Десплат разказа как режисьорката му е дала насоки за музиката на филам й. „Винаги питам режисьорите – „Какво очакваш от мен като композитор? Искаш да направя нещо грандиозно? Меланхолично? Лъскаво? Минималистично? Колосално?“ А тя отвърна с ентусиазъм – „Искам музиката да е Моцарт среща Боуи!“ Това само по себе си нищо не означава, но дава идеална насока, ако оставиш енергията им да те завладее“, споделя композиторът. „За да хвана животите на тези четири момичета по пътя им към съзряването избрах да го пресъздам с четири ръце на двама пианисти“, разказва в друго интервю Десплат. „Те са заобиколени от камерен оркестър, което поставя зрителя в интимната атмосфера на тези „малки жени““, допълва той. Side A: 1. Little Women 2. Plumfield 3. The Beach 4. Christmas Morning 5. Dance On The Porch 6. Ice Skating Side B: 1. The Book 2. Father Comes Home 3. Christmas Breakfast 4. Amy 5. Friedrich Dances With Jo 6. Telegram 7. Theatre In The Attic Side C: 1. Laurie Kisses Amy 2. Friedrich 3. Laurie And Jo On The Hill 4. Young Love 5. Meg’s Dress 6. Carriage Ride 7. Laurie 8. The Letter 9. Snow In The Garden Side D: 1. Jo Writes 2. Amy, Fred, Meg & John 3. Dr March’s Daughters 4. It’s Romance", "date": "2020.01.20", "title": "„Златните“ саундтраци на Sony превзели „Златните Глобуси“ "}
{"url": "https://www.monitor.bg:443/bg/a/view/nasa-i-spejs-eks-spasitelnata-sistema-za-astronavti-e-goljam-uspeh-186326", "text": "Успешните изпитания на аварийно кацане на пилотирания кораб \"Дракон\" на компанията \"Спейс Екс\" получиха висока оценка от НАСА и от собственика на компанията Илон Мъск, съобщиха Ройтерс и Асошиейтед прес. Последният голям тест на спасителната система на пилотирания кораб дава основания да се смята, че тази година \"Спейс Екс\" ще може да изведе астронавти в орбита. НАСА преустанови пилотираните полети през 2011 г. след приключването на програмата \"Космическа совалка\". Оттогава астронавтите се транспортират до Международната космическа станция (МКС) с руски кораби \"Союз\". \"Всичко мина толкова добре, колкото можехме да очакваме\", каза Илон Мъск на пресконференция след успешното изпитание. Директорът на НАСА Джим Брайдънстайн също определи изпитанието като успешно. Нужното оборудване за пилотирана мисия на \"Дракон\" ще е готово към края на февруари, не по-късно от март, каза Мъск в отговор на въпрос кога може да се очаква първи пилотиран полет след успешния тест. Това ще бъде последно изпитание, преди да започне нова програма на НАСА за изпращане на астронавти в космоса от американска територия с частни космически апарати. През второто тримесечие на годината може да се очаква изпитателен пилотиран полет на \"Дракон\", добави Мъск. Пилотираната капсула \"Дракон\" с два манекена на борда падна в морето на около 30 км от брега на Кейп Канаверал, Флорида, след като се отдели от ракетата \"Фалкон 9\". Ракетата бе изстреляна нормално, но изключи двигателите си на 19 км над океана, за да симулира неуспешен полет. Тестът на спасителната система бе последното голямо изпитание, преди да се позволи на \"Спейс Екс\" да отведе до МКС Дъг Хърли и Робърт Бенкен, каза ръководителката на програмата на НАСА за частни полети Кати Лийдърс. Датата на изстрелването ще зависи отчасти и от това дали НАСА ще реши да ги остави на борда на МКС за няколко месеца или само за седмица или две. По-дълга мисия ще изисква по-продължително време за подготовка преди полета. Значението на спасителната система стана очевидно през 2017 г., когато руски и американски астронавт трябваше да бъдат спасени при проблем при изстрелването от Казахстан. Тогава те изпитаха седем пъти силата на гравитацията. Мъск обясни, че системата за прекратяване на изстрелването на \"Спейс Екс\" би трябвало да бъде по-щадяща за екипажа. Според него спасителната система на \"Дракон\" би трябвало да работи дори и ако капсулата все още не се е отделила от ракетата-носител, когато тя пламне. \"Трябва да прилича на нещо от \"Междузвездни войни\", капсулата да излита сякаш от огнено кълбо\", каза Мъск на пресконференцията.", "date": "2020.01.20", "title": "НАСА и \"Спейс Екс\": Спасителната система за астронавти е голям успех"}
{"url": "https://www.monitor.bg:443/bg/a/view/zapochva-razsledvane-i-u-nas-za-smyrtta-na-tosko-v-solun-186311", "text": "Започва разследване и у нас за убийството на 28-годишния футболен фен на \"Ботев\" (Пловдив) Тоско Бозаджийскин в Солун. Това стана ясно от думите на говорителя на главния прокурор Иван Гешев- Сийка Милева. Това се случи след среща в МС между премиера Бойко Борисов, семейството на Тоско, адвоката им и на самия Гешев. Милева заяви ангажимента на прокуратурата и Гешев да се образува паралелно досъдебно производство под надзора на Софийска градска прокуратура (СГП) , а в България да се извършат всички действия по разследването. Тя уточни, че делото ще е под специалния надзор на ВКП. Правосъдният министър Данаил Кирилов пък докладва, че Борисов му разпоредил да иска информация за разследването от гръцкото прасвосъдно ведомство. Адвокатката на семейството Константина Харизанова пък заяви, че имат притеснения, че в адреса са посочени само двама, а деянието е извършено от 20 души, които трябва да се издирват. Бащата на Тоско - Георги пък е получил уверение, че ще се вземат справедливи мерки и случаят няма да се забрави.", "date": "2020.01.20", "title": "Започва разследване и у нас за смъртта на Тоско в Солун "}
{"url": "https://www.monitor.bg:443/bg/a/view/boec-yt-na-cvetan-vasilev-s-nova-nagla-ataka-sreshtu-peevski-186310", "text": "Слугите на олигархията никога не спят. И са много жалки в нелепите си опити да се правят на демократи, на жертви на статуквото и на борци за справедливост. Ярък пример за това е уж гражданската организация „Боец“, в която членува един-единствен човек – момчето за поръчки на Цветан Василев – Георги Георгиев. Видинчанинът и политически номад Георгиев само до преди няколко години бе г-н Никой, но благодарение на дебелите връзки и дебелите пачки на банкера-беглец организираната медийна групировка на олигархията често му дава поле за изява. Където самозваният „боец“ представя претенциите на укриващия се от правосъдието БГ Мадоф като уж граждански искания. Поредната инициатива на Георги Георгиев и въображаемата му армия е протест, който се организира на 23 януари с искания за оставка на властта заради водната криза. Уж гражданският протест е щедро промотиран в знайни и незнайни сайтчета от Фабриката за фалшиви новини. „Да източиЛи банка е кражба, но да източиш на цяла област водата е геноцид“. С тази леко сбъркана граматика (цитирахме дословно) „Боец“-ът на Цветан Василев обяснява мотивите за протеста. И за да се изпълни белградската поръчка на БГ Мадоф, разбира се, се споменава ни в клин, ни в ръкав името на депутата и издател на „Телеграф медиа“ Делян Пеевски. “ЗА ДЕСЕТ ГОДИНИ мафиотските правителства на Борисов, Пеевски, ГЕРБ, БСП, ДПС и ОП са “усвоили”, разбирайте откраднали над 10 милиарда от проекти за предназначени за водна инфраструктура“, лъже и маже „Боец“-ът на Цветан Василев, цитиран от неизвестното сайтче Зовнюз. Фабриката за фалшиви новини, чийто служител е и „Боец“, опитва да пришие всяка криза в страната на Делян Пеевски. Ако утре започне режим на тока, пак Пеевски ще им e виновен. Делян Пеевски няма нищо общо с водната криза нито в Перник, нито където и да било в страната. Подобни твърдения са абсолютно нелепи и лъжливи, не почиват на никакви факти и дори е излишно да се опровергават. За десет години също така Делян Пеевски не е имал нито едно правителство, не е бил нито министър, нито зам.-министър. За разлика от сега атакуващите го олигарси, като Цветан Василев, който бе галеник на властта и дори бе „банкер на годината“. Или пък Иво Прокопиев, който натрапи в различни правителства свои креатури като Христо Иванов и Трайчо Трайков. Подобни безпочвени клевети срещу Пеевски са показателни за това как работят олигарси като Цветан Василев и момчетата им за поръчки. Важното е да разлаят кучетата, медиите на олигархията да повторят лъжата сто пъти и накрая да излезе, че Пеевски е виновен – за сушата, за цената на хляба, за грипната епидемия. „Боецът“ Георгиев не може да събере едно микробусче с хора дори в родния си Видин, затова акцийките му обикновено са в София, където разчита на професионални протестъри. Едни и същи хоноровани особи със съмнителни физиономии идват на всичките му митинги. Именно хора като Георгиев и агиткаджиите около него превърнаха думата „протест“ в България в мръсна дума. Защото да протестираш за интересите на олигархията, да, това е мръсотия.", "date": "2020.01.20", "title": "„Боец“-ът на Цветан Василев с нова нагла атака срещу Пеевски"}
{"url": "https://www.monitor.bg:443/bg/a/view/nokia-2-3-veche-se-predlaga-v-magazinite-na-vivacom-186312", "text": "От днес в магазините на VIVACOM и онлайн на сайта на телекома се предлага новият среден клас смартфон Nokia 2.3. Телефонът е отличен избор за ценителите на марката и може да бъде закупен на цена от 7.98 лв. на месец с план Smart L+, както в магазинната мрежа на VIVACOM така и онлайн на сайта на телекома. Nokia 2.3 разполага с 6.2-инчов Full HD+ дисплей осигуряващ по-добра четимост и видимост на детайлите. Моделът ще зарадва и любителите на фотографията с режима си за нощни снимки, който наслагва експозицията и слива изображението дори при слаба осветеност. Смартфонът разполага с двойна основна камера 13 МР + 2 МР, а в портретен режим фонът се размива, за да изпъкне фокусът. Селфи камерата на Nokia 2.3 е с 5 МР сензор. Устройството има адаптивната батерията с капацитет 4000 mAh и изкуствен интелект, която издържа до 2 дни с едно зареждане. Друга специфика на Nokia 2.3 е биометричното лицево разпознаване, което отключва телефона само с един поглед. Моделът е с операционна система Android 9, но е подготвен за Android 10, който ще внесе нови подобрения, като функцията Dark тема, редуцираща ярката светлина на екрана, която уморява очите, както и подобрена поверителност, новини, стил и навигация. Nokia 2.3 има 3D нано-текстурно покритие и се предлага в цветовете Charcoal, Sand и Green.", "date": "2020.01.20", "title": "Nokia 2.3 вече се предлага в магазините на VIVACOM"}
{"url": "https://www.monitor.bg:443/bg/a/view/toto-pechalbi-tiraj-6-186315", "text": " Числа - 4, 6, 10, 16, 30, 42. Печалби: 6 - няма, 5 - 27 по 1 552,40 лв., 4 - 1125 по 37,30 лв., 3 - 16416 по 3,60 лв. ДЖАКПОТ: 6 360 584,81 лв.  Числа - 7, 14, 15, 27, 28, 35. Печалби: 6 - няма, 5 - 9 по 1 540,20 лв., 4 - 468 по 29,60 лв., 3 - 5533 по 3,60 лв. ДЖАКПОТ: 968 286,13 лв.  I теглене - 8, 11, 13, 28, 34. Печалби: 5 - 2 по 13 018,00 лв., 4 - 191 по 157,30 лв., 3 - 7187 по 6,10 лв. ДЖАКПОТ: няма II теглене - 9, 11, 29, 30, 33. Печалби: 5 - 1 по 26 036,00 лв., 4 - 202 по 148,70 лв., 3 - 7511 по 5,90 лв. ДЖАКПОТ: няма  Позиция - 4, 7, 9; цифра - 9, 4, 7. Печалби: 3 - 2 по 19 053,40 лв., 2 - 1039 по 36,70 лв. ДЖАКПОТ: спечелен  14, 25, 27, 30, 38; Зодия - 11. Печалби: 5+1 - няма, 5 - няма, 4+1 - няма, 4 - 1 по 500,00 лв., 3+1 - 11 по 100,00 лв., 3 - 241 по 10,00 лв., 2+1 - 222 по 5.00 лв., 1+1 - 1270 по 1.50 лв., 2 - 3085 по 0,80 лв., 1 - 2018 по 1,00 лв. ДЖАКПОТ: 3 000 000,00 лв.  Година: 36, месец 7, дата 14, ден 7. Печалби: I група - няма, II група - няма, III група - няма, IV група - няма, V група - 2 по 131,80 лв., VI група - 8 по 26,40 лв., VII група - 11 по 24,00 лв., VIII група - 14 по 15,10 лв., IX група - 49 по 6,50 лв., X група - 66 по 5,60 лв., XI група - 80 по 5,30 лв., XII група - 248 по 2,10 лв., XIII група - 495 по 2,20 лв., XIV група - 1401 по 1,30 лв., XV група - 2479 по 1,20 лв. ДЖАКПОТ: 2 108,00 лв.", "date": "2020.01.20", "title": "Тото печалби, тираж №6"}
{"url": "https://www.monitor.bg:443/bg/a/view/otneha-knijkata-na-djambazki-za-1-godina-186313", "text": "Отнеха шофьорската книжка на евродепутата Ангел Джамбазки за 12 месеца. Той е глобен и с 1000 лв. Това става явно от публикуван в сайта на Народното събрание отговор на въпрос от депутата Десислав Чуколов към вътрешния министър Младен Маринов.  В отговора се обяснява, че Джамбазки е бил спрян на 8 декември около 01:15 часа за проверка от полицейски патрул, с цел водачът да бъде проверен за употреба на акохол. Дрегерът е отчел 1,55 процента концентрация на алкохол в кръвта на евродепутата. Полицаите са установили още и липса на контролен талон. Джамбазки не е бил съгласен с резултата от дрегера и поискал да даде кръвна проба. Тя е била взета в болницата в Самоков, а след това изпратена в УМБАЛ \"Св. Анна\". Резултатът от нея е бил 1,08 промила алкохол в кръвта. От отговора на министър Маринов става ясно още, че към момента наложеното на Джамбазки наказание не е обжалвано.  ", "date": "2020.01.20", "title": "Отнеха книжката на Джамбазки за 1 година"}
{"url": "https://www.monitor.bg:443/bg/a/view/borisov-bog-da-prosti-blagovest-sendov-erudiran-uchen-i-politik-186290", "text": "Бог да прости Благовест Сендов – ерудиран учен и политик. Изказвам най-искрени съболезнования на близките му! Това написа премиерът Бойко Борисов преди минути в профила си във Фейсбук по повод смъртта на акад. Благовест Сендов. Припомняме, че тази сутрин от БАН съобщиха, че на 19 януари на 87-годишна възраст е починал световноизвестният учен- математик акад. Благовест Сендов.", "date": "2020.01.20", "title": "Борисов: Бог да прости Благовест Сендов – ерудиран учен и политик"}
{"url": "https://www.monitor.bg:443/bg/a/view/ad-v-ruski-hostel-petima-dushi-se-svariha-jivi-186300", "text": "Кошмарна трагедия се разигра в един от мини хотелите на руския град Перм. Авария на водопровод взе пет жертви, сред които едно дете. Би Би Си информира, че става дума за спукване на тръба с гореща вода, в която гостите на хостела „Карамел“ буквално се сварили живи. Други трима души са настанени в болница с изгаряния, състоянието на една жена се оценява като тежко. Инцидентът се случил в нощта срещу понеделник, когато всички гости спели. Тръбата се спукала и хотелът, намиращ се на партерен етаж, бил наводнен. Телата на жертвите били открити, едва след като аварийните служби изпомпили водата от помещенията. Самоличността на загиналите тепърва ще се установява. От следствието уточняват, че хостелът се намира в 5-етажна сграда, построена през 1965 г. По случая е образувано наказателно дело за оказване на услуги, неотговарящи на изискванията за безопасност на живота и здравето на потребителите, повлекли смъртта на две и повече лица. За последен път мини хотелът бил проверяван през февруари м.г., като тогава били установени 10 нарушение на пожарната безопасност.", "date": "2020.01.20", "title": "Ад в хостел: петима души се свариха живи  "}
{"url": "https://www.monitor.bg:443/bg/a/view/borisov-naredi-promjana-v-zakona-sled-galiche-186307", "text": "Спешни законови промени е възложил премиерът Бойко Борисов след убийството в Галиче на 18-годишната Андреа.  Това стана ясно след срещата в Министерски съвет на премиера Бойко Борисов с бащата на Андреа Асен Руменов. На нея присъстваха още депутатът от ГЕРБ Мануил Манев, както и представители на прокуратурата и говорителят на главния прокурор Иван Гешев- Сийка Милева. \"Идеята е да не е задължителна редукцията за размера на присъдата при тежки умишлени престъпления срещу личността- убийство, изнасилване, блудство, когато са извършени съзнателно от непълнолетни\", разясни Манов, който първи лансира тази идея. Сега Борисов е възложил на него, на ПГ на ГЕРБ в бързи срокове да направят промени, а текстове в закона да бъдат изготвени в комуникация с прокуратурата. Ще се взема предвид състоянието на извършителя и дали той е разбирал какво е извършил, като тези експертизи ще се правят в досъдебното производство. В момента максималната присъда за извършено от непълнолетен тежко престъпление е 12 г. Според Мануил Манев от ГЕРБ премиерът бил категоричен, че няма как да се продължава само с обещания за мерки, защото мъката на хората е огромна. Още утре пък главният прокурор Иван Гешев ще разпореди проверка на лица с две, три или повече висящи производства. Това стана ясно от говорителката на прокуратурата Сийка Милева. Ще се проследи дали се спазва мярката за неотклонение. Ако това не се прави, наблюдаващите прокурори ще искат по-тежки мерки. Милева обясни, че всички тези мерки се вземат за намаляване на такива престъпления, като това в Галиче. \"Много ми е трудно да говоря. Премиерът и главният прокурор обещаха да направят всичко възможно тази престъпност да спре. Това не бива да продължава, защото животът на много хора ще бъде унищожен\", заяви през сълзи бащата на убитата Андреа Асен Руменов. Малко по-късно Борисов написа в профила си във Фейсбук: \"В такива случаи думите са излишни. Срещнах се с Асен Руменов, бащата на убитото в Галиче момиче.Такива ужасяващи случаи не трябва да се допускат. Възложих на депутатите от ГЕРБ да предприемат светкавични законови мерки за предотвратяването на подобни тежки престъпления.\"", "date": "2020.01.20", "title": "Борисов нареди промяна в закона след убийството в Галиче"}
{"url": "https://www.monitor.bg:443/bg/a/view/prashtat-ni-sms-i-kogato-pajak-vdigne-kolata-ni-186304", "text": "Центърът за градска мобилност въвежда нова SMS услуга за водачите, чиито автомобили са принудително преместени на наказателен паркинг. Услугата стартира от 22 януари 2020 г. Водачите, чийто автомобил е преместен на наказателен паркинг, ще получават кратко съобщение от номер 1902, че колата е на наказателен паркинг, адреса на паркинга, връзка със сайта и контактния телефон на ЦГМ. Съобщението ще се изпраща на телефона, от който последно е изпратено валидно съобщение за паркиране в зоната за платено локално паркиране. Целта на промяната е да се даде максимално информация на водачите и тя да е полезна за тях, обясняват от Столична община. По този начин ЦГМ ще се опита да спести време и емоции у водачите, които по някаква причина са нарушили правилата при паркиране. Също така забавянето на освобождаване на автомобила от специализиран паркинг може и да доведе до натрупване, тъй като има автомобили, които стоят непотърсени по два-три дни и повече. Текстът на краткото съобщение ще е изписан на латиница.", "date": "2020.01.20", "title": "Пращат ни SMS и когато паяк вдигне колата ни"}
{"url": "https://www.monitor.bg:443/bg/a/view/kasapnica-v-misuri-186303", "text": "Полицията в американския град Канзас сити, Мисури, съобщи, че най-малко двама души са убити, а други 15 са ранени при стрелба до бар, информира АП. Стрелбата е станала малко преди полунощ в неделя, обявиха властите на пресконференция. Говорител на полицията поясни, че полицаите са открили \"хаотична сцена\" и е трябвало да потърсят подкрепление. Двама души са открити мъртви на паркинг, включително една жена. Полицията вярва, че стрелецът е единият от загиналите. Говорителят каза, че нападателят е открил огън по хора, които са чакали на опашка пред бара, но мотивите все още не са известни. Стрелецът е бил застрелян от въоръжен охранител. Най-малко 15 души са потърсили лекарска помощ, от които най-малко трима са в критично състояние. Стрелбата е станала до магистрала Highway 40, а KSHB-TV съобщава, че нападението е станало до 9ine Ultra Lounge.", "date": "2020.01.20", "title": "Касапница в Мисури"}
{"url": "https://www.monitor.bg:443/bg/a/view/bremennata-djuliana-gani-goshtava-todor-slavkov-186316", "text": "Един от домакините в „Черешката на тортата“ тази седмица е Мис Силикон 2013 Джулиана Гани, а епизодите са заснети докато тя е бременна в деветия месец Изкусителката ще отвори вратите на дома си в Пловдив за гостите и зрителите, а неин пръв помощник в кухнята е годеникът й Илиян. Кулинарните творения на Джулката ще опитат Тодор Славков, актрисата Гергана Стоянова, изпълнителят на „Вярвам в теб“ Стоян Михалев и влорърката Антоанета Пепелджийска, по-известна като Антоанет Пепе. Първи с черпак и точилка ще се вихри Михалев. След него щафетата поема Гани, а трета и четвърта вечер са респективно на звездата от медицинската драма „Откраднат живот“ и Пепе. Последен в ролята на домакин ще влезе Славков. Епизодите тази седмица бележат и прецедент – сух режим в лимузината.", "date": "2020.01.20", "title": "Бременната Джулиана Гани гощава Тодор Славков"}
{"url": "https://www.monitor.bg:443/bg/a/view/hoakin-finiks-s-edna-krachka-po-blizo-do-zavetnija-oskar-186308", "text": "Хоакин Финикс спечели отличието сред мъжете на Гилдията на филмовите актьори. Звездата бе наградена заради изпълнението си в „Жокера“. Същата роля му донесе и „Златен глобус“ преди две седмици. С получаването на приз от Гилдията на актьорите, Финикс се доближава с една крачка по-близо до заветния „Оскар“. Само преди седмица екранният Артър Флек получи номинация от Американската филмова академия. А сред киносъбитията, които се предполага, че най-правилно „предсказват“ лауреатите на оскарите са именно наградите на съответната гилдия (в случая – тази на актьорите) и Глобусите. От сцената на наградите пък Финикс отдаде почит на покойния вече Хийт Леджър, който изигра Жокера в „Черния рицар“ през 2008 г. Актьорът не пропусна да поздрави и колегата си Леонардо ди Каприо, който също беше номиниран в категорията. „Когато бяхме деца, винаги бях в конкуренция с още две момчета и винаги печелеше едното от тях. Всеки кастинг режисьор шептеше: Ти си вдъхновяваш мен и много други хора за повече от 25 години“, обърна се Финикс към Ди Каприо, на което публиката отговори с бурни аплодисменти. Рене Зелуегър е с резултат, подобен на този на Финикс, в споменатите вече награди. Тя си тръгна със „Златен глобус“ в началото на месеца, а сега закова приз и от Гилдията на филмовите актьори за участието си в „Джуди“. Наградата за най-добър актьорски състав пък отиде неочаквано при „Паразит“ на южнокорейския режисьор Бонг Джуун-по. Сатирата за социалните разделения измести за голямото отличие холивудски филми със звезден състав, като „Ирландецът“ и „Имало едно време в Холивуд“. \"Паразит\" стана първата чуждоезична продукция, която може да се похвали с голямото отличие на Гилдията на филмовите актьори. Така, филмът става основен конкурент на „1917“ за „Оскар“-а за най-добър филм. Драмата на Сам Мендес се смята за един от фаворитите, след като спечели наградата за най-добър филм на Гилдията на продуцентите. Тъй като актьорската гилдия е най-голямата в американската киноакадемия, нейните награди се следят отблизо в надпреварата преди оскарите. Робърт де Ниро, чието изпълнение в „Ирландецът“ досега беше пренебрегнато от наградите „Златен глобус“, от номинациите за „Оскар“ и от Гилдията на филмовите актьори, получи награда за цялостно творчество. В телевизионните категории наградите за най-добър актьорски състав спечелиха комедийният сериал „Удивителната госпожа Мейзъл“ и драматичният сериал „Короната“.", "date": "2020.01.20", "title": "Хоакин Финикс с една крачка по-близо до заветния „Оскар“"}
{"url": "https://www.monitor.bg:443/bg/a/view/ivan-geshev-posochi-zamestnicite-si-186337", "text": "Главният прокурор Иван Гешев посочи заместниците си. Това става ясно от дневния ред на първото за годината заседание на прокурорската колегия на Висшия съдебен съвет, насрочено за 22 януари, сряда, както и по-късно от съобщение на прокуратурата.  За първи път заседанието на прокурорската колегия на ВСС ще бъде председателствано от Гешев в качественото му на главен прокурор. Обвинител №1 предлага за свои заместници във ВКП Касимира Филипова, която бе зам.-министър на правосъдието в кабинета \"Борисов 2\", а в момента е прокурор във ВКП и Пламена Цветанова, която е член на ВСС. Като свой заместник във Върховната административна прокуратура Гешев предлага Десислава Пиронева, сега прокурор в СГП. Сегашният заместник на главния прокурор Мария Шикова ще освободи поста на 2 март т.г., след като още миналата година подаде оставка, а прокурорската колегия на ВСС я прие. Настоящият заместник на Гешев във ВАП Ася Петрова пък ще бъде преназначена от кадровиците на Темида като редови прокурор във ВКП. Така, заедно с директора на Националната следствена служба (НСлС) Борислав Сарафов, който е зам.-главен прокурор по разследването, заместниците на Гешев стават четирима.  В дневния ред на кадровиците е предвидена и друга кадрова рокада. По предложение на апелативния прокурор на София Радослав Димов се очаква колегията да назначи настоящия градски прокурор на София Емилия Русинова за заместник-административен ръководител в Апелативна прокуратура-София. Галя Маринова от Окръжната прокуратура в Бургас е вторият избор на Димов за заместник-апелативен прокурор на столицата. По предложение на главния прокурор Иван Гешев кадровиците трябва да решат и дали да назначат временно на мястото на Русинова настоящия зам.-градски прокурор Даниела Димитрова.", "date": "2020.01.20", "title": "Иван Гешев посочи заместниците си (ОБНОВЕНА)"}
{"url": "https://www.monitor.bg:443/bg/a/view/grigor-dimitrov-zapochna-s-pobeda-na-australian-open-186280", "text": "Григор Димитров победи аржентинеца Хуан Игнасио Лондеро с 4:6, 6:2, 6:0, 6:4 в първия кръг на първия за годината турнир от \"Големия шлем\" - Australian Open. Срещата продължи 2 часа и 31 минути и се игра на третия по-големина корт на турнира \"Мелбърн Арина\". Това беше първи мач между Димитров и 26-годишния аржентинец, който е 51-ви в световната ранглиста. Във втория кръг Григор ще играе срещу Леонардо Майер (Аржентина) или Томи Пол (САЩ). Срещата започна с две спасени точки за пробив от Димитров още в първия сервис гейм. В деветия гейм Лондеро направи пробив и поведе с 5:4. След това той спечели на 15 собственото си подаване за 6:4 и поведе в сетовете. В началото на втората част Григор пропусна по една възможност за брейк в първите два сервис гейма на Лондеро. При 2:2 започна и страхотната серия от 11 поредни спечелени гейма в полза на Димитров. Така той спечели втората част с 6:2. В третата победи с 6:0 и поведе с 1:0 в четвъртата. При 5:4 Григор поведе с 40:0 при сервис на Лондеро и от втората си възможност затвори мача. Междувременно унгарецът Мартон Фучович поднесе първата голяма изненада на Australian Open, като елиминира поставения под номер 13 в основната схема Денис Шаповалов. Двамата направиха много зрелищен мач, но Фучович показа по-здрави нерви в четвъртия сет и го измъкна с тайбрек, за да триумфира с 6:3, 6:7(7), 6:1, 7:6(3). Шаповалов беше в потока на Григор Димитров и потенциално можеше да се изправи срещу първата ни ракета в третия кръг.  ", "date": "2020.01.20", "title": "Григор Димитров започна с победа на Australian Open "}
{"url": "https://www.monitor.bg:443/bg/a/view/printiraha-i-implantiraha-3d-glezen-186218", "text": "Ортопеди – хирурзи и инженери – биомеханици от Болоня успяха за пръв път в света да копират глезен на 57-годишен пациент в 3D измерение и да му го имплантират успешно. Човекът бил катастрофирал с мотоциклет преди 13 години, предвижвал се едва, едва с патерици, а вече си ходи съвсем спокойно и без чужда помощ. Уникалната Операция е била извършена на миналия 9 октомври, но положителният резултат от нея бе оповестен завчера на съвместна пресконференция на ръководствата на ортопедичната клиника „Рицоли“ и на факултета по биодинамика към Университета на Болоня. Според ръководителя на научния екип проф. Чезаре Фалдини, свършеното от него и колегите му е абсолютна новост в медицината, тъй като за пръв път в света е била записана в най-малки подробности с нарочна компютърна програма изометрията на костите и тъканите в глезен, след което той е бил копиран със специална техника в 3D и после е бил присаден с персонализирана за конкретния пациент хирургическа интервенция. Както разясни известният италиански ортопед, най-напред е било направено пластмасово копие на всички кости на пациента от таза надолу, като за травмираните в глезена при инцидента с мотора е бил използван „огледалния“ вариант от здравия крак. Последвало „проиграване“ на получения „пластмасов комплекс“ с цел отстраняване на евентуалните пропуски и проблемни връзки в движение, покой, с натоварване и т.н. Едва след като специалистите се убедили в перфектността на дооформеното след всевъзможните проби пластмасово копие, те пристъпили към извайването в 3D с лазерна технология на нов комплект кости за увредения глезен от специална сплав от хром, кобалт и молибден. Накрая дошъл ред и на операцията по поставянето на импланта, която се оказала най-лесното начинание от целия сложен комплекс от дейности по възстановяване на глезена. Разработената от учените глави в Болоня технология предизвика голям интерес в медицинските среди не само на Апенините, а за трансплантация на отпечатани в 3D кости на ходилото в клиниката „Рицоли“ вeче чакат над 30 пациенти.", "date": "2020.01.20", "title": "Принтираха и имплантираха 3D глезен "}
{"url": "https://www.monitor.bg:443/bg/a/view/pravoto-na-iznenadata-shte-uspee-li-veshteryt-da-nadmine-igra-na-tronove-video-186246", "text": "Колко важно е правото на изненадата? Ако вече сте част от армията на „Вещерът“, която набъбва със скоростта на светлината, то значи знаете отговора. Мнозина започнаха да следят историята на Гералт от Ривия като заместител на най-популярния фентъзи епос в телевизионната история „Игра на тронове“, на когото помахаме за сбогом през 2019 г. След втори епизод на „Вещерът“ идва елементът на изненадата – усещането, че е много повече от утешителна награда. Някои от почитателите дори го определят като по-добър от кървавата сага на НВО. Какво е общото между двете поредици? Освен сериалът на Netflix също е адаптация на книги. Едноименната поредица е от осем части и е дело на полския автор Анджей Сапковски (носител на „Световната награда за фентъзи“). Добрата новина е, че историята е завършена и продуцентите дават заявка да не се отклоняват от основната сюжетна нишка в книгите (за разлика от Д&Д). Сценарият се върти около вещерът Гералт, чиято мисия в живота е да убива чудовища срещу някоя и друга жълтица. Главният герой, който е известен още като Белия вълк и Касапина от Блавикен, е поверен на Хенри Кавил („Човек от стомана“, „Династията на Тюдорите“). Изборът на британския актьор за основно лице на продукцията тъй като звездата притежава завидни физически характеристики. Другите главни действащи лица са магьосницата Йенефер от Венгерберг (Аня Чалотра) и 12-годишната принцеса с необикновени способности Сири (Фрея Алан). За да вмъкне малко дебилен хумор в цялата история се появява бардът Лютичето (Джоуи Бейти), автор на популярната песен Toss a Coin to Your Witcher. Музикалната тема вдъхнови редица мемета в социалните мрежи, доведе до създаването на кавъри във всеки жанр и си я тананикат дори хора от ранга на изпълнителния директор на компанията за космическа технология SpaceX Илън Мъск. Сложно е сюжетът да бъде обяснен без да се дадат спойлери, тъй като сагата се развива паралелно в три времеви линии. В първите три епизода (от общо осем) не става съвсем ясно кога и какво точно се случва, но до края на първи сезон положението се избистря. А и това е част от чара на „Вещерът“. също се появяват за цвят. Макар че днес се навършва точно месец от премиерата на сериала, той вече има зелена светлина за втори сезон, а изпълнителният продуцент Лорън Шмид Хисрич заяви, че се работи по цели седем. Лошата новина е, че следващата порция епизоди ще се появи в стрийминг платформата чак през 2021 г. Междувременно феновете на поредицата и на игрите по нея нямат търпение да се появи героят Весемир – най-старият вещер на Континента и наставник на Гералт. Потребителите в социалните мрежи направиха кампания за привличането на актьора Марк Хамил за ролята и самият той написа в официалния си профил, че е съгласен да се присъедини към каста. Разбира се, не е ясно дали ще получи покана и от продуцентите. “Вещерът“ вече може да се похвали със стабилна фен-база и у нас, като най-честата проява на „любовта“ към сериала са забавни картинки и постове с хвърляне на монети, голия Гералт и със снимки на Йенефер преди и след като жертва утробата си, за да стане красива.", "date": "2020.01.20", "title": "Правото на изненадата: Ще успее ли \"Вещерът\" да надмине \"Игра на тронове\"? (ВИДЕО)"}
{"url": "https://www.monitor.bg:443/bg/a/view/otkriha-trima-zaklani-v-london-186283", "text": "Трима мъже са загинали,  намушкани с нож в източен Лондон, предаде Би Би Си. Полицията e била повикана около 19:40 ч. местно време в неделя във връзка с произшествие на Елмстед роуд, Севън кингс, Илфорд. Трима мъже, на възраст между 20 и 30 години, са били намерени мъртви с прободни наранявания, съобщи лондонската полиция, цитирана от Би Би Си.", "date": "2020.01.20", "title": "Откриха трима заклани в Лондон"}
{"url": "https://www.monitor.bg:443/bg/a/view/pojarnikari-spasiha-syrnichka-v-ledenite-vodi-na-reka-bistrica-186287", "text": "Пожарникари спасиха сърничка, като я извадиха от ледените води на река Благоевградска Бистрица. Разхождащи се ранобудни граждани по алеята край реката са забелязали сърничката във водите на реката и веднага са подали сигнал на тел. 112. За няколко минути екип на благоевградската пожарна се озовават на място, пожарникарите са нагазили в ледените води и след кратка гонитба с уплашеното животно са го извадили на брега.  Сърнето вече е откарано в зоопарка, докато се разбере откъде се е появило, Има вероятност да е от частен зоокът, който се намира над Благоевград, в местността Бачиново.", "date": "2020.01.20", "title": "Пожарникари спасиха сърничка в ледените води на река Бистрица"}
{"url": "https://www.monitor.bg:443/bg/a/view/mlad-myj-se-obesi-na-rabotnoto-si-mjasto-186328", "text": "32-годишният Николай Пилев, електротехник в известно шивашко предприятие в Гоце Делчев е бил открит тази сутрин, увиснал с въже на шията си, на тавана на предприятието. От известно време той е живеел със съпругата си Джесика, която е от гърменското село Дъбница, на квартира в Гоце Делчев. Нямали деца. Иван Чилев, прокурор в Гоце Делчев каза пред журналисти, че младият мъж е влязъл вчера около 13.05 часа в предприятието и е открит обесен днес сутринта. Трагичният инцидент се разследва, но според колеги и познати на младия мъж той е злоупотребявал с алкохол и наркотици и в последно време често е бил в неадекватно състояние. Мъжът е от близкото до Гоце Делчев село Господинци. Името на Николай Пилев нашумя през май миналата година, когато гръмна скандал за нападнат от него екип на Спешна помощ. Тогава след консултации с психиатър Николай бе настанен за лечение в специализирано отделение в Благоевград.  От друга страна пък Николай Пилев е бил изключително умен младеж, но както казват познатите му, не умеел рационално да използва ума си. През декември 2018 година той и негов приятел изработили уникален проект за рециклиране на пластмаса, който бе отличен  на първо място на престижен семинар, организиран от германско-българска индустриална камера. В конкуренция с младежи от цялата страна десетчленно жури оцени високо техния проект, а победителят Пилев получи покана през 2019 г. да презентира проекта си в Берлин.  Собственикът на най-голямото шивашко предприятие в региона, г-н Бертрам  Ролман обеща тогава  да реализира пръв в България енергийния проект на Николай Пилев.", "date": "2020.01.20", "title": "Млад мъж се обеси на работното си място"}
{"url": "https://www.monitor.bg:443/bg/a/view/princ-hari-bil-tyjen-ot-sydbonosnoto-reshenie-no-njamal-izbor-186284", "text": "Принц Хари е натъжен от начина, по който трябва да се откаже от кралските си привилегии, но винаги ще уважава баба си. Той изрази \"голяма тъга\" в неделя по начина, по който той и съпругата му Меган трябва да се откажат от кралските си титли като част от раздялата с Кралицата. \"Причинява ми голяма тъга, че стигнах до това\", каза принц Хари в първите си коментари относно историческата договорка в събота. \"Надеждата ни беше да продължим да служим на кралицата, на хората и на моите военни организации, но без обществено финансиране. За съжаление, това не беше възможно\", заяви принцът. Споразумението лишава Хари и Меган от обществено финансиране и ще се наложи те да върнат 2,4 милиона паунда (3,1 милиона долара) от парите на данъкоплатците, изразходвани за реновирането на имението им в близост до замъка Уиндзор. Хари също беше принуден да се откаже от военните титли, с които беше награден, след като служи два пъти в Афганистан с британската армия. \"Мога само да си представя какво сте чели и чули през изминалите няколко седмици. Но искам да чуете истината от мен, доколкото мога да говоря за това не като принц, а като Хари, човекът, когото гледахте как расте през последните 35 години. Великобритания е моят дом и мястото, което обичам. Това никога няма да се промени\". \"Израснах с подкрепата на много от вас. И видях как приехте Меган с отворени обятия, след като наблюдавахте, как съм намерил любовта и щастието, които търсех цял живот. Мисля, че ме познавате достатъчно добре, за да сте сигурни, че жената, която избрах, споделя моите ценности. И това е така. Тя все още е онази, в която се влюбих! Двамата правим всичко възможно, за да можем да развяваме флага на Великобритания високо и да изпълняваме задълженията си към тази страна с гордост. Когато се оженихме, с Меган бяхме въодушевени, изпълнени с надежда и останахме тук, за да служим. По всички тези причини ми причинява голяма тъга, че се стигна до това положение”, призна Хари. \"Искам да е ясно, че ние не си отиваме и не ви напускаме. Надеждата ни беше да продължим да служим на кралицата, на хората и на моите военни организации, но без обществено финансиране. За съжаление, това не беше възможно. Приемам ситуацията с ясното съзнание, че това не променя моята същност, нито отдадеността ми. Но се надявам да разберете, че се стремя към по-спокоен живот\", заяви Хари. \"Когато загубих майка си преди 23 години, вие ме взехте под крилото си. Грижихте се за мен толкова дълго. Но медиите са голяма сила. Надявам се, че един ден подкрепата ни един за друг да бъде още по-голяма. За нас беше привилегия да ви служим, да ви познаваме и да почувстваме вълнението ви от появата на нашия син Арчи. А той видя сняг за първи път в живота си онзи ден\", сподели още принцът. \"Аз си оставам същият човек, който обича родината си и посвети живота си на благотворителни каузи\", каза Хари. Принцът обаче подчерта, че чувства \"изключително уважение\" към кралица Елизабет II. \"Винаги ще изпитвам най-голямо уважение към баба ми, моя главнокомандващ. Невероятно благодарен съм на нея и на останалото семейство за подкрепата, която оказаха на Меган и мен през последните няколко месеца.\"", "date": "2020.01.20", "title": "Принц Хари бил тъжен от съдбоносното решение, но винаги ще уважава своя главнокомандващ баба си"}
{"url": "https://www.monitor.bg:443/bg/a/view/pochina-akad-blagovest-sendov-186286", "text": "На 19 януари 2020 г. на 87-годишна възраст почина световноизвестният български математик акад. Благовест Сендов. Това съобщиха от Българската академия на науките. „Сендов беше изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония”, казват още от БАН. Екипът на вестник и агенция \"Монитор\" изказва съболезнования на близките.", "date": "2020.01.20", "title": "Почина акад. Благовест Сендов"}
{"url": "https://www.monitor.bg:443/bg/a/view/zodiite-na-rabota-186285", "text": "Какви са зодиите на работа! Ето полезно четиво, което ще ви даде отговор на някои въпроси относно професионалните навици на всеки един представител от зодиака. Четете по-долу:  Пристига 15 минути по-рано и започва да изпълнява проекти, чийто краен срок е след месеци.  Влиза в офиса с третата си чаша кафе за деня и отчаяно се опитва да изглежда жизнен. : Дюдюка си тихичко с висшия мениджмънт. : Заспал е на бюрото.  се оплаква в отдел човешки ресурси, тъй като…  е пуснал силна музика.  Без да иска се блъска в стената, тъй като се е загледал в…  които пък точно в този момент са се навели, за да вдигнат падналия документ. : Играе на видео игри.  е прунуден да премине през онлайн курс за сексуален тормоз на работното място.  пък се моли за повишение, докато баш шефът –  – си съставя списък с хората, които възнамерява да уволни.", "date": "2020.01.20", "title": "Зодиите на работа"}
{"url": "https://www.monitor.bg:443/bg/a/view/prof-nikolaj-gabrovski-kardio-i-nevrohirurgijata-sa-naj-ujazvimi-za-lekarski-greshki-186271", "text": "-Темата е безспорно актуална, но и доста сложна. Далеч не всичко, което бива обявено за „лекарска грешка“, е действително такава. За момента регистър няма. Такъв регистър би бил полезен, но голямото предизвикателство е той да бъде обективен и да отразява прецизно истинските грешки от медицинските неудачи или просто от възможните, познати и понякога дори очаквани усложнения. А това съвсем не е лесно. Така че за лекарска грешка не бива да се говори, докато съдът не се произнесе. Очернянето на лекарите е много лесно и често се прави с лека ръка, но не забравяйте, че и ние сме хора и в житейски план изключително тежко изживяваме обвиненията, че сме увредили или дори убили някого. А истината не е на повърхността. Тя обикновено не е очевидна и прибързаните заключения и обвинения най-често се оказват погрешни. Друг съществен проблем е, че прибързаните заключения често се съчетават с обобщения за цялото съсловие. Както всяка друга гилдия и нашата не е хомогенна и дори когато има доказан проблем, обобщенията засягат и опетняват много съвестни професионалисти. А мога да ви уверя, че мнозинството от лекарите са добронамерени и професионалисти. Ние искаме да си вършим работата възможно най-добре.   -Такава възможност съществува и в сегашния устав. Проблемът е, че регламентацията е твърде неясна. Всъщност предлагаме да се приложат практики, утвърдени в други страни, при които съсловието в значителна степен се самоконтролира. На много места в Европа лекарските камари и съюзи са отговорни за контрола над дейността на съсловието. Имайте предвид, че и в момента, независимо от това кой е контролиращият орган, решенията се базират на експертното мнение на лекарите. Т.е. ние в значителна степен и сега се самоконтролираме.  -Това е една много сериозна стъпка, до която рядко се прибягва. Не ми е известно досега БЛС да е налагал подобна санкция. Но трябва да имате предвид, че никой гражданин, включително и лекарите, не могат да получат две наказания за едно и също деяние.  -За съжаление понятието „лекарска грешка“ стана твърде популярно и се употребява едва ли не за всеки неуспех в медицината. А това е неправилно. За да има лекарска грешка, трябва да има виновно поведение. Когато има доказана престъпна небрежност или немарливост, можем да говорим за лекарска грешка. В действителност в повечето случаи, обявени за лекарска грешка, имаме неблагоприятен ход на заболяването. Понякога заболяванията не могат да бъдат вкарани под контрол и може да има неблагоприятен изход въпреки цялото старание и професионализъм на лекарите и екипите, въпреки напредъка на съвременната медицина. В тези случаи не можем да говорим за лекарска грешка.  -Разделяме правилата за добра медицинска практика на общи и специализирани. Общите правила регламентират отношенията лекар-лекар и лекар-пациент и в голямата си част се отнасят до рамкиране на етичните норми, в които се осъществяват тези взаимоотношения. Специализираните правила за добра медицинска практика се отнасят до отделните специалности и отделните заболявания. Там се регламентира кои стъпки трябва да направи лекарят в хода на терапевтичния процес, за да осигури най-висок шанс за благоприятен изход. Накратко казано, това са едни алгоритми за поведение и подход при различните заболявания. Наличието на такива алгоритми, базирани на европейския и световен опит, както и на медицината, базирана на доказателства, е нещо много полезно. Първо, това гарантира, че ще има стандартизиране на подхода, когато това е възможно по такъв начин, че да се гарантира най-добър резултат от лечението. Второ, ще защити колегите, които ще знаят, че спазвайки тези стъпки, са направили всичко възможно за пациента. Това означава, че ако те се придържат и изпълнят алгоритъма, не могат да бъдат обвинявани при евентуално неблагоприятно развитие на заболяването. Тези правила биха били полезни както за лекарите, така и за пациентите. Забавянето им беше по-скоро очаквано, тъй като материалът е изключително сложен. Тук е мястото и на научните дружества, и на отделни водещи специалисти, които да направят своите препоръки. По доста от специалностите бяха дадени такива правила и бяха предложени на Министерството на здравеопазването. Истината обаче е, че това е един огромен труд и един продължителен процес. Огромен труд, защото трябва да се обобщят съвременните достижения на медицината, а продължителен процес, защото във времето тези правила ще трябва периодично да се обновяват във връзка с напредъка в различните области. - Не може да се отговори еднозначно. Със сигурност обаче това са специалностите, в които има по-тежка и съответно – по-рискова патология. В тях има по-голяма вероятност от неблагоприятен изход. Затова и процентът на пациентите, които предявяват искове, е по-висок. Според световната статистика, например за САЩ се знае, че неврохирургията и кардиохирургията са такива специалности, при които сложността и тежестта на заболяванията в много случаи е свързана с по-тежък следоперативен период и по-голяма вероятност от усложнения. Затова има и повече предявяване на съдебни искове. Това е крайно неблагоприятна тенденция, тъй като се наблюдава изкривяване, в което колеги отказват да оперират тежки случаи, макар и да има шанс за спасяването на тези пациенти поради страх от евентуални бъдещи съдебни искове. По правило по-тежките специалности са по-уязвими. -Там работят професионалисти, които са запознати в детайли с нормативната уредба. На практика те проверяват дали стъпките, които лекарите са предприели, отговарят на правилата. В повечето случаи колегите, които са добри професионалисти, са предприел тези стъпки и затова няма заключение на медицинския одит за нарушение.  Истината е, че голяма част от исковете не са свързани със самата медицинска дейност. В много случаи става въпрос за по-грубо отношение, за забавяне, за неща, които трудно могат да бъдат регламентирани и в никакъв случай не могат да бъдат окачествени като нарушение, а още по-малко като лекарска грешка. -Със сигурност се наблюдава значителен ръст в такива дела, интересът значително се увеличи. Вече има и специализирани кантори. Ние тук, в България, просто следваме световната тенденция. Безспорно САЩ са лидери по заведени дела и търсене на отговорност от лекарите, такова нещо вече се наблюдава и в Европа. И ние не можем да се отклоним от тези тенденции. Причините от една страна са, че пациентите вече са много по-информирани, а от друга, че зад такива искове често стои ясен финансов интерес. Резултатът е, че ние, лекарите, много по-стриктно спазваме правилата и подхождаме много по-прецизно към документацията за процедурите и тяхната последователност, която трябва да бъде спазена.  Някой ден медицината ще се развие ли до такава степен, че да няма лекарски грешки. Това е дълъг път, по който ние всички вървим заедно – и лекари, и пациенти. Убеден съм, че медицината ни е на много по-добро ниво, отколкото да речем преди 10 години, убеден съм, че лекуваме много по-добре и по-успешно. Много, приемани доскоро за смъртоносни заболявания, днес са лечими или се приемат за хронични. Същевременно медицината си остава в значителна степен изкуство. А там, където има изкуство, могат да се допускат и грешки. Навсякъде по света усилията за по-добра медицина и по-добро здравеопазване са усилия за по-малко пропуски, по-малко грешки и по-добър контрол. Лекарите всеки ден полагат усилия да се усъвършенстват и да могат да лекуват по-добре от вчера. И макар безгрешни хора да няма, оставам оптимист. -Според мен всички участници на даден пазар трябва да бъдат поставени при еднакви условия. По отношение на обществените поръчки това не е така. Част от болниците са задължени да провеждат обществени поръчки и това прави управлението им несравнимо по-сложно, скъпо, тромаво и в крайна сметка неконкурентно. Има различни варианти да се преодолее тази ситуация. Надявам се да бъде избран най-ефективният.", "date": "2020.01.20", "title": "Проф. Николай Габровски: Кардио- и неврохирургията са най-уязвими за лекарски грешки "}
{"url": "https://www.monitor.bg:443/bg/a/view/napadatel-zastrelja-dvama-policai-na-havaite-186282", "text": "Двама хавайски полицаи бяха застреляни снощи от мъж, който според властите е загинал по-късно в дома си, който подпалил сам, предаде Ройтерс. \"Целият ни щат тъгува за загубата на двама полицаи от Хонолулу, загинали при изпълнение на служебния си дълг\", заяви губернаторът Дейвид Айдж. Кметът на града Кърк Колдуел нарече нападението \"безпрецедентна трагедия\" за щата Хавай. Трети полицай беше ранен при пожара, след като пламъците обхванаха няколко жилища в Хонолулу. Говорителка на местната полиция отказа да коментира, но заяви, че се подготвя пресконференция. Инцидентът започнал вчера сутринта, когато полицаи пристигнали в дома на 69-годишния Джери Ханел, който намушкал хазяйката си, която се опитвала да го извади от жилището му, съобщава телевизия \"Хавай нюз нау\". Той ги посрещнал със стрелба и по-късно подпалил жилището. Според полицията нападателят е загинал в пламъците.", "date": "2020.01.20", "title": "Нападател застреля двама полицаи на Хаваите"}
{"url": "https://www.monitor.bg:443/bg/a/view/bg-olio-ot-orehi-hit-na-naj-goljamoto-agroizlojenie-v-sveta-186236", "text": "Олио от орехи, произведено от българска фирма стана един от хитовете на започналото тези дни най-голямо агроизложение в света - „Зелена седмица 2020“ в Берлин. Фирмата, която добива растителното масло, е наследила умението от френски ветеран в бранша. Възрастният човек е правил масло от орехи, чрез студено пресоване в дъбова преса, с която могат да произведат не повече от 1 тон на месец. Половин литър от уникалното олио се продава на нашия щанд на изложението в германската столица за 25 евро на изложението. На българския щанд можеше да се намери и уникалната биолавандулова вода на няколко производители. Представител на една от тези дестилерии, разказа, че вече са направени изпитания от български лекари, показали, че само На фона на огромната шумотевица, човешко множество, омайващи аромати на невероятни гозби от цялата планета българският щанд на Зелената седмица в Берлин се превърна в истински хит. Въпреки огромната световна конкуренция българският щанд не само не беше подминаван, както това се случваше преди петнайсетина години, а пред него се тълпяха опашки. Това, което ни направи по-различни и интересни, бяха многото биопродукти от етерични масла, мед и орехи. Оказа се, Доскоро това, с което българинът се гордееше, беше просто най-качественото розово масло. Огромен интерес на изложението обаче предизвика набор от малки ролони с розово и други етерични масла срещу стрес и против вируси. Те са производство на българска фирма и могат да се носят дори в джоба. Действат на принципа на ароматерапията, като с тях се мажат няколко точки около носа, ушите или китките, а тестовете са показали невероятни лечебни резултати. Друга българска фирма пък представя За жалост ролоните не могат да се намерят на родния пазар, един от тях струва 17 евро. Един от най-удивителните продукти от представените бе български мед, съдържаш розово масло и лиофилизирани листенца от роза Дамасцена. Едно бурканче от 250 грама струва 50 евро и от няколко месеца се продава само във Франция. Вкусът и констистенцията на меда е уникална, той е много по-лек за ядене, не така плътен и ухае на роза. Любопитно е да се научи, че е направен съвместно с френски майстор готвач, който работи в ресторант със звезди от Мишлен. На международното агросъбитие в Берлин участват 19 наши компании. Предлагат се основно биовина, вина от Южна България, традиционните български сирена, кисели млека, луканки, кашкавали. „Зелена седмица 2020“ продължава до 26 януари.", "date": "2020.01.20", "title": "БГ олио от орехи - хит на най-голямото агроизложение в света"}
{"url": "https://www.monitor.bg:443/bg/a/view/tom-feltyn-mechtae-da-izigrae-djejms-bond-186265", "text": "Актьорът Том Фелтън, добил световна популярност от името на Драко Малфой в поредицата „Хари Потър“, иска да изиграе култовия агент 007. Причината – Джеймс Бонд е твърде различен от самия него. Колкото по-далече от същността ми са - толкова по-забавно. Да бъда Джеймс Бонд би било сбъдната мечта.“, разказа пред сп. Closer. 31-годишната звезда заяви още, че продължава да се възхищава на успеха на историята за най-известния магьосник в света. Той определя останалите актьори от поредицата, с които буквално израсна на снимачната площадка, като семейство. Бившите екранни ученици от Хогуортс често поддържат връзка и се срещат при веси удобен момент.", "date": "2020.01.20", "title": "Том Фелтън мечтае да изиграе Джеймс Бонд"}
{"url": "https://www.monitor.bg:443/bg/a/view/10-ot-vlizashtata-voda-v-studena-popiva-v-pochvata-186279", "text": "Най-малко 10% от сега влизащата вода в язовир „Студена”, който захранва Перник с вода, в момента попива в почвата на дъното му. Това съобщи министърът на икономиката Емил Караниколов пред Нова ТВ. Във връзка със справянето с водната криза в Перник в събота на среща при премиера бе представено предложение миньорския град да се снабди с вода от язовир „Белмекен“, през „Бели Искър“, която да премине по водопроводите на София, като На въпросното съоръжение ще има и помпи, които ще позволяват да се преодолее денивелацията от почти 80 метра за подаване на водата към Перник. В момента 25% от водата на София идва от „Бели Искър“. Идеята бе представена от министри на икономиката Емил Караниколов, регионалният Петя Аврамова, на екология Емил Димитров, градоначалникът на Перник Станислав Владимиров и на комисия по инженерна инфраструктура и енергийно планиране в Столичния общински съвет (СОС) по искане на кмета на София Йорданка Фандъкова. Тя обяви, че общината ще приеме подобен вариант за помощ към Перник, ако се гарантира на 100%, че това няма да повлияе на водоснабдяването на София. Караниколов обясни, че предприетите действия до момента не са дали резултат за овладяване на водната криза. „Редица действия предприехме - всяко поточе, ручейче, пещери, извори - да тръгне водата и успяхме да вкараме няколко хиляди кубика. Изходът е 260, а входът - 115 литра, дисбалансът е 100 литра. Ако в момента замръзнат потоците и всичко в язовира, ние имаме 32 дни вода. Пробвахме абсолютно всичко възможно. Сондажи от Струма под Перник под стената, извади само 1 литър в секунда, което е безсмислено. Накрая остана единственият вариант - да се подава вода от София към Перник“, каза Караниколов. Той обясни, че за нуждите на перничани са необходими 700 хил. куб. м на месец в условията на режим, а столичани харчат толкова за два дни. От своя страна кметът на Перник Станислав Владимиров уточни, че до 10 дни „Студена“ ще достигне мъртвия си обем, а градът разполага с питейна вода за още няколко месеца. По думите му доставката на водата от столицата е единствената възможност за Перник. И докато миньорският град се снабдява с вода през новото трасе в рамките на няколко месеца да се повиши обемът на „Студена“. Министърът на околната среда Емил Димитров гарантира, че водата, която ще се доставя до Перник не е от водосбора на София. По-късно в ефира на бТВ той назова още три язовира за питейно водоснабдяване, освен пернишкия, които са застрашени - „Ястребец“, „Дяково“ и „Асеновец“. Кметът на столицата пък разкри, че е поставила няколко изисквания на срещата в МС. Едно от тях е Другото е изграждане на ново трасе от яз. „Огняново“ до водопреносната система на София като резервен източник за питейна вода за столицата в дългосрочен план с оглед на климатичните промени. Относно ремонта на стената Караниколов уточни, че до дни стопанин на „Бели Искър“ ще стане Министерството на икономиката. Предложението предстои да бъде гласувано от кабинета, след което и СОС трябва да даде зелена светлина. По първоначална информация водопроводната връзка до Перник може да се изгради в рамките на 35-45 дни и ще струва 25 млн. лв., които ще бъдат осигурени от държавата. Икономическият министър заяви, че е готов да понесе политическата отговорност като подаде оставка, ако изпълнението на проекта доведа до нарушение във водоснабдяването на София.", "date": "2020.01.20", "title": "Всеки 10 литър към „Студена“ се губи в почвата (ОБНОВЕНА)"}
{"url": "https://www.monitor.bg:443/bg/a/view/90-000-deca-pytuvat-do-jasla-i-shkolo-v-syseden-grad-186268", "text": "88 755 малчугани пътуват до детска градина или училище в съседен град или село. Това сочи справка на министерството на образованието за малчуганите, за които е осигурен безплатен транспорт през учебната 2019/2020 г. Спрямо 2014/2015 обаче броят им е нараснал значително. Тогава те са били 65 125, като за последните 5 г. са се увеличили с 23 630. Ръстът е заради статута на средищно училище или забавачка, където трябва да има най-малко 10 пътуващи ученици, както и заради отлива на желаещи да живеят в школските общежития. За учебната 2019/2020 г. са направени 4921 маршрута. От тях най-дългият е 80 км. Той е в община Елхово и има общо 6 спирки - Елхово – Голям Дервент - Лалково - Раздел - Маломирово - Елхово – Маломирово, сочи справката на МОН, предоставена на „Монитор“. Най-често пътуващите хлапета се придвижват със собствен транспорт – 2127 от всички маршрути. Най-малко пък са избрали таксиметров превоз – 19. С най-голям брой на пътуващите деца и ученици пък е община Кърджали. Началникът на образователния инспекторат Гроздан Колев обясни, че най-често това са малчугани от първи до седми клас. Учениците пътуват чрез транспортна схема – маршрутни разписания, организирани от всяка община. „За целта се сключват договори между общините и фирми превозвачи“, обясни начина на работа Колев. Той допълни, че Половината от възпитаниците на Средно училище „Йордан Йовков“ в Кърджали са пътуващи ученици, обясни директорката на школото Недялка Кюпрюджиева. За да пътуват обаче, те не използват училищни автобуси, а различни транспортни схеми на общината, личен или споделен транспорт. „Нямам автобус, но сме пожелали, защото нямаме капацитет да го съхраняваме, не можем да наемем и шофьор. Затова предпочитаме общинска фирма“, обясни причината Кюпрюджиева. Тя сподели, че не среща проблеми при организацията на транспорта на нейните възпитаници. „Има само единични случаи на родители, които искат да сменят транспортната схема на автобуса, тъй като той не минава точно покрай улицата, на която живеят“, заяви директорката на Средно училище „Йордан Йовков“. За последните 15 години възпитаниците в школото са се увеличили, но броят на пътуващите е намалял. „Преди привличахме учениците с осигурен транспорт, но вече училището достигна капацитета си и пренасочваме парите по столовото хранене, за да поевтинее“, уточни Кюпрюджиева. Средно по около 1/3 от учениците от професионалните гимназии в Пловдив пътуват всеки делничен ден от и за училище. Това са младежи от околните населени места, отдалечени между 5 и 15 километра от областния център. Транспортът им е чрез междуградски автобуси и е редовен. Учениците от по-отдалечени населени места, като например Раковски, пък ползват железниците. „Трудно ни е, но няма друг начин, защото родителите ни са на работа“, споделят децата. Във Великотърновска област около където вече няма училища, пътуват до съседните по-големи села или до градовете със служебен транспорт. За повечето от тях проблемът е решен, като те ползват училищния автобус на школото, в което учат. Този автобус сутрин минава и ги прибира, а след приключване на учебните занятия ги връща обратно по населените места. Другият често използван начин е чрез транспортна фирма, с която училището има сключен договор. Там всеки ден различен шофьор с различен автобус минава по определен маршрут, включващ 5-6 и повече села, събира децата оттам и ги кара до града, където учат. По този начин се процедира в общините Елена, Златарица и Лясковец. Сравнително малко са родителите, които предпочитат да карат всеки ден децата си с кола на училище. А почти няма случаи ученици да пътуват с влакове. На територията на община Стара Загора пътуват 1950 деца от околните села, за всички има организирани автобуси или са им издадени съответните безплатни карти. В извозването на ученици в самия Добрич са впрегнати и таксиметрови шофьори, научи „Монитор“. Това се отнася за живеещи в друг район на учебното заведение. Въпреки че децата до 7-и клас ползват безплатни карти за градски транспорт, родителите предпочитат да се групират с други и да ангажират един и същ таксиметров шофьор, който по график всеки ден води и прибира децата от училище срещу заплащане. 2357 пък са пътуващите ученици в област Добрич от всички общо 14 926 учащи, показва справка в РУО. С училищни автобуси пътуват 1030 ученици, с обществен транспорт, заплатен от училището – 535, с междуселищен транспорт – 792. Най-много са пътуващите от първи до 7-и клас, и то предимно по селата. 7 са ученическите автобуси, които извозват ученици в различните населени места по транспортни схеми, изготвени от общините на територията на областта. Пътуващите ученици винаги са придружавани от един или двама възпитатели, които пътуват с тях до крайната точка на маршрута. С личен транспорт пък пътуват учениците от най-близките села до Добрич, където няма училище, а родителите предпочитат вместо средищно или обединено училище, учебно заведение в областния център и водят и вземат детето си всеки ден. В София няма училища, които да ползва жълтите училищни автобуси, предоставяни от просветното министерство, обясни шефката на образователния инспекторат Ваня Кастрева. Голям процент от възпитаниците обаче използват градски транспорт, за да стигнат до школото, в което се обучават. Поради тази причина пък и Столична община предоставя карти за транспорт на преференциални цени. В София обаче има и школа, които са предпочели сами или с помощта на своите училищни настоятелства да организират вътрешен транспорт. Така те сами определят маршрута, по който да върви автобусът и да прибира безопасно и бързо децата. Тази схема се прилага в Национален учебен комплекс по култура, 134 СУ „Димчо Дебелянов“ и 139 ОУ „Захарий Круша“, даде за пример Кастрева. За да не пътуват всеки ден до школото си, шефката на образователния инспекторат съветва при приема за първи клас родителите да не пренебрегват принципа на уседналост и да избират за своето дете училище в близост до дома им. Голяма част от учениците от горните курсове във Варна ходят масово на училище със собствен транспорт. Улиците около професионалните гимназии по механотехника и електротехника, хуманитарната и математическите гимназии са превърнати в паркинги, пълни с всякакви марки и модели автомобили, повечето евтини трошки. Не са изключения и „мамини детенца“, возени до училище с лъскави лимузини от родителите си и дори от личен шофьор. По-голямата част от учениците във Варна обаче ползват масово градския транспорт, установи наша проверка в морския град. Една от причините е, че от 20 октомври 2019 г. ученици и студенти във Варна се возят по-евтино. Срещу 15 лв. на месец ползват всички линии в чертите на града вместо досегашните 21 лв. Това се отнася и до тези, които пътуват от малките населени места на общината до Варна. Точно на спирка на градския транспорт бе пометена в края на миналата година на път за училище 14-годишната ученичка Симона Петрова. Тя бе откарана в тежко състояние и в изкуствена кома в МБАЛ „Света Анна“ и настанена в реанимацията с тежка черепно-мозъчна травма, травма на гръдния кош и крайниците. Във Варна учат и деца от съседни общини, които ползват жп транспорт, като цената на картата им е 1 лев, но се заплаща 50% от стойността на билета. Така цената за месец понякога е по-висока, отколкото да се наеме квартира в града, както постъпват някои родители.", "date": "2020.01.20", "title": "90 000 деца пътуват до ясла и школо в съседен град (ТЕМАТА)"}
{"url": "https://www.monitor.bg:443/bg/a/view/frapirashti-zapisi-ot-socialen-dom-za-vyzrastni-hora-v-plovdiv-186278", "text": "Брутално отношение към болни. За това сигнализираха близки на възрастни хора, настанени в Центъра от семеен тип за хора с деменция в Пловдив. На аудиозапис, разпространен от близък на една от обитателките на дома, се чуват скандални реплики, съобщи Нова телевизия. Във въпросната институция за едно свободно място се борят 60 човека. Услугата е нова, за нея са изхарчени много пари по програма на социалното министерство и на общината. Но в крайна сметка настанените са подложени на физически и психически тормоз от страна на персонала.  На записа се чува как болногледачки oбиждат,  унижават и удрят възрастна жена. Тя е на 84 години, с демениця, напълно неподвижна. Записващото устройство е поставено от внучката й. Калинка Ненова забелязала, че някои от болногледачите удрят възрастните хора и се държат цинично с тях. Правело впечатление и, че от лекарствата, които им дават, пенсионерите изглеждат като упоени. Записвала персонала в продължение на месец, включително и една от служебните им оперативки. За да бъде настанена в центъра, близките на възрастната жена са чакали с месеци. Само персоналът обаче знаел какво се случва вътре. Възрастните хора често били насилвани или наказвани - по преценка на болногледача, разказват действащи служители. Крият лицата си от страх да не бъдат уволнени. Ирина Ангелова още пази снимките от синините по тялото на майка й. Болногледачите твърдели, че жената падала и се удряла сама. Кога и как обаче никой никога не знаел. „Имаше синини по ръцете, отпечатъци от пръсти по китките, което ме навежда на мисълта, че тя е дърпана, натискана”, коментира Ангелова. След поредното падане възрастната жена се обездвижила, влошила се и починала. Въпреки че страдала от деменция, и тя била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приеми, жената била агресивна и крещяла по цели нощи. Управителката на центъра Марина Тянева обясни, че за лечението на пациентите отговаря  психиатърката в центъра - д-р Константинова. Според Тянева служителите на Центъра се грижат добре за потребителите. Оказва се обаче, че не е точно така. От записите на служебната оперативка, става ясно, че управителката е знаела и за това, че болногледачи си позволяват да удрят пациенти, както и да се държат грубо и цинично с тях. Защо, въпреки че е знаела за нарушенията, управителката не е взела мерки, могат да кажат само преките й ръководители. Освен, че си позволяват да удрят и обиждат, всяка вечер, без изключение, болногледачите  заключвали пенсионерите и ги отключвали чак сутринта. Случвало се и през деня- за наказание. Управителката на центъра отново отрича. „Моята баба я заключват, въпреки че е неходеща. Аз това не го разбирам”, разказва Калинка Ненова. Въпреки, че нямат право, на една от жените с деменция, дори се спирал тока в стаята. За наказание болни се оставяли без обяд или вечеря, по преценка на болногледача. Можело и да спи на минусови температури. Докато бил заключен, бащата на Райна Димитрова си счупил тазобедрената става. Намерила го хвърлен на леглото в безпомощно състояние. „Никой не може да ми отговори от кога е в това състояние. Аз го открих, че е със счупен крак. При положение,че от 3 дни не съм ходила при него, той може и от 3 дни да е така”, разказва тя. Наскоро в дома починал мъж, защото сестрата преценила, че не се чувства добре от смяната на времето. Кой позволява всички тези нередности да се случват очакваме да ни отговорят институциите. От Община Пловдив и от социалното министерство, по чиято шапка е центърът, започнаха проверки.", "date": "2020.01.20", "title": "Брутално отношение към болни в дом в Пловдив(ОБНОВЕНА)"}
{"url": "https://www.monitor.bg:443/bg/a/view/razpitvat-pyrvite-svideteli-po-deloto-sreshtu-dimityr-jeljazkov-ochite-186277", "text": "Спецсъдът ще разпитва първите свидетели по делото срещу Димитър Желязков - Очите и групата му за рекет, съобщи Нова телевизия. Според прокуратурата те се занимавали с продажба на наркотици, палежи и изнудване.  След като съдът отхвърли искането на защитата обвинителният акт да се върне на прокуратурата, процесът тръгва по същество. Първите двама пострадали ще бъдат разпитани днес. На подсъдимата скамейка ще застане и дъщерята на Желязков - Станислава, за която обвинението твърди, че е наследила бизнеса на баща си. Димитър Желязков бе екстрадиран от Истанбул през август миналата година. Според адвоката му той не се укривал, а бил на лечение в местна клиника.", "date": "2020.01.20", "title": "Разпитват първите свидетели по делото срещу Димитър Желязков – Очите"}
{"url": "https://www.monitor.bg:443/bg/a/view/riana-opasno-blizka-s-asap-rocky-186252", "text": "Певицата Риана бе щракната от папараци в опасна близост с колегата си ASAP Rocky. Барбадоската перла и рапърът бяха забелязани да се държат повече от приятелски зад сцената по време на благотворителен концерт в Ню Йорк. Това се случва ден, след като стана ясно, че изпълнителката на We Found Love и бизнесменът Хасан Джамил са се разделилислед близо тригодишна връзка. Припомняме, че за краха на отношенията им съобщи сп. Us weekly. Според изданието двамата са решили да поемат по различни пътища. 31-годишната красавица и Джамил не са коментирали публично информацията. За връзка между Риана и ASAP Rocky обаче не се говори за първи път. Медиите ги сватосваха още през 2013, 2018 и 2019 г.", "date": "2020.01.20", "title": "Риана опасно близка с ASAP Rocky "}
{"url": "https://www.monitor.bg:443/bg/a/view/nevyzmojno-e-da-ima-ravni-i-po-ravni-v-dostypa-do-obrazovanie-186266", "text": "Училищни автобуси обикалят трудно достъпни села и махали, за да извозват малкото останали в тях деца до най-близкото градско училище. Някои може би ще се възмутят, че се харчат излишни пари на данъкоплатците, тъй като нафтата струва пари, а голяма част от децата, които се извозват до училищата, са от ромски произход. Даже чувам и нечии възмутени гласове и виждам размахани пръсти: „Държавата няма пари да вдигне пенсиите на старите хора, пък те тръгнали да ми харчат пак за циганите. Дето и с тях и без тях на училище, нищо няма да се промени.” Без да искам да вляза в остра полемика с недоволните от тази социална политика на правителството да вкара колкото се може повече деца в клас, искам да отбележа само няколко неща. Подвеждането под един общ знаменател на цели етноси и квалифицирането им като добри и лоши, умни и глупави, никога не е довело до нищо добро. Имам познати цигани, които работят като адвокати, лекари и учители. И се радват на уважението на всички, без разлика на етнос. Те обаче никога не биха могли да успеят в живота и да достигнат до тези професии, ако не бяха посещавали училище. Защото една част от тях са от малки населени места със закрити училища и са били извозвани до средното училище с автобуси. Да не говорим, че едно от момчетата, днес уважаван юрист, е пътувал дълго време с камион сутрин по тъмно, за да успее да стигне навреме до училище. Така че мърморенето, че не трябва да се харчат пари за децата от малките населени места, защото те били от друг етнос, или пък защото родителите им били длъжни да намерят с какво да ги заведат до училище, за мен е категорично неприемливо. Детето от махалата насред Балкана, с нищо не е по-различно от това родено на метри от жълтите павета. А да му се ограничава правото на образование за това, че е от малко населено място, в което училището е било закрито или пък изобщо не е имало такова, това вече си е открита проява на дискриминация. Да не говорим, че е нарушение и на конституцията. Усилията, които полага държавата през последните години да върне колкото може повече деца в класните стаи, са повече от похвални и заслужават адмирации. В тази държава не е рядкост да се хвърлят пари за безумни проекти. Дадените пари за обучение и образование на нашето бъдеще - децата, никога не мога да бъдат напразно похарчени. Защото след години, кой знае, може пък точно едно от тези извозвани от махалите деца да направи световно откритие в областта на медицината. Да стане световен политик, да получи Нобелова награда, да прослави страната ни в областта на културата или спорта. Но дори и това да не се случи, бъдещето е на грамотните и образованите, на знаещите и можещите. Всички деца трябват да имат равни права в една демократична държава, за каквато България претендира да бъде. И ако е така, най-малкото, от което може да се започне, е равенство в областта на образованието.", "date": "2020.01.20", "title": "Невъзможно е да има равни и по-равни в достъпа до образование"}
