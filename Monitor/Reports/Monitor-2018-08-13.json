{"url": "https://www.monitor.bg/bg/a/view/katastrofa-s-pytnicheski-avtobus-na-magistrala-hemus-141573", "text": "Тежка катастрофа на автомагистрала „Хемус“ при разклона за Каспичан. Лек автомобил, който се движил в посока Варна, е застигнал и ударил отзад пътнически автобус, съобщи БНР. Няма данни за пострадали хора, нанесени са сериозни материални щети. От Пътната агенция съобщиха, че движението по магистралата в участъка се извършва само в изпреварващата лента и се контролира от пътна полиция.", "date": "2018.08.13", "title": "Катастрофа с пътнически автобус на магистрала \"Хемус\""}
{"url": "https://www.monitor.bg/bg/a/view/gasiha-pojari-okolo-ruse-141574", "text": "Няколко пожара са гасили през последните дни пожарникарите в Русенско. Огънят пламнал на няколко места в полски пространства заради августовските горещини. Първият пожар на сухи треви е бил в Русе, съобщи БТА. На следващият ден огънят е бил обхванал близо декар сухи площи при село Николово и село Просена. В горещините се е запалило и нерегламентирано сметище до град Бяла. Ликвидирано е на площ около 200 квадратни метра, но не са отчетени щети. Пожарникари от град Ветово са били и за пожар в град Глоджево, където са горели бали сено и люцерна, натрупани на купчина встрани от пътя. Сериозен е бил пожарът в складово помещение в землището на село Новград. При произшествието няма пострадали хора, но са били нанесени материални загуби. Случаят се изяснява от полицията.", "date": "2018.08.13", "title": "Гасиха пожари около Русе"}
{"url": "https://www.monitor.bg/bg/a/view/sinhronizirame-se-s-shesti-amerikanski-flot-141575", "text": "Kомандващият българските военноморски сили контраадмирал Митко Петев се срещна с командващия Шести американски флот вицеадмирал Лиса Франкети. На нейния професионализъм и лидерски умения е поверено управлението на флота в нелек за международното сътрудничество в Черноморския регион момент. Двамата обсъдиха сътрудничеството на двете военни флотилии, съобщи БНТ. Лиса Франкети за първи път е в България в качеството си на един от най-високопоставените военни в американската армия. Синхронизирането на работата и сближаването на съставите на двата флота са от решаващо значение, признаха командващите на българските военноморски сили и на Шести американски флот. След протоколната си среща, те се отправиха в открито море на съвместно военно учение. В него освен американския военен разрушител, пребиваващ в Черно море, за първи участват и четирите високоскоростни лодки, получени от нашите военноморски сили като подарък от американския флот.", "date": "2018.08.13", "title": "Синхронизираме се с Шести американски флот"}
{"url": "https://www.monitor.bg:443/bg/a/view/zatvoriha-kakao-bijch-zaradi-silnata-muzika-141572", "text": "„Въпреки че още няма нов закон, всички почиващи имат право на спокойствие от 23 до 7 часа“, каза Симеонов. Въпреки проверките някои заведения продължавали да погазват правилата. Затова за първи път затворили два обекта заради силен шум - „Какао бийч“ в Слънчев бряг и „Хедон“ на „Каваците“ край Созопол. Симеонов каза, че не ставало дума за вендета, а за това, че многократно са нарушили разпоредбите на РЗИ за шума и са озвучавали открити площи. На 11 и на 9 юни представители на заведенията подписали заповеди с предписания. На 5 август от РЗИ направили нова проверка и установили, че се провеждат партита с няколко хиляди души на двата плажа. Разпоредено им било да спрат звука, но въпреки предписанията това не се случило. Затова в петък им били връчени заповеди за преустановяване на експлоатацията на обектите.  „В началото на сезона направихме показна проверка на най-сериозните нарушители от миналата година – заведенията в зоната на Слънчев бряг-юг, за да покажем, че това лято ще се предприемат сурови действия в тази посока. Въпреки тази демонстративна проверка и направените констатации и предписания някои субекти продължиха да газят закона, смятайки, че той не се отнася за тях. Това наложи допълнителни проверки, повторни констатации и се стигна до първите два случая в новата история на България - спиране на експлоатацията на обекти заради нарушаване на Закона за защита от шума в околната среда.  Наложихме крайната мярка, защото тези две заведения многократно са нарушили предписанията”, заяви Симеонов. Той допълни, че мерките имат възпитателен ефект. Ще бъдем безкомпромисни, борбата с шума е борба с новата чума на XXI век, допълни още вицепремиерът. Шефът на РЗИ – Бургас, Георги Паздеров пък посочи, че до момента са издадени 84 протокола с предписания, 6 акта за административно нарушение и 22 заповеди за спиране на озвучаване след 23 часа. \"Не мога да кажа точно на каква стойност възлизат общо наложените актове, тъй като някои от тях не са влезли още в сила, а други се обжалват. Всяка от санкциите е от 5000 до 15 000 лева за първо нарушение на юридическите лица по Закона за здравето\", добави шефът на РЗИ - Бургас, д-р Георги Паздеров. ", "date": "2018.08.13", "title": " Затвориха „Какао бийч\" заради силната музика"}
{"url": "https://www.monitor.bg:443/bg/a/view/falshivi-medsestri-cerjat-bolni-po-domovete-141564", "text": "Анонимен сайт в интернет изпраща фалшиви медицински сестри в домовете на болни, установи проверка на „Монитор“. Въпросната интернет платформа се рекламира като национален портал за медицински услуги (www.медицински-сестри.com), като на нея има списък с жени, представени за медицински сестри, готови да изпълняват здравни услуги срещу заплащане.  Профилите на част от тях са със снимки, публикувани са и тарифите на услугите, които извършват, но се оказва, че единственото условие за регистриране на кандидатка за работа е да изпрати по  банков път 59 лева. Срещу тях обявата се публикува за 3 месеца. Изискване за предоставяне на диплома, която да гарантира, че лицето може да изпълнява заявените в рекламата услуги, няма. На платформата не са посочени за обратна връзка нито телефони, нито имена на управителя и екипа. Няма и физически адрес. Контактите се осъществяват чрез e-mail. Вече имаме сигнали от пациенти за некоректност от страна на предлаганите услуги на сайта, каза за „Монитор“ Пенка Георгиева, председател на Пациентски организации „Заедно с теб“. 50-годишна жена с тежка диагноза се налага да пропусне един ден животоподдържаща манипулация, след като медицинска сестра от въпросния сайт не идва да й я направи. След това намира в платформата друга, която все пак се явява, но прави манипулацията крайно непрофесионално. „На 1 август имах нужда от вливане по лекарско предписание и одобрение в домашни условия. За целта потърсих услугата в интернет от споменатия „портал“. Намерих жена „сестра“, която просто не дойде в уговорения час. Изгубих цял ден, докато намеря втора жена „сестра“, която дойде. Тя направи вената ми на решето, но вливане така и не успя да направи“, разказа потърпевшата и допълни, че независимо от усилията си не успяла да осъществи никаква връзка със собственика на сайта, за да се оплаче. „Не се доверявайте на този сайт, не е ясно какъв човек ще изпратят в дома ви. Там са регистрирани и хора, които нямат нищо общо с медицината“, предупреди репортер на „Монитор“ една от медицинските сестри с публикувана обява там. Жената, която е с 20-годишен стаж в една от общинските болници в столицата, се регистрирала в сайта, за да припечели някой лев с допълнителен труд. Скоро обаче разбрала, че повечето там са аматьорки, и пожелала да изтрият обявата й. Все още обаче името и телефонът й стоят там. Шестнадесетгодишно момиче успя да се регистрира в т.нар. Национален портал за медицински услуги (www.медицински-сестри.com) срещу 59 лева, изпратени по банков път. В профила си непълнолетното девойче се представи като медицинска сестра с дългогодишен опит и само определи цените на медицинските услуги, които изпълнява. На тийнейджърката не беше поискано нито фотокопие от дипломата, нито каквито и да било други данни, удостоверяващи, че тя наистина е медицинско лице. Обявата й ще бъде видима, след като момичето внесе 59 лв. по банков път. Председателката на Пациентски организации „Заедно с теб“ Пенка Георгиева също се регистрира като „медицинска сестра“, без да й бъде поискана диплома. Тя също не е превела исканата сума, за да бъде видима обявата й. „Аз лично се регистрирах, бях одобрена и получих банкова сметка, на която да преведа определена сума за моята реклама като „медицинска сестра“, без да имам диплома и без да ми е поискано никакво доказателство за медицинско образование за следните дейности: поставяне на венозна инжекция – 20.00 лв., подкожна инжекция – 5.00 лв., мускулна инжекция - 5.00 лв., смяна на превръзка – 15.00 лв., венозно вливане 30.00 лв., поставяне на абокат – 20.00 лв., смяна на катетър – 10.00 лв., измерване на кръвно налягане – 5.00 лв., клизма – 20.00 лева“, поясни Георгиева. Пациентски организации „Заедно с теб“ изпрати в понеделник сигнал до здравния министър Кирил Ананиев и Милка Василева - председател на Българската асоциация на професионалистите по здравни грижи. „Управителният съвет на асоциацията се събира във вторник, за да решим как да постъпим и кого да сезираме по отношение на този сайт. Такива обяви уронват престижа на професията ни, не можем да допуснем да се хвърля петно върху съсловието“, коментира Василева. С 30 000 са намалели медицинските сестри в България през последните двадесет години, показва справка на Българската асоциация на професионалистите по здравни грижи. В момента у нас работят малко над 26 000 медсестри. Почти половината от тях обаче са в пенсионна и предпенсионна възраст. В извънболничната помощ не достигат 11 000 човека, в болниците дефицитът е близо три пъти по-голям. В детското отделение в Националната кардиологична болница например броят на пациентите, които отделението може да поеме, намалява с най-малко 25% заради намаляващия брой на медицинските сестри. Същевременно около 300 деца годишно имат нужда от сърдечна операция, разказаха от лечебното заведение. „Няма болница, в която да няма дефицит на медицински сестри. Това важи за общинските болници, за областните болници и за университетските болници“, коментира Милка Василева от Българската асоциация на професионалистите по здравни грижи и припомни, че повечето от тях работят за 560 – 600 лв. заплата.", "date": "2018.08.13", "title": "Фалшиви медсестри церят болни по домовете"}
{"url": "https://www.monitor.bg:443/bg/a/view/licemerieto-na-socialnite-mreji-141569", "text": "Всички потънахме в някаква измислена толерантност. Дори и Фейсбук. Най-голямата социална мрежа, която започна да става все по-малко социална. Щом дори цензурира и голи шедьоври. Малко е странно, при положение че изобилства от потребители, които публикуват откровено порнографски материали. Показват зърната, срамотиите и дори карантиите си, но не са блокирани. За разлика от картини, които изобразяват голи тела и струват десетки милиони. Но явно някой не ги харесва, за разлика от гърдите по плажа. Според правилата на платформата някой трябва да докладва нещо, за да се сезират администраторите и да го блокират или изтрият. Явно на някой не му е допаднало поредното голо херувимче. Че дори и тялото Христово, което също било докладвано и блокирано. Но същият този някой с гузен поглед се е вглеждал в дупето на някоя девойка от Лесичово и дори срамно е натиснал лайк, който след това е отменил, че да не го разберат в работата или вкъщи, че харесва голи дупета. Но, видиш ли, ако някой си позволи да публикува нещо, което не е чак толкова евроатлантическо (като двама целуващи се мъже например), то той веднага ще бъде докладван. Особено от майките, които качват снимки дибидюс на децата си. Не може все пак хората да гледат такива грозотии като нарисувани голи тела върху платна. Скоро и „Джокондата“ може да бъде свалена от Фейсбук. Защото гледа малко палаво. Нали все пак е „веселата жена“, а щом е весела, значи е правила секс. Срамота. Не може такива похотливи изражения и изображения да се набиват в лицата на хората. Цялата тази пуританщина е малко лицемерна. Цялата толерантност. Цялата съобразителност. Факт е, че социалните мрежи са вторият ни живот, но те отразяват огледално и първия ни. Не можем във Фейсбук да сме бунтари, а в реалния живот - мишки, не може в мрежата да сме пуритани, а на живо да сме мръсници. Лицемерно е. Мрежата се напълни с толкова много измислени хора, че вече не знаем дали комуникираме с реален събеседник или с някого, който има 2000 профила и се представя от млад хетеросексуален мъж до възрастен хомосексуалист, а на финала се оказва, че е педофил. Именно такива измислени хора докара мрежата, през която се пропагандира какво ли не, до ситуацията да цензурира всичко останало, но не и това, което трябва. Не може Фейсбук да цензурира изображението на жена с гола гръд в картината „Свободата води народа“, нарисувана през 19-и век от художника Йожен Дьолакроа, но да оставя прелестите на всички плейметки (не че някой има нещо против). Някак си е лицемерно. Крайно лицемерно дори. Не може да свалят голото тяло на Исус, понеже е голо, а да оставят снимките от албума „Море 2018“ на всяка една кифла.", "date": "2018.08.13", "title": "Лицемерието на социалните мрежи "}
{"url": "https://www.monitor.bg:443/bg/a/view/pystyrva-i-slivova-s-rigan-za-neofit-na-goljama-bogorodica-141571", "text": "Двеста пъстърви от екологичен развъдник е купил игуменът на Троянския манастир епископ Сионий за Голяма Богородица в сряда (15 август). Това съобщиха от обителта, която на Успение Богородично, както е църковното наименование на този ден, тя има патронен празник. „Взех повече риба, тъй като освен 50-те човека официални гости, очакваме и много поклонници, които също трябва да бъдат нахранени с курбан, каза дядо Сионий. Независимо че постът свършва, сряда е постен ден и затова ще готвим пъстърва“, поясни той. Освен риба, гостите на Троянската обител ще опитат и салата от домати, отгледани в манастирската градина. Пак от тамошната бахча ще бъдат картофите за салата и зеленият боб. Гостите ще бъдат почерпени и с прочутата манастирска сливова ракия с риган. Още от понеделник Троянският манастир започна да приема вярващи доброволци, които отидоха да помогнат на домакините за празника. Патриарх Неофит заминава за Троянския манастир утре, за да отслужи тържествената Света литургия за Голяма Богородица, съобщиха от Синодалната палата. Светейшият е избрал за отпразнува там Успение Богородично на 15 август, както всъщност е църковното наименование на празника, тъй като обителта носи същото име. Той обаче заминава ден по-рано, за да отслужи и вечерната служба, която се нарича Опело на Пресвета Богородица. Игуменът епископ Сионий обясни, че и премиерът Бойко Борисов ще дойде. Празникът в сряда ще започне в 7.00 часа със служене на молитви и песнопения, наречени Празнична полунощница и с Игуменската лития. Литията е църковно шествие с икони и хоругми, което в случая ще се предвожда от игумена на манастира епископ Сионий. От 8.00 часа в централния храм на обителта ще започва празнична Утреня, а от 9.00 часа е началото на празнична Света литургия, която ще бъде оглавена от Негово Светейшество българския патриарх Неофит. В 11.00 часа започва традиционната Лития с чудотворната икона на Пресвета Богородица Троеручица от храма до мястото на първото чудо, извършено от иконата. В 18.00 часа ще бъде отслужена празнична вечерня с акатист на Успение Богородично. Тържествените служби за празника ще продължат и в четвъртък (16 август), като тогава от 17.00 часа ще започне Вечерня, а от 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител). По време на нея присъстващите ще се помолят и за упокоение на душата на покойния патриарх Максим, който е погребан в централния манастирски храм.", "date": "2018.08.13", "title": "Пъстърва и сливова с риган за Неофит на Голяма Богородица"}
{"url": "https://www.monitor.bg:443/bg/a/view/nadupchiha-s-kirki-grycki-mercedes-v-nesebyr-141560", "text": "Луксозен Мерцедес осъмна зловещо надупчен с кирки в Стария Несебър. Инцидентът е станал миналата нощ на паркинг в Северната част на полуострова. Немското возило, което е с пловдивска регистрация, е било ползвано от постоянно пребиваващ в България гръцки гражданин. Той паркирал автомобила си късно вечерта в старата част на града, а на сутринта го намерил потрошен. Една кирка стърчала от предния капак, а втора била забита в панорамното стъкло. Чужденецът, който е женен за българка, живеел от доста години в Пловдив. Миналата седмица семейството пристигнало на почивка в Несебър и нощем оставяли колата на северния паркинг. Инцидентът е станал на третата нощ от ваканцията им. Една от версиите по които работят разследващите е вендета заради заетото паркомясто. Другата хипотеза е, че бандитите са объркали колата, тъй като гъркът не познавал никого в Несебър и нямал бизнесотношения с тукашните.", "date": "2018.08.13", "title": "Надупчиха с кирки гръцки Мерцедес в Несебър"}
{"url": "https://www.monitor.bg:443/bg/a/view/ministyr-vyrti-barbeku-v-balkana-141570", "text": "Строителният министър Николай Нанков избра да отдъхне не плажа, а в гората в родния край. Той реши да демонстрира кулинарни умения край Априлци, развъртайки шишове за барбекю. \"Какъв по-хубав край на краткия отпуск от това да се поопушиш край скарата с балканджийска сланинка под дебела дъбова сянка с мама, тате и приятели в най-красивото място на света - Априлци\", написа самият Нанков във Фейсбук и публикува снимки от излета. Тази година министрите карат кратки почивки, като по заръка на премиера Бойко Борисов всяка сряда трябва да са на линия поне десетина от тях, за да могат да се провеждат и правителствените заседания, съобщи Канал 3.", "date": "2018.08.13", "title": "Министър върти барбекю в Балкана"}
{"url": "https://www.monitor.bg:443/bg/a/view/otkrivame-pametnik-na-spasenite-evrei-v-tel-aviv-141557", "text": "Премиерът Бойко Борисов ще открие паметник, посветен на спасяването на българските евреи през Втората световна война в Тел Авив, в началото на септември. Министър-председателят ще се срещне и с израелския си колега Бенямин Нетаняху. Идеята за поставяне на монумент в Израел се зароди по повод отбелязването на 70-годишнината от спасяването на българските евреи през 2013 година. Първото правителство на Борисов отпуска 150 хиляди лева за отбелязване на годишнината, като в сумата влиза изработването на два еднакви паметника - единия за София, а другия за Израел. Тогава Държавният културен институт и \"Aрт студио – Момчил Цветков\" сключиха договор за изработване на монумента, който е трябвало да бъде монтиран в Израел. В продължение на 5 години обаче той е престоявал в леярната, в която е бил изработен. Заради това през март тази година Министерският съвет отпусна допълнителни 36 хиляди лева за промяна в дизайна и за отливка на паметника. Последната среща между Борисов и Нетаняху беше навръх рождения ден на българския премиер на 13 юни в Ерусалим. „Ние винаги ще бъдем признателни на България, чиито граждани са лягали на релсите, за да предотвратят депортацията на българските евреи. Оценяваме високо вашите усилия за борбата с антисемитизма, радикалния ислям и тероризма“, каза тогава Нетаняху. Преди визитата си в Израел министър-председателят ще бъде на официално посещение в Черна гора.", "date": "2018.08.13", "title": " Откриваме паметник на спасените евреи в Тел Авив"}
{"url": "https://www.monitor.bg:443/bg/a/view/glen-huz-s-5-dnevna-pochivka-na-cherno-more-141562", "text": "Басистът на легендарните Deеp Purple Глен Хюз пристигна днес в България, пише offnews.bg. Музикантът кацна 5 дни преди участието си на фестивала Varna Mega Rock на 18 август, като явно е решил да си почине на родното Черноморие. Решението му не е изненада – след многобройни визити у нас Хюз се сдоби с много приятели в България, сред които е и бившият кмет на Каварна и организатор на предстоящия рок маратон в морската столица Цонко Цонев – Кметъла. Хюз е имал неприятно изживяване с полетите, като е кацнал в София с 30 минути закъснение и за малко не е изпуснал връзката си за Варна. Със съдействието на персонала на летището обаче е успял да се качи на борда за морето. Музикантът пристигна с мениджъра си Карл Суон и бе посрещнат от преводачката Десислава Петрова и от журналиста Владимир Йончев, с когото са приятели. Глен Хюз е хедлайнер на първата вечер на Varna Mega Rock, заедно с Б.Т.Р, а във втората вечер, на 19 август, на голямата сцена ще се качат Mightwish, Apocalyptica и Camelot.", "date": "2018.08.13", "title": "Глен Хюз с 5-дневна почивка на Черно море"}
{"url": "https://www.monitor.bg:443/bg/a/view/nankov-i-cvetanov-otkrivat-pytja-gorna-orjahovica-arbanasi-141566", "text": "Строителният министър Николай Нанков заедно с председателя на ПП на ГЕРБ Цветан Цветанов и кметовете на Велико Търново и Горна Оряховица ще открият ремонтирания участък Горна Оряховица – Арбанаси, който е част от пътя Велико Търново – Горна Оряховица. Откриването ще бъде в местността Арбанашко бърдо, от към Горна Оряховица. По-късно същия ден министър Нанков и Цветан Цветанов ще открият участък от ул. „Иван Момчилов“ в гр. Горна Оряховица, реконструиран със средства от Оперативна програма „Региони в растеж“.", "date": "2018.08.13", "title": "Нанков и Цветанов откриват пътя Горна Оряховица – Арбанаси"}
{"url": "https://www.monitor.bg:443/bg/a/view/ruski-turoperatori-vdigat-cenite-na-pochivkite-v-turcija-141563", "text": " Цените на пътуванията за руснаците в Турция ще се увеличатна, независимо от обезценяването на турската лира и рублата спрямо долара, предупреждават от Асоциацията на туроператорите на Русия (АТОР), съобщава RNS. Сайтът се позовава на информация от предстваителите на PEGAS Touristik и TUI Russia. За догодина прогнозите са поскъпването да е поне с 5%, смятат от АТОР. В същото време по-слабата лира ще направят покупките на място на стоки и услуги за туристите по-изгодни, смятат експерти.", "date": "2018.08.13", "title": "Руски туроператори вдигат цените на почивките в Турция"}
{"url": "https://www.monitor.bg:443/bg/a/view/bebe-padna-ot-tretija-etaj-na-hotel-v-chernomorec-141549", "text": "Бебе на 13 месеца падна от третия етаж на частен хотел в Черноморец. То е било откарано в бургаската болница в изключително тежко състояние. Пеленачето е получило тежка черепно мозъчна травма и е настанено в реанимация с опасност за живота. Трагедията се е разиграла в късния следобед в неделя. Инцидентът е станал пред очите на 33-годишната му майка. Жената, която е от София, пристигнала с бебето няколко дни по-рано на почивка. В злополучния ден, тя се прибрала от разходка заедно с малкото си момченце. Инцидентът станал за броени секунди. Майката оставила бебето си на леглото и се обърнала да вземе памперс. За по-малко от минута пеленачето допълзяло до стената, хванало се за перваза на отворения прозорец и се облегнало с ръчички на комарника. Рамката на мрежата обаче поддала и се отворила навън, а бебето полетяло от третия етаж. То е паднало в двора на семейния хотел, който бил облицован с плочки, разказаха жители на Черноморец.", "date": "2018.08.13", "title": "Бебе падна от третия етаж на хотел в Черноморец"}
{"url": "https://www.monitor.bg:443/bg/a/view/nova-sreshta-kndr-ujna-koreja-141550", "text": "Северна и Южна Корея се договориха днес лидерите им да се срещнат през септември в Пхенян, но датата още не е оповестена, съобщиха информационните агенции, цитирайки южнокорейски медии. Съобщението бе направено след близо два часа преговори между висши представители на двете страни в демилитаризираната гранична зона Панминчжон. Ръководителят на севернокорейската делегация И Сон-гуон заяви пред журналисти след края на преговорите, че на тях е била договорена датата за срещата между Ким Чен Ун и Мун Дже Ин, но не пожела да я съобщи. Той каза обаче, че е важно да бъдат премахнати \"пречките\", които не позволяват на отношенията между КНДР и Южна Корея да се развиват по план, предаде Ройтерс. \"Ако въпросите, повдигнати на преговорите, не бъдат решени, могат да изникнат неочаквани проблеми и да има затруднения с точките, които вече са включени в дневния ред\", посочи И. Ръководителят на южнокорейска делегация, министърът на националното обединение Чо Мьон-кьон, отказа да обясни кои са въпросите, които има предвид И Сон-гуон, но спомена, че са били обсъждани хуманитарни проблеми и начини за подобряване на отношенията между двете Кореи. Чо каза също, че на срещата в Пхенян ще се обсъжда денуклеаризацията на Северна Корея и възможностите за установяване на мир на Корейския полуостров. Ким и Мун се срещнаха за първи път през април, припомня ДПА. През май проведоха и втора среща, точно преди тази между Ким и президента на САЩ Доналд Тръмп в Сингапур. На срещата през април лидерите на двете корейски държави подписаха Панминчжонска декларация, призоваваща към обявяване на край на Корейската война (1950-1953) и денуклеаризацията на полуострова. Срещата в Пхенян ще е първата визита на южнокорейски президент в КНДР за повече от десет години, посочва Франс прес.", "date": "2018.08.13", "title": "Нова среща КНДР - Южна Корея"}
{"url": "https://www.monitor.bg:443/bg/a/view/oryjejnik-se-pohvali-s-kartof-gigant-141553", "text": "С картоф тежащ рекордните 1 245 грама се похвали дългогодишният служител на оръжейницата „Арсенал“ в Казанлък Пламен Лулчев. 66-годишният шофьор  от няколко години отглеждал картофи в двора на къщата си в курортното село Овощник, но за пръв път заложил на специалния финландски сорт „Алмера“, чийто плодове са най-вече за прясна консумация. Гигантът имал и няколко почти близнаци, признава Лулчев, чиято снимка с рекордьора събра стотици лайкове в социалните мрежи.", "date": "2018.08.13", "title": "Оръжейник се похвали с картоф-гигант"}
{"url": "https://www.monitor.bg:443/bg/a/view/15-000-pjaha-s-rita-ora-vyv-varna-141559", "text": "Британската певица с албански корени Рита Ора пя с около 15 хиляди, които бяха превзели Южния плаж във Варна за MTV presents Varna beach 2018. Чаровницата изпълни някои от най-големите си хитовете, сред които \"I Will Never Let You Dow\", \"Black Widow\", \"Hot Right Now\", любимата си \"Never let you down\", дуетите с Бебе Рекса (която бе част от фестивала миналата година) - \"Girls\", и с Карди би и Чарли XCX - \"Girls\". Рита Ора не пропусна да изпее и \"Lonely together\", отдавайки почит на скоро починалия диджей Aviicii. Преди британската певица да вдигне шум чак до Златни пясъци градусът на настроението покачи групата Years & Уears, които  поздравиха феновете си с хитовете \"Take a shelter\" и \"Desire\". Вокалисът на групата Оли Александър изпълни мечтата на момиче от публиката. Той я извика на сцената и изпя заедно с нея \"Eyes shut\", след което не пропуснаха да си направят селфи. Парти атмосферата бе осигурена и от Redfoo, който изкъпа публиката със шампанско при песента си \"Shampahne showers\" и пусна надуваема зебра, която обиколи присъстващите. Най - много шум се вдигна при изпълнението на хита \"Sexy and know it\" и танцът му wiggle wiggle. За втората година в България бяха R3WIRE & Varski, които предизвикаха истинско цунами сред публиката, която се движеше наляво и надясно по сигнал. Още по-впечатляващ бе моментът, когато всички на пясъка изпълниха викингския поздрав, станал известен по време на мачовете на Исландия на Евро 2016. Във фестивала се включиха и българските изпълнители Криско, Тита, Папи Ханс, Павел и Венци Венц, Дара и 4magic, които сложиха началото на 8-часовото парти. Събитието продължи до малко след полунощ, като краят бе сложен от холандския диджей Дон Диабло, който не пропусна да благодари на феновете си на български.", "date": "2018.08.13", "title": "15 000 пяха с Рита Ора във Варна "}
{"url": "https://www.monitor.bg:443/bg/a/view/donasjat-chudotvorna-ikona-na-bojijata-majka-ot-ukrajna-v-sofija-141554", "text": "Чудотворната икона на Света Богородица – Скоропослушница, която се съхранява в град Ананиев, Украйна, ще бъде донесена и оставена за поклонение в столичния храм „Въздвижение на Светия Кръст Господен“ в кв. „Лозенец“, съобщиха от там. Тя ще бъде изложена от 16 до 20 август. Иконата е точно копие на древната светогорска икона на „Скоропослушница“ и е била нарисувана през 1893 г. в манастира „Св. вмчк Пантелеймон“ на Атон. Тя е осветена в Дохиарската света обител, където още през X век се е прославил оригиналният чудотворен образ. През 1915 г. иконата е дарена на съборния храм, посветен на Св. Александър Невски в град Ананиев в Украйна. Множество хора са намерили утеха, решение на житейски трудности и изцеление от тежки болести, молейки се пред тази икона. Всичко това се свиделства и от даровете на благодарност, окачени върху нея. Нека и ние пристъпим към и се докоснем не само с устни, но най-вече с чиста сърдечна вяра, искрена молитва и надежда към иконата на Божията майка, която бързо чува нашите молби.", "date": "2018.08.13", "title": "Донасят чудотворна икона на Божията Майка от Украйна в София"}
{"url": "https://www.monitor.bg:443/bg/a/view/huriet-ludogorec-poiska-chudoto-ot-izmir-141552", "text": "Един от най-обещаващите млади таланти в турския футбол Атакан Чанкая е попаднал в полезрението на българския шампион \"Лудогорец\". Новината е на едно от най-авторитетните издания от южната ни съседка - \"Хюриет\". Според вестника, разградчани вече са направили запитване за цената на младия халф, който само преди малко повече от месец навърши 20 години. Той е известен в родината си като Чудото от Измир. В момента Чанкая носи екипа на родния си \"Алтай\" (Измир). От там са уведомили \"Лудогорец\", че са готови да го продадат, но разговорите могат да започнат само при стартова оферта от 1 млн. евро. Макар че е едва на 20 години, Чанкая вече има солиден опит в професионалния футбол и вече е изиграл над 50 мача, макар и във второто ниво на турския футбол. В първия кръг на новия сезон във втора дивизия, който с игра през изминалия уикенд, той отбеляза единственото попадение за \"Алтай\" при победата над \"Юмраниеспор\".", "date": "2018.08.13", "title": " \"Хюриет\": \"Лудогорец\" поиска Чудото от Измир"}
{"url": "https://www.monitor.bg:443/bg/a/view/kontuzija-izplashi-grisho-i-shtaba-mu-v-sinsinati-141548", "text": "Неочаквана контузия изплаши Григор Димитров и неговия щаб по време на тренировка за турнира \"Мастърс 1000\" в Синсинати. Най-добрият ни тенисист падна на земята, сгърчен от болка и се хвана за глезена. След това напусна корта, подкрепян от своя треньор. Какво точно се е случило и какви ще са последиците ще стане ясно тепърва, но инцидентът е много неприятен. Гришо спечели титлата на този турнир миналата година и има да защитава 1000 точки за нея. Ако не успее, ще се срине сериозно в ранглистата на АТР, в която запази тази седмица петото си място. Най-вероятно ще стане 8-и, зад Кевин Андерсон и Марин Чилич, които за зад него. Григор Димитров е поставен под №5 в основната схема и трябва да започне участието си в сряда от втория кръг. Негов съперник ще е победителят от мача между Миша Зверев (Гер) и Дамир Джумхур (БиХ). При успех пък го чака бившият №1 в света - шампионът от \"Уимбълдън\" Новак Джокович. Ако пък не играе в сряда, в четвъртък е възможно да участва в 2 мача за един ден. Гришо тренира преди контузията здраво за турнира в Синсинати. Той проведе дълга тренировка с Хуан Мартин дел Потро (Арж), който прави много успешен сезон. Въпреки че отпадна рано в Торонто, хасковлията се изкачи с 4 места в класацията Race to London, която определя участниците във финал на АТР, който той спечели миналия сезон и е вече 14-и с актив от 1600 точки. От 8-ата позиция, която дава последна квота, обаче е много далече. На нея в момента е Доминик Тийм с 3005 т. Междувременно Рафаел Надал спечели своята 80-а титла от АТР турнир в Торонто, като би на финала гръцкия талант Стефанос Циципас с 6:2, 7:6(4). Така Матадора стана там шампион за 4-и път, а трофеите му в \"Мастърс\" турнирите станаха 33. Пред него са само Джими Конърс, Роже Федерер и Иван Лендъл. След успеха обаче Надал обяви, че пропуска надпреварата в Сиснинати, където е поставен под №1 в схемата. Причината е, че иска да си почине и да се подготви за US Open.", "date": "2018.08.13", "title": "Контузия изплаши Гришо и щаба му в Синсинати"}
{"url": "https://www.monitor.bg:443/bg/a/view/alcatel-1-debutira-v-magazinite-na-vivacom-141555", "text": "Alcatel 1 дебютира в магазините на VIVACOM. Смартфонът впечатлява с 5.0“ екран със съотношение 18:9, който може да подсили усещането от всяко видео, игра или снимка. При всяка поръчка, потребителите ще получат и Power Bank от Tesla. Операционната система Android 8.0 Oreo (Go edition) и четириядреният процесор Mediatek MT6739 осигуряват бързина и навременни ъпдейти. Основната камера е 5MP с фиксиран фокус, светкавица, дигитално увеличение и много други функции, осигуряващи висококачествени снимки с минимални усилия. Забавните летни моменти могат да бъдат запаметени с HD видео. А за селфитата ще се погрижи преднта камера, която е 2MP. Батерията на смартфона е 2000 mAh. Alcatel 1 разполага с 8GB ROM и 1 GB RAM, както и слот за SD карта до 32GB. Освен с практичност, смартфонът впечатлява и с модерния си металически дизайн. В магазините на VIVACOM моделът ще бъде достъпен в 3 цвята – черен, син и златен. Alcatel 1 е практично предложение за всеки, а в комбинация със SmartL+ план от VIVACOM, тя е достъпна на цена 2,98 лева на месец.", "date": "2018.08.13", "title": "Alcatel 1 дебютира в магазините на VIVACOM"}
{"url": "https://www.monitor.bg:443/bg/a/view/srybska-vendeta-sled-cska-slavija-141558", "text": "Сериозни искри прехвърчаха между треньорите на ЦСКА и „Славия“ след столичното дерби от IV кръг на Първа лига. „Червените“ спечелиха драматично след гол на Мауридес в последната минута и се върнаха на върха в класирането, като са с пълен актив от точки от началото на сезона. При победното попадение Ел Маестро полудя от радост и нахлу на терена, като бурно отпразнува гола на бразилския нападател. Това не се понрави на Загорчич, който бе видимо афектиран. Иначе спокойният треньор на „Славия“ отказа да коментира мача, като не можеше да си намери място пред камерата за задължителното интервю, а веднага след това напусна бесен стадиона. „Не ме питайте нищо, ще кажа някоя глупост. Афектиран съм! Не искам да говоря за мача, провокирате ме. Ядосан съм не от станалото на терена, а от това на скамейката на ЦСКА. Ние сме колеги, не може така! ОК, биха ни, но няма право да прави така. Ел Маестро не е никакъв сърбин, имената на сърбите завършват на \"-ич\", избухна Загорчич по адрес на треньора на ЦСКА. Самият Ел Маестро пък не даде вид, че съжалява за бурната си радост, но все пак се извини на Загорчич. Също така треньорът на ЦСКА, който има английско гражданство, подмина с усмивка твърденията от страна на „Славия“, че не е сърбин. „Мачът беше много емоционален, също и аз мога да се оплача от много неща, сподели наставникът на „червените. - Имам голям респект към господин Загорчич, той е по-възрастен от мен. Ако съм го наранил по някакъв начин, се извинявам, и двамата сме от една и съща страна и му желая успех в бъдеще\", заяви Ел Маестро. Лошата новина в лагера на ЦСКА след победата пък е поредната тежка контузия. Съмненията са, че бразилецът е със скъсани връзки на глезена и ще отсъства дълго време от игра. В същото време от ръководството на „Лудогорец“ предупредиха феновете на „армейците“ да внимават с държанието си на стадиона в Разград. Цената на пропуските за агитката на столичния гранд е 10 лева, а информацията бе придружена и с напомняне, че всяко действие на трибуните в сектора за гости се следи от камери. „Важно е да се знае, че билетното гише и целият сектор \"Г\" са под постоянен видеоконтрол”, информират от „Лудогорец“ и напомнят, че зрители с артикули на ЦСКА няма да бъдат допускани на стадиона извън сектора за гости.", "date": "2018.08.13", "title": "Сръбска вендета след ЦСКА - \"Славия\""}
{"url": "https://www.monitor.bg:443/bg/a/view/ombudsmanyt-iska-grajdani-da-proverjavat-dai-141551", "text": "Общественият защитник Мая Манолова ще сезира премиера Борисов да свика междуведомствена комисия относно сигналите за корупция в бившата ДАИ. Това стана ясно по време на извънредно заседание на временната комисия за обучението и изпитите на кандидатите за придобиване на книжки. Към омбудсмана за съдействие се е обърнал Николай Колев - Босия. Манолова цитира данни, че за последния месец по пътищата са загинали заради катастрофи 122 души. \"Няма нито един осъден след шумните акции в ДАИ, а след това се връщат на работа. Притесняваме ме темпото, с което работи временната комисия. В същото време войната по пътищата продължава\", заяви Манолова. Тя ще се обърне и към КПКОНПИ да провери работата на автомобилната агенция. На заседанието беше изслушан директорът на ДАИ Дамян Войновски. Той обяви, че е завел дело срещу Босия за клевета, заради публикациите му онлайн, че е престъпник. Временната комисия трябва да излезе със становище следващия месец.", "date": "2018.08.13", "title": "Омбудсманът иска граждани да проверяват ДАИ"}
{"url": "https://www.monitor.bg:443/bg/a/view/kriminalno-projaven-i-drogirana-streljaha-s-pushka-po-kuchence-141540", "text": "33-годишен мъж, криминално проявен и дрогираната му приятелка са стреляли по домашно  куче за забавление. Палето от порода \"немски шпиц\" е било улучено с две сачми в гърдите, изстреляни от въздушното оръжие. Стопанката му го е откарала във ветеринарна клиника, където  домашният любимец е бил опериран и животът му е вън от опасност. Инцидентът е станал в събота вечерта в района на вилната зона на парк “Росенец” край Бургас. Стопанката на животното видяла с очите си как хулиганите стрелят по кучето й и подала сигнал на спешния телефон 112. Екип на Зоополицията е пристигнал незабавно и само  час по-късно е спипал стрелците.  На място са били разпитани свидетели, които дали точно описание на стрелеца и приятелката му, както и на колата, с която изчезнали. Автомобилът им “Опел Тигра”, с бургаска регистрация е бил засечен в близост до хижа “Странджа” в парк “Росенец”. Зад волана му седяла 32-годишната криминално проявена бургазлийка Наталия В., а до нея се возел стрелецът Дарин М.  В автомобила е открита въздушната пушка заедно със седем сачми, за която не са представени документи, съобщиха от полицията. Водачката  е тествана за употреба на алкохол и наркотични вещества, като дрегерът отчел - 0,6 промила алкохол, а наркотестът установил положителна проба за употреба на канабис и други опиати. Двамата са задържани за срок от 24 часа, а по случая е образувано бързо полицейско производство. ", "date": "2018.08.13", "title": "Криминално проявен и дрогирана стреляха с пушка по кученце"}
{"url": "https://www.monitor.bg:443/bg/a/view/medijna-masha-na-kostov-se-oplita-v-lyji-za-peevski-141543", "text": "Старата медийна марионетка на Иван Костов – Нели Огнянова, продължава да служи за източник на фалшиви новини по адрес на депутата и наш издател Делян Пеевски. Обгърната с легендата на специалист по медийно право, Огнянова отново даде „експертно“ становище по законопроекта за медийната прозрачност, предложен от Пеевски и колегите му от ДПС Йордан Цонев, Хамид Хамид и Велислава Кръстева. Този път „мнението й“, повтарящо едно към едно опорните точки на Фабриката за фалшиви новини, координирана от олигарха Иво Прокопиев, бе под формата на интервю, очаквано дадено за сайта „Медиапул“ на бившата говорителка на Костов Стояна Георгиева. В опита си да изпълни добросъвестно ролята на глашатай на фалшиви новини Огнянова обаче компилира две противоречащи си опорни точки срещу законопроекта, които по принцип се тиражират паралелно в сайтовете от Фабриката за фалшиви новини. От една страна, псевдоекспертката твърди, че поправките служели за „натиск върху журналистиката – тази, която има критична функция към властта“. В същото време според Огнянова тези текстове имали „имиджова цел“ да се покажел Пеевски като добър законотворец. По принцип, ако един законопроект е лобистки и обслужва само определени кръгове, няма как да е популистки и авторите му да целят да получат публични дивиденти, защото всички го подкрепят. Очевидно силно разпенената в идеята си да оклевети Пеевски, Огнянова го обвинява и в двете неща едновременно, без въобще да търси някаква логика и поне от кумова срама да оправдае лъжите, които ръси. Най-комичното е, че в същото интервю в отговор на въпроса какво все пак трябва да се промени в медийното законодателство професорката предлага същите неща, които са описани в законопроекта на Пеевски, Цонев, Хамид и Кръстева: „Стандартите за медийния плурализъм и прозрачността на собствеността и финансирането“, които са въведени в законодателството по отношение на електронните медии, да се прилагат и при другите видове медии. Ако Огнянова смята, че тези неща трябва да се направят, както твърди пред „Медиапул“, то тя трябва да е сред първите подписали се в подкрепа на законопроекта на Пеевски, защото той предвижда именно това. Оплитането на медийните чучела на Иван Костов в собствените им лъжи показва само и единствено паниката на техния кукловод-страх, че в медийната среда най-сетне ще се въведе регулация, чрез която на бял свят ще излязат мръсните връзки на създадените от Командира олигарси с медиите, които те явно или тайно финансират. Страхът е сковал и самите медийни слуги на Прокопиев и олигархичните му ортаци. Защото ще лъсне непазарният принцип, на който се финансират тези бутикови издания, и ще стане ясно, че в тях се наливат пари не за да информират хората, а за да произвеждат фалшиви новини в изгода на задкулисието. Много ги е страх, че когато лъсне истината, тяхната дейност ще стане безпредметна и парите, които тези медии получават за фалшиви новини, ще секнат.", "date": "2018.08.13", "title": "Медийна маша на Костов се оплита в лъжи за Пеевски"}
{"url": "https://www.monitor.bg:443/bg/a/view/amerikanski-korab-potynal-predi-vek-kraj-sozopol-izpuska-mazut-v-moreto-141545", "text": "Американският кораб \"Мопанг\", потопен край Созопол от подводна мина през Първата световна война вдигна на крак службите в държавата, след като от танковете му започна да изтича огромно количество мазут. Разливът бе засечен преди два дни, когато плажовете край Созопол и Черноморец бяха залети с мазутни топчета. Късно вечерта в неделя властите установиха, че разливът идва от кораба, който лежи на дъното от 97 години. Още същата нощ е свикан оперативен щаб, който е взел спешни мерки. Петното мазут, което плува в морето е било локализирано с бонови заграждения, за да се спре разливът и да не стигне до бреговете. В понеделник в Бургас щаба заседава с участието на Министъра на транспорта Ивайло Московски и Министъра на околната среда и водите Нено Димов. На заседанието присъстваха още областният управител на Бургас Вълчо Чолаков, бургаският кмет Димитър Николов и градоначалникът на Созопол Панайот Рейзи.  Ситуацията с изпускане на гориво в района на Созопол е овладяна, няма опасност нито за екологията, нито за туристите, гарантираха министрите на транспорта, информационните технологии и съобщенията Ивайло Московски и на околната среда и водите Нено Димов на брифинг след заседание на Оперативния щаб към. Министър Московски информира, че той и министър Димов са участвали в срещата по изрично разпореждане на премиера Бойко Борисов. „Всички към момента трябва да бъдат спокойни, тъй като дори минималният разлив е ограден“, добави министър Московски. 100-годишният плавателен съд е бил компрометиран вероятно от бурята и силните подводни течения. „Днес ще бъде пуснат и дрон, за да огледа мястото на замърсяването, освен това катерът на Изпълнителна агенция „Морска администрация“ е непрекъснато на разположение. Огражденията са с технология, която не позволява разпространение на разлива, заяви още Ивайло Московски. Неговото мнение беше, че трябва да се вземат мерки мазутът в стария подводен съд да бъде източен. „Имаме на разположение кораб на Европейската агенция за морска безопасност (EMSA), който ще бъде използван да събере това, което е изтекло от резервоарите. Още днес ще има преговори с две компании на територията на България, които имат оборудване и биха могли да предложат варианти за източване на мазута в плавателния съд“. Министър Московски увери, че мерките са навременни и продължават и към настоящия момент. Министърът на околната среда и водите Нено Димов потвърди, че замърсяването с мазут не представлява никаква опасност за туристическия сезон. Министър Димов добави, че се проверяват извънредно всички плажове на юг. Концесионерите са инструктирани за извършат почистване, ако установят наличие на замърсяване.  „Няма никаква опасност за околната среда и туристическия сезон“, категоричен беше министър Димов. Той съобщи, че вчера са взети проби от ИА „Морска администрация“ от твърдата фракция на самото място на разлива. Около 5-7 дни е технологичното време за получаване на резултатите. Днес те са изпратени в лаборатория на Изпълнителна агенция по околна среда (ИАОС) в Плевен, която има необходимото оборудване и апаратура, за да направи анализ на веществото, обясни министър Димов. Взети са проби и от Басейнова дирекция „Черноморски район“ от морската вода в непосредствена близост и до разлива, и от тази на морския бряг, за да се види какво е качеството на водата непосредствено извън ограждението на разлива и до морския плаж, каза министър Димов. „Проверяват се извънредно и плажовете, като на този етап не е установено замърсяване. Концесионерите са инструктирани да почистват и да сигнализират, в случай, че открият замърсявания. Ще продължим да взимаме регулярно проби, коментира екоминистърът.  Корабът „Мопанг“ е потънал между Созопол и Черноморец през 1921 г., на около 10 км от брега лежи на дълбочина около 30 метра. Плавателният съд има интересна и прелюбопитна история. Той е бил построен в Ню Джърси по специална поръчка с цел компенсиране на загубите от войната. Пуснат е на вода на 20 януари 1920 г. Той е един от 150-те плавателни съда, раздадени от американското правителство след Първата световна война на корабни компании, за да насърчат бизнеса. \"Мопанг\" е превозвал шевни машини, дрехи и обувки. Те са били натоварени в Истанбул, а от Бургас е трябвало да бъдат претоварени към Русия. Потопен е край българския бряг от стара морска мина, останала от Първата световна война. От 1921 г. корабът лежи на десния си борд на дъното. Основните повреди от взрива са в носовата му част. Според експерти в танковете му има между 100 и 150 тона мазут.", "date": "2018.08.13", "title": "Американски кораб, потънал преди век край Созопол изпуска мазут в морето"}
{"url": "https://www.monitor.bg:443/bg/a/view/3000-ispanci-atakuvat-talin-141535", "text": "Над 3000 фенове на „Реал“ (Мадрид) и „Атлетико“ (Мадрид) ще пристигнат от испанската столица в Талин за мача за Суперкупата на Европа в сряда, съобщават испанските медии. Феновете на европейския клубен шампион ще бъдат малко над хиляда, докато привържениците на \"червено-белите\" вероятно ще бъдат двойно повече. 43-тото издание на мача за европейската Суперкупа ще се проведе на стадион \"А Ле Кок\" в Талин с капацитет от едва 13 хиляди зрители. Очаква се да има и множество местни запалянковци на двата клуба. Температурата в естонската столица е малко над 13 градуса по Целзий, докато в момента градусите в Мадрид са около 30. Според испанската преса двубоят до голяма степен ще даде отговор на въпроса как ще изглежда „Реал“ през новия сезон, след като се раздели с голямата си звезда Кристиано Роналдо и все още не е привлечен негов заместник.", "date": "2018.08.13", "title": "3000 испанци атакуват Талин"}
{"url": "https://www.monitor.bg:443/bg/a/view/oplakvanijata-formirat-krasotata-vyv-facebook-141542", "text": "Случаите, в които социалните мрежи блокират акаунти заради изображения на голи тела, стават все повече. Снимка на Давид на Микеладжело изведнъж не може да бъде постната във Facebook, защото творецът е имал неблагоразумието да го извае изцяло гол, а когато статуята е „обута“ с боксерки това става възможно, и именно по тази причина в съзнанието на повечето потребители възниква цял букет от чувства, чиито нюанси варират от ярост до задоволство, а причината за това се крие във вариращата в съзнанието на всеки норма за прекрасното, без значение дали става дума за произведение на изкуството или фриволна снимка от плажа. Съвсем наскоро например Facebook и белгийските музеи влязоха в разгорещен спор за творчеството на бароковия художник Пeтeр-Паул Рубенс (1577-1640). Причината бе премахването на изображения на негови произведения, защото по тях имало голи тела. “Свалянето от кръста” и “Триумфът на Венера”, намиращи се в белгийския град Антверпен, са последните картини, предизвикали изблик на пуритански настроения у администраторите на Facebook. “Свалянето от кръста” показва Христос само със закрити с парче плат слабини, а римската богиня Венера, която е част от много сюжети на художника, най-често е изобразявана напълно гола. Интересното в случая е, че в творчеството на Рубенс (на съществена част от картините му присъстват голи тела) доминират религиозни и митологични сюжети и голяма част от тях е била предназначена за олтари и църковни стенописи и съвсем логично не само не представляват еротични обекти, а дори нямат и намек за това, и всеки, който е израснал с поне бледо разбиране за световната култура, е наясно с това. Социалната мрежа обаче заявява, че правилата й не позволяват показването на голотии и художници като Рубенс, Брюгел и Антонис ван Дайк. За да се подиграят на цензорите си, фламадските радетели за изкуството заснеха видеоклип, в който охранители, облечени в униформи със знаците на Facebook, гонят посетителите на музеи от залите с картини на Рубенс, ако те признаят, че имат профил в социалната мрежа. На кадрите се вижда, че туристите са шокирани и не могат да повярват, че това се случва. Беше написано и отворено писмо до Марк Зукърбърг: “Макар че тайно ви се присмиваме, вашата културна цензура прави живота ни труден. Ние, просто искаме да използваме вашата платформа, за да промотираме фламандските майстори и Фландрия като идеалното място за запознаване на тяхното творчество. Защото любителите на изкуството ползват Фейсбук и защото вие давате възможност да стигнем до различни държави”, пише в обръщението, подписано от професори и музейни куратори и директори. Според тях, ако Рубенс би имал възможностда си отвори страница във Facebook, тя би била много популярна. Излиза, че сами са си виновни и сега социалната мрежа трие картините им, защото модераторите зачитат мненията на потребители, според които разголените части на барокови гърди и бедра на мъже, жени и херувими на картините са неприлични и непристойни. Преди известно време в медиите бе тиражиран друг крещящ случай на цензуриране на изкуството. Френският учител Фредерик Дюран заведе иск срещу Facebook за блокиране на акаунта му в социалната мрежа, защото през 2011 г. е постнал снимка на картина с вагина. Става дума за произведение на френския живописец Гюстав Курбе (1819-1877), озаглавено „Произходът на света“ (1866) и то, както е известно е част от културното наследство на Франция, а не обект на мокрите сънища, открит нейде в интернет (факт е също така, че картината на Курбе дълго време е смятана за провокация и не е показвана публично в продължение на 120 години – тя е част от колекцията музея Орсе). След блокирането, учителят независимо от правилото на Facebook решаването на конфликти с компанията е под юрисдикцията на САЩ, е искал възстановяване на акаунта му, което така и не се случи – оказва се, че данните на потребителя се премахват 90 дни след блокирането (поне така твърдят от Facebook). В последно време жертви на цензурата станаха и други известни картини, сред които дори снимка на картината на Йожен Дьолакроа „Свободата води народа“ - по-късно социалната мрежа призна, че е сгрешила, който й се налага да прави вече няколко пъти заради цензура на произведения на изкуството. Любопитен е фактът, че блокирането в социалните мрежи може да се случи, но може и да се окаже, че никой не е обърнал внимание на пост, който съдържа откровена порнография, насилие и т.н. Не винаги е ясно как Facebook определя какво може да бъде публикувано и какво не, също така и защо снимките на кърмеща майка са позволени, а изображенията на просто голи гърди – не. Според сътрудниците на най-голямата социално мрежа, проблемът е в това, че тя има над 1 200 000 000 регистрирани потребители – всички те се различават по възраст, възгледи, манталитет, вероизповедание и ценности. Между тях винаги могат да възникнат конфликти. Именно по тази причина трябва да има правила и те са изложени публично. При регистрирането в мрежата всеки потребител се съгласява с тях. Модераторите обясняват, че в момента правилата са пределно прости и ефективни, като през цялото време се променят. Така например в началото снимките на кърмещи майки са били забранени, защото правилото е било „никакви голотии“, тогава на създателите им се е струвало, че това е единственият начин за борба с порнографията в интернет. Те също така не са си представяли, че на потребителите изобщо ще им хрумне да споделят нещо толкова лично като кърменето. Именно затова въпросното правило е било преразгледано и това вече е възможно – майките могат да кърмят и да споделят това „свещенодействие“ публично. Администраторите смятат, че не е тяхна работа да оценяват къде е границата между порнографията и изкуството. Те просто са на мнение, че са поели определени задължения пред потребителите и са длъжни да ги защитават от съдържание, което може да им навреди. Едно от правилата например е, че се премахват всички изображения на жени, на които се виждат първични или вторични полови белези. Това обясняват сътрудниците на Facebook и поясняват, че техният екип преценява дали дадена публикация трябва да бъде премахната или не и съветва потребителите да помагат като например ограничават достъпа до постовете – това могат да бъдат възрастови ограничения (например непълнолетните да не могат да ги виждат) или да се пише, че снимките на са за хора под 18 години или за слабонервни. Екипът от няколкостотин професионалисти (както служители на Facebook, така и независими експерти), който се занимава с блокирането реагира на оплаквания от страна на потребителите. Реакцията зависи от степента на важност на оплакванията – порнография, екстремизъм, насилие и т.н. Всички решения за блокиране на акаунти и премахване на публикации се взимат от живи хора. Като се разглеждат единствено и само публикации, от които е постъпило оплакване. Ако оплакване няма, никой няма да блокира нищо. Съответно в социалната мрежа могат да бъдат премахнати утвърдени произведения на класиката и същевременно да останат сцени на насилие порнография и екстремистки призиви – всичко зависи от потребителите (поне така твърдят „експертите“ на Facebook и всички потребители кимат с разбиране).", "date": "2018.08.13", "title": "Оплакванията формират красотата във Facebook"}
{"url": "https://www.monitor.bg:443/bg/a/view/rabotata-na-tyrgovskija-registyr-se-vyzobnovjava-poetapno-141546", "text": "Работата на Търговския регистър и регистър на юридическите лица с нестопанска цел ще бъде възобновена поетапно до пълно отстраняване на техническите причини за преустановения достъп, съобщиха от институцията.. Справки за актуално състояние на фирмите ще могат да бъдат извършвани от 15 август. Поетапно ще бъде възстановяван достъпът до останалите функционалности на регистъра. Агенция по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват. Всички останали регистри на Агенция по вписванията работят с пълните си функционалности. Агенцията отново поднася извинения на потребителите си за причинените неудобства. По повод постъпили запитвания, Агенция по вписванията уточнява, че причините са изцяло технически и не са резултат от злонамерена външна намеса. ИТ-експерти от Агенция по вписванията, ИТ-експерти на ангажираната с поддръжката фирма и съвместно с други държавни ведомства продължават да работят в непрекъснат режим в изпълнение на Плана за действие за възстановяване на регистъра в пълната му работоспособност.", "date": "2018.08.13", "title": "Работата на Търговския регистър се възобновява поетапно"}
{"url": "https://www.monitor.bg:443/bg/a/view/levski-vzima-zvezda-na-beroe-141539", "text": "Треньорът на „Левски“ Славиша Стоянович ще получи първото си ново попълнение, след като пое „сините“ преди две седмици. Специалистът настоя още от първия ден на поста, че са необходими спешни трансфери по ключови постове, а за да удовлетворят желанията на наставника си от ръководството на 26-кратните шампиони ще заложат на име от България. Според информация на Дарик футболистът на „Берое“ Мартин Райнов ще премине съвсем скоро в „Левски“. Райнов се отличава с много борбена и сърцата игра, а често бележи и голове, което е привлякло вниманието на „сините“. Освен Райнов Славиша Стоянович настоява за попълнения в защитната линия, където „Левски“ изпитва остър дефицит на играчи по крилата. Отворена е и темата за типичен голаджия, но там развръзка се очаква по-скоро по време на зимната пауза. Междувременно от „Левски“ реагираха остро на публикация, според която клубът дължи пари на школата на Христо Стоичков в Барселона за последвалия трансфер на Божидар Краев в датския „Мидтиланд“. Според информацията клубът на Камата е сезирал УЕФА заради неуредените финансови взаимоотношения на база правилото за солидарност на европейската централа, свързано с бъдещи трансфери. Според него при всяко преминаване на футболист от отбор в отбор, родната му школа има право на процент, като в случая замесената сума е под 100 000 евро. Каталунският вестник „Спорт“ дори споменава името на собственика на „Левски“ Спас Русев, като твърди, че босът е дал думата си казусът да бъде разрешен. От „Герена“ реагираха на изнесените и в българския печат информации и ги определиха като „фалшиви“. „Трансферът на Божидар Краев в системата за трансфери на ФИФА е затворен и като част от този процес не са регистрирани финансови задължения на ПФК „Левски“ към трети страни. Информацията, изнесена в горецитираната публикация, е поредната фалшива новина, свързана с нашия клуб“, обясниха от „Левски“.", "date": "2018.08.13", "title": "„Левски“ взима звезда на „Берое“"}
{"url": "https://www.monitor.bg:443/bg/a/view/areta-franklin-e-na-smyrtno-leglo-141537", "text": "Арета Франклин е на смъртно ложе, гръмнаха американските медии. Роднините и близките и спешно са се събрали при 76-годишната Кралица на соула в Детроит и дори са отправили призив към феновете, да се молят за нея. “Диагностицирана с рак през 2010, Арета се бори храбро и отказва да се предаде пред болестта. В момента е обградена от семейството и близките си. Тя ще липсва толкова много като майка, сестра, приятелка. Но заветът й остава по-голям от живота“, написа нейният приятел Роджър Фрайдмън за сайта Showbiz 411. Източник на британския вестник The Tepegraph, който е приближен на певицата също потвърди фаталните проблеми със здравето на звездата. „Нещо се случва със здравето й. Тя пропусна няколко много важни обществени събития в последно време, включително погребението на една от големите й любови Денис Едуардс. Това не е характерно за Арета“, споделятой. Едуардс, който е един от членовете на The Temptations, е вдъхновението за песента на Франклин - Day Dreaming. През март тя отмени концерта за 76-тия си рожден ден, няколко ангажимента през април и фестивално участие през юни. Въпреки това се знае, че работи по албум със Стиви Уондър и друг проект с Лайнъл Ричи, но не е известно на какъв етап са. Последно Арета пя миналия ноември за Фондацията на Елтън Джон в Ню Йорк, а последната й публична изява беше концертът й във Филаделфия преди година. Звездата, известна с бурния си живот и пристрастеността към цигарите и алкохола, е носителка на 18 награди „Грами“. Тя е и първата жена въведена в Рокендрол залата на славата през 1987 г. Държи още няколко рекорда като – певицата, която е присъствала най-много в престижните класации на сп. Билборд със своите 112 сингъла в чартовете. Продала е над 75 милиона албума в световен мащаб. Последният й албум, 42-ри подред, A Brand New Me, излезе през ноември 2017 г.", "date": "2018.08.13", "title": "Арета Франклин е на смъртно легло"}
{"url": "https://www.monitor.bg:443/bg/a/view/i-kapitanyt-na-nacionalite-skysa-s-ergenlyka-141544", "text": "Капитанът на националния отбор по волейбол Виктор Йосифов напусна тима на ергените и е вече е семеен мъж. Той каза заветното \"Да\" на своята дългогодишна приятелка Виолина. Двамата минаха под венчилото на стилна церемония във Варна, от където е очарователната блондинка. Празненството продължи до зори в комплекс \"Хоризонт\" край морето. Кумове на младото семейство бяха либерото на тима ни Теодор Салпаров и неговата спътница актрисата Ралица Паскалева, която наскоро роди техния син Максим. Сред гостите бяха волейболните национали и бивши съотборници на Виктор Йосифов. Младоженците бяха облечени с вкус и стил. Виктор избра класиката, а Виолина - прилепнала по тялото рокля с дантели, която подчертаваше перфектните й извивки. Двамата са заедно заедно от 2009-та година, а преди няколко месеца стана ясно, че са сгодени. С това завърши нечуваната досега серия от сватби на волейболисти за едно лято. През нея минаха Тодор Скримов и най-красивата учителка Силвия Зубева, на които кумуваха Виктор и Виолина, после Добромир Димитров и \"Мис България 2012\" Нанси Карабойчева и Николай Учиков и Весела Бончева. Селекционерът Пламен Константинов обаче не даде шанс на своите играчи за медни месеци. Вчера той ги събра на лагер във Варна, където започват от 9 септември участието си на световното първенство, на което страната ни е домакин заедно с Италия. Нашите играят от 9 до 18 септември в група D с отборите на Финландия, Полша, Иран, Пуерто Рико и Куба.", "date": "2018.08.13", "title": "И капитанът на националите скъса с ергенлъка"}
{"url": "https://www.monitor.bg:443/bg/a/view/izgotviha-novite-pravila-za-konvoj-na-arestanti-141529", "text": "Работната група, създадена със заповед на главния директор на Главна дирекция „Изпълнение на наказанията“ /ГДИН/ за изготвяне на Правилата за условията и реда за осъществяване на конвойна дейност от служителите на ГДИН, приключи своята дейност в петък, 10 август 2018 г. , съобщиха от министерство на правосъдието. Още същия ден проектът на правилата е изпратен за становища до Върховна касационна прокуратура, Върховен касационен съд и Върховен административен съд. След получаването на компетентните становища правилата ще бъдат утвърдени от министъра на правосъдието, съобщават още от ведомството. Проблемът с конвоирането на арестанти към болнични заведения с белезници на ръцете и пранги на краката разшумя, след като бивш пиар на временно отстранената от длъжност кметица на столичния кв. „Младост“ Десислава Иванчева публикува в интернет клип как отива на изследвания окована. Тогава правосъдното министерство обясни, че това става по силата на вътрешна наредба от 2013 г., според която конвоирането на лишени от свобода към болници става по този начин. Причината за правилата били опитите за бягства и осъществени бягства на арестанти по време на конвоиране  до лечебни заведения. При излизането на Иванчева от болница отново бе пусната снимка в профила й във фейсбук как е окована, но се оказа, че снимката е стара, тя е била изведена оттам без никакви белезници, съобщиха от ГДИН .", "date": "2018.08.13", "title": "Изготвиха новите правила за конвой на арестанти"}
{"url": "https://www.monitor.bg:443/bg/a/view/prijateli-vryshtat-lentata-20-godini-nazad-141527", "text": "Изложба, посветена на трагично загиналите преди 20 години фотографи Георги Димов и Драгомир Запрянов ще отвори врати в музея  на фотографията и виртуалното изкуство. Възпитаникът на някогашния техникум по фотография и полиграфия Георги Димов  и току що дипломиралият се в Художествената академия Драгомир Запрянов станаха жертва на трагична катастрофа край Сливен през август 1998 година когато автомобилът им попада под колелата на ТИР на връщане от морето. Изложба, посветена на трагично загиналите преди 20 години фотографи Георги Димов и Драгомир Запрянов ще отвори врати в музея  на фотографията и виртуалното изкуство. Възпитаникът на някогашния техникум по фотография и полиграфия Георги Димов  и току що дипломиралият се в Художествената академия Драгомир Запрянов станаха жертва на трагична катастрофа край Сливен през август 1998 година когато автомобилът им попада под колелата на ТИР на връщане от морето. За Деня на Пресвета Богородица, 15 август техни близки родственици и и приятели, отварят семейните и личните си архиви , за да припомнят творчеството им. Стотици лични и пробни снимки,  фотоси,  ленти и диапозитиви, са преровили братът на Георги, фотографът Стефан Димов и сестрата на Драго, художничката Ваня Запрянова, които са куратори на мемориалната изложба. Димов е сред създателите на известната  във фотографските среди група „Казанлък 85“, в която се включват сегашните майстори на Желиян Николов,  Александър Иванов,  Бедрос Азинян и Мариян Димитров. Групата остава във фотографската българска история със смелите си художествени опити,  които я определят като уникално и ново за времето си,  явление. Георги е носител на множество награди,  има участия в десетки фотографски форуми – конкурси, фестивали, фото-ваканции, съвместни експозиции.  Той е сред първите  запечатали уникалните археологически открития на д- Георги Китов в Долината на тракийските царе от началото на 90-те години на 20-и век.  Драгомир Запрянов е завършил  „Промишлен дизайн“ в казанлъшката художествена гимназия, дипломира се в същата специалност и в академията и сред първите и изключително надеждни графични дизайнери , илюстратори и пространствени оформители. Експозицията е под наслов  „Това, което остава…“, голяма част от работите в нея са непознати за широката публика", "date": "2018.08.13", "title": "Приятели връщат лентата 20 години назад"}
{"url": "https://www.monitor.bg:443/bg/a/view/jana-marinova-stana-geroinja-na-galseran-141532", "text": "Звездните актьори Яна Маринова и Симеон Лютаков правят силни комедийно-драматични роли в спектакъла „Изборът на Марта“ – продукция на Варненския театър „Стоян Бъчваров“ по пиесата на Жорди Галсеран „Без резерви“, която за пръв път се поставя у нас от известния режисьор Георги Михалков. Премиерното представление се състоя в края на миналата седмица на Римските терми в морската столица, но от началото на идния сезон заглавието ще влезе и където най-вероятно ще се играе веднъж месечно. Към тази виртуозна творба на най-популярния испански драматург в света се посяга сравнително рядко, защото е доста трудна за осъществяване – жанрът не може да се определи точно, като гравитира между криминална комедия, любовна драма и романтичен трилър. В първите две трети на сценичното действие зрителят е убеден, че гледа едно определено нещо, по-късно неочаквани, следващи все по-бързо обрати го превръщат в съвсем друго, а финалната реплика оставя вратата отворена за трето и четвърто... Въпреки това обаче всяка ситуация трябва да бъде ясно решена, за да има после ефект на повдига завесата за „Монитор“ Георги Михалков. Произведението в атрактивна „опаковка“ поставя сериозния въпрос за житейския избор, което е дало основание на режисьора да промени заглавието на пиесата, преведена на български от Нева Мичева. Друга причина спектакълът да се нарича „Изборът на Марта“ е фактът, че именно героинята на Яна Маринова (всъщност Висента) дърпа конците на сюжета. Реално Маринова, която е избрана за ролята с широк национален кастинг измежду десетки актриси от цялата страна, се превъплъщава в два съвсем различни, дори противоположни характера. В началото тя се появява в живота на персонажа на Симеон Лютаков като рекламен агент в екстремна брачна криза... Звездата от сериала „Седем часа разлика“ в спектакъла пък е политик в оставка, който е излязъл доброволно от голямата игра, защото се смята за почтен. Което обаче не му пречи да  жонглира с обществени поръчки Лютаков е един от коронните актьори на Михалков, който още в началото на кариерата му във Варненския театър го режисира в разтърсващата „Прашка“ от Николай Коляда – болезнена психологическа драма с гей привкус. Яна Маринова пък доказва, че непрекъснато се развива и с право иска да бъде приемана като сериозна актриса, особено след моноспектакъла „Глас“ по текст на писателката Елена Алексиева. Партньорството между двамата в творбата на Галсеран се е получило страхотно, а в силния ансамбъл на постановката са още Валентин Митев, Николай Кенаров и младата Розалия Абгарян, подкрепление от Бургаския театър, като почти Алмодоваровски типаж на проститутка.", "date": "2018.08.13", "title": "Яна Маринова стана героиня на Галсеран"}
{"url": "https://www.monitor.bg:443/bg/a/view/mesi-stana-naj-tituluvanijat-v-istorijata-na-barselona-141534", "text": "„Барселона“ обърна „Севиля“ с 2:1 в Мароко, където тази година се проведе двубоят за Суперкупата на Испания. Точни за каталунците бяха Жерар Пике и Усман Дембеле, а за \"белите\" голмайстор бе Пабло Сарабия. Двубоят бе по-специален за звездата на „Барса“ Лео Меси. Аржентинецът изпревари Андрес Иниеста и вече има 33 трофея с екипа на испанския гранд, което го прави най-титулуваният играч на клуба за всички времена. В двубоя за Суперкупата на Германия пък изобщо нямаше подобна интрига. „Байерн“ спечели трофея за седми път в историята си, след като разби „Айнтрахт“ (Франкфурт) с 5:0 като гост в първия си официален мач под ръководството на Нико Ковач. В края на миналия сезон „орлите“ с Ковач победиха баварците с 3:1 на финала на Купата на Германия, но този път не успяха да преборят хегемона. За „Байерн“ с хеттрик се отчете Роберт Левандовски, а по един гол добавиха Кингсли Коман и Тиаго Алкантара.", "date": "2018.08.13", "title": "Mеси стана най-титулуваният в историята на \"Барселона\""}
{"url": "https://www.monitor.bg:443/bg/a/view/nad-5-pyti-padnali-izmamite-sys-subsidii-za-zastypeni-nivi-141528", "text": "Значително са намалели случаите на умишлено заявените за субсидии застъпени земеделски площи, като спрямо 2014 г., когато са били 50 хил, сега те са паднали на по-малко от 10 хиляди. Това каза по БНР Янислав Янчев, началник отдел „Директни плащания“ в Държавен фонд „Земеделие“ (ДФЗ-РА). Според него това се дължи на новите средства за очертаване на площите, които използват собствениците на парцелите и санкциите. „Кандидатите за европейски субсидии все повече използват нови средства за очертаване, включително и чрез GPS технологии и по този начин подобряват точността на дигитализиране на земеделските си парцели в интегрираната система за администриране и контрол. Със сигурност санкциите имат възпиращ ефект“, смята Янчев. „Санкциите са стандартни. Не се отпуска подпомагане за тази площ и има наказание още 1,5 пъти с размера на площта“, припомни експертът и уточни, че при последните извършени проверки на ДФЗ бяха установени застъпвания в заявленията за субсидии на близо 9500 кандидати с обща площ над 5000 хектара. По думите на експерта от ДФЗ, през тази година са установени много, но малки по обем застъпвания и тази тенденция е положителна, защото нямаме установени големи случаи на двойно заявени площи. След като бъде констатирано застъпване, има описана процедура, според която до всички кандидати за субсидии, при които е установено застъпване, се изпращат уведомителни писма. Собствениците на такива парцели трябва да се явяват в 20-дневен срок в съответната областна дирекция на Фонда, за да предоставят документи, с които да докажат кой е реалният ползвател на тази площ. \"Договор за аренда, за наем, нотариален акт, ако е собственикът - има над 10 различни вида документа. Ако кандидатът участва в споразумение за ползване между ползватели в дадено землище, също може да кандидатства\", обясни Янчев.", "date": "2018.08.13", "title": "Над 5 пъти паднали измамите със субсидии за застъпени ниви"}
{"url": "https://www.monitor.bg:443/bg/a/view/nad-300-raneni-pri-ruhnala-platforma-na-koncert-v-ispanija-141526", "text": "Над 300 души са пострадали, девет от тях - тежко, при рухването на дървена платформа в неделя на концерт в испанското крайморско градче Виго в североизточната област Галисия, съобщиха местните власти, цитирани от АФП. Общо 316 души са получили медицинска помощ. Девет от тях са в болница без риск за живота, но са с тежки фрактури, черепни и гръдни травми, посочи в комюнике Хесус Васкес Алмуня, който отговаря за здравеопазването в областното управление. Алмуня уточни, че двама от настанените в болница са непълнолетни. Повечето хора са пострадали леко - имат само контузии. Изградената на морския бряг платформа, дълга 30 и широка 10 метра, била пълна с хора, дошли на рапконцерт от фестивала \"О Марискиньо\". Малко преди полунощ тя рухнала, вероятно поради претоварване. Предстои да се установят причините за случилото се. Тъй като платформата била до водата, властите изпратили гмуркачи и използвали термични камери, за да са сигурни, че няма затиснати хора под водата. \"За щастие нямаше\", заяви кметът на града Абел Кабайеро. Според очевидци платформата поддала при първата песен на рапъра Реис Б, който поискал от публиката да скача. Испанският премиер Педро Санчес изрази в Туитър съчувствие към пострадалите и им пожела бързо възстановяване.", "date": "2018.08.13", "title": "Над 300 ранени при рухнала платформа на концерт в Испания"}
{"url": "https://www.monitor.bg:443/bg/a/view/sushata-orjaza-zyrnenata-rekolta-v-chehija-sys-7-5-141538", "text": "Реколтата от зърнени култури в Чехия през тази година ще бъде със 7,5% по-малко, отколкото през 2017 г., съобщи днес Чешката статистическа служба, цитирана от ТАСС. \"Реколтата от зърнени култури е намаляла през текущата година със 7,5 процента спрямо миналата година\", се посочва в прогнозата. \"Фермерите ще съберат 6,345 млн. тона зърнени култури\", информира ведомството. Зимните сортове пшеница, които са главната хлебна зърнена култура, ще са с 8,5% по-малко спрямо 2017 година. Реколтата от ечемик, основният продукт за производството на чешката бира, се е понижила с 9 на сто. Жегата и сушата станаха главната причина за спада в реколтата от зърнени култури в Чехия. Заради незначителното количество валежи и по-топлото време през май и лятото текущата година е сред най-трудните за чешките фермери, се съобщава в комюникето на Чешката статистическа служба.", "date": "2018.08.13", "title": "Сушата оряза зърнената реколта в Чехия със 7,5%"}
{"url": "https://www.monitor.bg:443/bg/a/view/6298-ma-shofiori-djigiti-hvanati-prez-uikenda-141531", "text": "6298 шофьори-джигити са хванати през уикенда, съобщиха от МВР. В рамките на операцията за контрол по основните пътни направления през събота и неделя са проверени 6636 моторни превозни средства и 7535 водачи и пътници.  Издадени са 3974 фиша и 1024 акта за установени административни нарушения. В рамките на операцията през двата почивни дни са констатирани 6298 нарушения на скоростните режими. На 245 водачи са издадени заповеди за принудителни административни мерки, а на 78 са отнети свидетелствата за управление на МПС поради неплатени глоби. На място полицейските служители са връчили 462 електронни фиша. Най-голям брой МПС са проверени на територията на ОДМВР-Враца – 825, и ОДМВР-Пловдив – 739, а най-много хора: от екипите във Варна – 1241 и Велико Търново – 1102. Най-много нарушения за скорост са засечени на територията на ОДМВР- Велико Търново – 519, и на територията на ОДМВР-Бургас - 485.", "date": "2018.08.13", "title": "6298 шофьори-джигити хванати през уикенда "}
{"url": "https://www.monitor.bg:443/bg/a/view/travis-skot-detronira-drejk-141530", "text": "Рапърът Травис Скот измести колегата си Дрейк от върха на класацията на „Билборд“ за албуми. Бившата муза на Риана държа челната позиция в продължение на цели пет седмици с тавата Scorpion. Сега Скот, който доби популярност като половинка на риалити сензацията Кайли Дженър, се нареди на първо място в Топ 200. По данни на компанията „Нилсен Мюзик“ са отчетени 537 000 продажби на албума му Astroworld. Това е най-касовият дебют за 2018 година след този на Дрейк. За периода на отчитане канадският рапър пък е продал 117 000 единици от Scorpion и така пада на втора позиция. Бронзовият медалист в подредбата за Топ 200 на „Билборд“ е рапърът Мак Милър с 66 000 продадени единици от тавата Swimming. На четвърто и пето място се нареждат съответно рапърите Пост Малоун с 58 000 продадени единици от албума Beerbongs & Bentleys и Уай Джи с 56 000 единици от тавата Stay Dangerous.", "date": "2018.08.13", "title": "Травис Скот детронира Дрейк"}
{"url": "https://www.monitor.bg:443/bg/a/view/chernoto-pile-100-za-vekovnija-ubilej-na-hajtov-141536", "text": "Феноменалният Мариус Куркински ще представи авторския си моноспектакъл „Черното пиле“ по разкази на Николай Хайтов за стотен път на 19 април догодина. С представлението в Зала 1 на НДК ще бъде отбелязана 100-годишнината от рождението на големия български писател, публицист и драматург. Поканата идва от продуцентска къща „Ажур Пико“ и „Артишок“, а билетите на цени от 20 до 40 лв. от днес са вече в продажба. „Черното пиле“ обединява три великолепни разказа на Хайтов - „Мерак“, „Пазачът на овесената нива“ и едноименния „Черното пиле“. Изключително въздействащ и близък до сърцето, спектакълът е изпипан до последния детайл – семпъл декор, изящна музика и осветление. Присъствието на Мариус е както винаги впечатляващо: от самото начало той „хваща“ здраво публиката и я повежда към дълбокото, като не спира да я вълнува. Невероятният актьор продължава да обследва психологията на българина – с неговата виталност и желание да вниква в нещата, да се развива, да се преборва. Усещат се и огромното уважение на Мариус към автора, и силната му любов и симпатия към пъстрата душевност на нашенеца. От близо две години представлението се радва на нестихващ интерес и се играе пред препълнени салони както в България, така и в чужбина. Напълно заслужени са отличията му: първа награда от Националния театрален фестивал „Чудомирови празници“ в Казанлък, призът за мъжка роля от Международния фестивал „Друмеви театрални празници“ в Шумен и номинацията за водеща мъжка роля „Икар 2018“ от Съюза на артистите.  ", "date": "2018.08.13", "title": "„Черното пиле“ № 100 за вековния юбилей на Хайтов"}
{"url": "https://www.monitor.bg:443/bg/a/view/myjete-se-strahuvat-ot-visoko-jenite-ot-bubolechki-141518", "text": "Мъжете се страхуват най-вече от височини, а жените - от пълзящи насекоми и влечуги, пише в. \"Дейли стар\", позовавайки се на резултатите от проучване, направено във Великобритания. Допитването, целящо да разкрие най-големите човешки страхове, е осъществено по случай предстоящото откриване по-късно през годината на атракциона \"Беър Грилс Адвенчър\" в Бирмингам, предназначен да помогне за преодоляването им. \"Най-големият страх на човека е от самия себе си\", казва приключенецът и експерт по екстремно оцеляване Беър Грилс, по чиито истински приключения са моделирани предизвикателствата в атракциона. Допитването показва, че страхът от неизвестното сковава една четвърт от хората. Над една пета от индивидите признават, че се боят от затворени пространства. Над 40 процента от участниците в допитването споделят, че изпитват боязън от три или четири неща, като повечето им страхове са се развили в детството. Въпреки всичко голяма част от хората са готови да се впуснат в битка с фобиите си. Над 50 процента от анкетираните смятат, че най-доброто решение е директното изправяне срещу страховете. Поданиците на Нейно Величество са на мнение, че от полза са и книгите за самопомощ. Сред най-странните страхове, посочени в допитването, са от боб, банани и прахосмукачки.", "date": "2018.08.13", "title": "Мъжете се страхуват от високо, жените - от буболечки"}
{"url": "https://www.monitor.bg:443/bg/a/view/miniori-chakat-energijna-strategija-otchitat-zapasi-ot-vyglishta-za-60-godini-141516", "text": "Да бъде разработена и приета актуална национална  енергийна стратегия, която да отчита новите реалности в света, настояват от държавното „Мини Марица изток“ ЕАД, където напомнят, че разполагат с резерв от 1,8 мрд т въглища, които при сегашните темпове на добив ще стиг нат за следващите 60 години. Да бъде разработена и приета актуална национална  енергийна стратегия, която да отчита новите реалности в света, настояват от държавното „Мини Марица изток“ ЕАД, където напомнят, че разполагат с резерв от 1,8 мрд т въглища, които при сегашните темпове на добив ще стиг нат за следващите 60 години. Първата копка в комплекса е направена преди 66 години, припомня изпълнителният директор на дружеството инж. Андон Андонов, като до момента са добити 1,3 млрд т лигнитни въглища и са изкопани, транспортирани и насипани 4,5 млд куб м земна маса. От началото на годината до 9 август от трите рудника са изкопани за нуждите на държавната ТЕЦ „Марица изток 2“, американските АЕS и Контур Глобал и „Брикел“ ЕАД – Гълъбово 14,8 млн т, като приходите от пряката дейност на дружеството са рамките на 254 млн лв.На 153 млн лв възлизат вземанията на миньорите, 43 млн лв са в просрочие, като най-голям длъжник е държавната ТЕЦ – 2 със 132 млн лв при 47 млн просрочени.На 10 млн лв възлизат задълженията на свързаната с бизнесмена Христо Ковачки „Брикел“, половината са в закъснение. По 6 и 5 млн лв дължат двете американски ТЕЦ, които през последните два месеца работят с намалена мощност заради препълнените язовири и по-евтиния ток от ВЕЦ. На 22,5 млн лв възлизат задълженията на дружеството, 7 млн са към държавното БЕХ ЕАД, 7,5 млн лв са към банки-кредиторки. Предварителният план за добив на въглища е изпълнен на 95 на сто, няма отказани поръчки от основните контрагенти, коментира инж. Андонов. Заради по-малкия добив е намалена инвестиционната програма, при планирани 91 млн лв за годината през първите 7 месеца са изразходвани 61 млн лв. Само за безопасни условия на труда са планирани 17 млн лв, от тях договорени са вече 12,8 млн лв. В ход е монтажът на първите от 2006 г. два нови багера от типа РС 2000 и РС 2 200, които ще влязат в експлоатация догодина. На 50 процента е изпълнена ремонтната програма, а през центъра за професионално образование от началото на годината са преминали 1 872 души от общо заетите в комплекса  7 300 души. Постигната е  средната брутна заплата от 1 930 лв, през миналата седмица е бил подписан нов колективен трудов договор, който запазва голяма част от досегашните условия на труд въпреки непроменената от 2014-та година цена за изкупуване на въглищата от  77 лв за тон условно гориво. В края на м.г. от дружеството са настояли за увеличение на цената с 4 лв , но все още няма решение. Бъдещето на минното дружество е в пряка зависимост от съдбата на четирите ТЕЦ в региона, напомня изпълнителният директор. Планът за развитието му предвижда изкопаването на терените, където сега се селата Бели Бряг и Трояново, изместване коритото на река Сазлийка , преместване на част от трасето на главния път от Свиленград за Русе и няколко далекопровода.", "date": "2018.08.13", "title": "Миньори чакат енергийна стратегия,  отчитат запаси от въглища за 60 години"}
{"url": "https://www.monitor.bg:443/bg/a/view/kamion-s-bali-izgorja-nasred-pytja-141517", "text": "Товарен автомобил „Волво“, превозващ бали със слама изгоря до шушка насред пътя между селата Средец и Тракия в община Опан. Товарен автомобил „Волво“, превозващ бали със слама изгоря до шушка насред пътя между селата Средец и Тракия в община Опан. Сигналът за горящото возило е получен на телефон 112 към 14,15 часа в неделя, при пристигането на местопроизшествието на главен път І-5 на огнеборците не оставало нищо друго освен да избутат нажежените ламарини извън платното , за да пропуснат колоната.Искрата според предварителния оглед е тръгнала от електрическата система, по щастлива случайност водачът, 40-годишен жител на Кърджали е успял да скочи от кабината и да се отдалечи. Причините за възникване на пожара и размерът на нанесените щети са в процес на изясняване, образувано е досъдебно производство по чл.331 от НК.", "date": "2018.08.13", "title": "Камион с бали изгоря насред пътя"}
{"url": "https://www.monitor.bg:443/bg/a/view/arsenal-tula-s-unikalen-jest-kym-misho-aleksandrov-141515", "text": "Михаил Александров, на когото предстои операция остана трогнат от жеста на съотборниците си в \"Арсенал\" (Тула). Съотборниците му излязоха с фланелки в негова подкрепа преди операцията. Тимът на българина победи с 3:1 \"Ахмат\" (Грозни) в мач от поредния кръг на руското първенство, а това беше и първи успех на тима в първенството. Ето какво написа той в профила си в социалната мрежа Инстаграм: ​\"Момент, който аз няма да забравя никога в моя живот! Благодаря за това особено внимание в такъв труден за мен момент! Обещавам, че ще се върна силен и ще ви помогна, както вие на мен! За съжаление, аз ще трябва да направя операцията, ако искам да продължа да играя футбол с такива играчи и хора като вас\", написа Александров.", "date": "2018.08.13", "title": "\"Арсенал\" (Тула) с уникален жест към Мишо Александров"}
{"url": "https://www.monitor.bg:443/bg/a/view/pojaryt-na-o-v-evbeja-e-ovladjan-141520", "text": "Големият горски пожар, разразил се на гръцкия о-в Евбея, е поставен под контрол, съобщи гръцката телевизия Скай, като цитира представител на местните власти. Регионалният управител Костас Бакояни посочи, че \"активен фронт на пожара вече не съществува\". Друг представител на местните власти - Танасис Каракандзас също заяви, че огнищата на пожара в Евбея са поставени изцяло под контрол. Той посочи, че евакуацията на жителите в района с автобуси е била извършена много организирано. Около 140 души бяха настанени в хотели в района, а останалите жители са предпочели да нощуват у свои роднини и приятели, заяви Каракандзас. Около 500 души от селата Кондодеспоти и Ставрос, край които се разразиха пожарите, бяха евакуирани като превантивна мярка. Също с превантивна цел бяха евакуирани манастир и детски лагер.  Пожарникарите водиха цяла нощ борба с огъня на о-в Евбея. Присъединиха се и два самолета и четири хеликоптера. По данни на пожарната служба в усилията по гасенето на пожарите на о-в Евбея са се включили 186 пожарникари и 62 пожарни коли, 204 военни, както и още техника.  Движението по основното шосе на острова е възобновено.", "date": "2018.08.13", "title": "Нов пожар избухна в Гърция - овладян е "}
{"url": "https://www.monitor.bg:443/bg/a/view/ruskite-svryhbogatashi-zagubiha-3-mlrd-141525", "text": "Руските свръхбогаташи загубиха 3,1 млрд. долара от състоянията си, сочат данни на Bloomberg Billionaires Index, цитирани от ТАСС. Собственикът на Новолипецкия металургичен комбинат (НЛМК) Владимир Лисин е загубил от стойността на активите си 832 млн. долара. Шефът на друга подобна компания в Магнитогорск Виктор Рашников и собственикът на \"Северстал\" Алексей Мордашов са загубили съответно - 446 млн. и 444 млн. долара. Ортаците в Evraz Роман Абрамович и Александър Абрамов са загубили от спада на акциите си над 600 млн. долара. Съсобствениците на \"Сибур\" Леонид Михелсон и Геннадий Тимченко пък са изгубили съответно 182 млн. и 55 млн. долара. Заради спад на пазарната капитализация на \"Норилски никел\", състоянието на един от основните му акционери Владимир Потанин е паднало с 290 млн. долара.", "date": "2018.08.13", "title": "Руските свръхбогаташи загубиха $3 млрд."}
{"url": "https://www.monitor.bg:443/bg/a/view/bojko-krystanov-reklamira-nov-serial-na-festival-141522", "text": "Бойко Кръстанов ще е един от младите кино таланти, превърнал се в тийн идоли, които лично ще зарадва феновете си на предстоящото издание на Aniventure Comic Con 2018 на 15 и 16 септември в Интер Експо Център. Той ще присъства в качеството на звездата в каста на новия уеб сериал на 7Talents „Пъзел: Похитени“. Екшън-трилърът ще стартира в платформата Vbox7 тази есен и ще бъде една от най-мащабните онлайн поредици, създавани до момента в България по отношение на техника, ефекти и актьорски състав, част от който е и тийн идолът Мона Гочева. Сценарият е дело на екипа, работил по проекти като “Под прикритие“ и “Дъвка за балончета“. Платформата за видеосподеляне ще има обособен свой собствен кът на изложението, което е най-голямото младежко събитие в България, срещащо феновете със световноизвестни косплейъри, популярни актьори и влогъри от България и света, ще има зони за аниме и комикси, много гейминг и стотици награди. Във Vbox7 простраснтвото ще гостуват звездите от мистъри уеб сериала „Килерът“ - Надя Петрова, Ралица Добрева, Антоан Петров и Никол Андонова. Още с първия си епизод, поредицата се превърна в истински фурор и само за месец събра над 3 милиона гледания онлайн. Със своите почитатели ще се срещнат още Иван Тишев и Мино Караджов от „Не така,брат!“. Компания ще им правят Илиян Илиев и Михаела Павлова от хитовата тийн драма „Следвай ме“, която бе номинирана в два от най-престижните европейски фестивала за дигитални продукции. Със своите близо 30 милиона гледания на всички платформи и над 150 хиляди последователи, „Следвай ме“ безспорно е един от най-успешните уеб сериали у нас. Носителката на короната в „InstaQueen“ Ивомила и кандидат-ангелът Доби ще споделят кое от предизвикателствата в бляскавото уеб шоу е било най-трудно. Звездата Лина Роскин от риалити поредицата „10 първи срещи“ пък ще разкрие тайните на перфектната първа среща. Припомняме, че по време на изложението феновете ще имат възможност да се докоснат и до три от звездите на най-успешния сериал в историята - „Игра на тронове“. Актьорът Крисчън Найрн, познат на телеманиаците като Ходор, ще се завърне в армията на живите в София. Освен него за фестивала ще пристигнат още двама герои от „Игра на тронове“. Наскоро стана ясно, че един от най-емблематичните злодеи - Кралят на нощта, в кожата на който скача словашкият актьор Владимир Фурдик, ще търси бели бродници у нас, а Джема Уелън, която играе Яра Грейджой - първата жена лидер на Железните острови ще размаха меч у нас.", "date": "2018.08.13", "title": "Бойко Кръстанов рекламира нов сериал на фестивал"}
{"url": "https://www.monitor.bg:443/bg/a/view/opek-poniji-prognozata-si-za-tyrseneto-na-neft-za-2019-g-141523", "text": "ОПЕК прогнозира по-слабо търсене на нейния петрол догодина до 1,43 млн. барела дневно, тъй като конкурентите добиват повече и посочи, че водещият износител Саудитска Арабия, която не желае отново да се стига до свръхпредлагане, е намалила добива си, предаде Reuters. За 2018 г. се очаква показателят да е средно 1,64 млн. барела дневно. В месечния си доклад ОПЕК уточни, че светът ще се нуждае от 32,05 млн. барела петрол дневно от 15-те страни членки на организацията през 2019 година, което е по-малко със 130 000 барела дневно спрямо прогнозата миналия месец. ОПЕК отбеляза, че добивът на картела през юли се е увеличил до 32,32 млн. барела дневно, което е над прогнозираното търсене въпреки неочакваното намаляване на добива на Саудитска Арабия само седмици след като ОПЕК и съюзниците й се споразумяха да увеличат добива. През юли добива си са увеличили Кувейт, Нигерия, ОАЕ и Ирак, допълва ТАСС. Либия, Иран, Саудитска Арабия и Венецуела са намалили добива си.", "date": "2018.08.13", "title": "ОПЕК понижи прогнозата си за търсенето на нефт за 2019 г."}
{"url": "https://www.monitor.bg:443/bg/a/view/ford-mondeo-i-5000-lv-sreshtu-fish-za-1-20-v-sofija-141524", "text": "\"Втори ТОТО шанс\" за играта \"6 от 49\" донесе най-голямата печалба в тираж №64 на БСТ. Играч, заложил на единичен фиш за 1,20 лв. в София, ще вземе луксозен автомобил \"Форд Мондео\" и 5000 лв. Номерът на квитанцията му беше изтеглен чрез жребий от всички фишове в специалния тираж за \"6 от 49\", които участваха без допълнителен залог. При паричните печалби най-скъпи са двете петици по 25 280,30 лева в играта \"5 от 35\" - по една в двете тегления. Тази в първо падна с 4 комбинации (и 4 за \"Тото Джокер\") за 3,60 лв. Другата - във второ, е за същия фиш, но абонаментен за 2 тиража, за 7,20 лв. В \"6 от 49\" пък късметлия уцели една от 3-те петици по 13 192,60 лв., 8 четворки по 98,90 и 10 тройки по 6,50 лв. и ще прибере 14 048,80 лева. Уцелени са от фиш със система №88 в 1 област, 3 области обикновено попълване и 20 комбинации за \"Тото Джокер\" за 41,20 лв. Джакпотът в \"6 от 49\" порасна със 118 733,52 лв. и стигна 5 805 656,16, а до четвъртък се очаква да мине 5,880 млн. \"6 от 49\": Числа - (6, 29, 31, 33, 34, 45); 6 - няма, 5 - 3 по 13 192,60 лв., 4 - по 98,90 лв., 3 - по 6,50 лв.; ДЖАКПОТ: 5 805 656,19 лв.  Числа - (11, 12, 13, 28, 29, 32); 6 - няма, 5 - 2 по 5319,80 лв., 4 - по 56,60 лв., 3 - 3,60 лв.; ДЖАКПОТ: 366 330,88 лв.  I теглене - (11, 12, 21, 23, 26); 5 - 1 по 25 280,30 лв., 4 - по 109,50 лв., 3 - по 4,50 лв.; II теглене - (6, 7, 13, 19, 32); 5 - 1 от 25 280,30 лв., 4 - по 73,00 лв., 3 - по 3,70 лв.  Числа - (7, 21, 36, 42, 50); Зодия 4 - Рак; 5+1 - няма, 5 - няма, 4+1 - 2 по 5000,00 лв., 4 - 2 по 500,00 лв., 3+1 - 16 по 100,00 лв., 3 - 138 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 6, 7); Цифри – (6, 8, 3); 3 - 2 по 12 571,70 лв., 2 - 802 по 31,40 лв.; ДЖАКПОТ: 0,00 лв.  Година - 73, месец 12, дата 20, ден 1; I група - няма, II - 2 по 234,80 лв., III - 3 по 125,30 лв., IV - няма, V - 9 по 26,10 лв., VI - 5 по 37,60 лв., VII - 19 по 12,40 лв., VIII - 32 по 5,90 лв., IX - 46 по 6,10 лв., X - по 4,30 лв., XI - по 1,70 лв., XII - по 2,60 лв., XIII - по 2,00 лв., XIV - по 1,40 лв., XV - по 1,30 лв.; ДЖАКПОТ: 8261,74 лв.", "date": "2018.08.13", "title": "\"Форд Мондео\" и 5000 лв. срещу фиш за 1,20 в София"}
{"url": "https://www.monitor.bg:443/bg/a/view/merkel-shte-se-sreshtne-s-putin-v-sybota-141521", "text": "Германският канцлер Ангела Меркел ще се срещне с руския президент край Берлин в събота, предаде Ройтерс, като се позова на нейния говорител. Двамата ще обсъдят в двореца Мезеберг конфликтите в Сирия и Източна Украйна, както и енергийни въпроси. Меркел и Путин се срещнаха в руския черноморски курорт Сочи през май. Миналия месец германският канцлер и министърът на външните работи Хайко Маас разговаряха в Берлин с руския външен министър Сергей Лавров и началника на генералния щаб на въоръжените сили на Русия Валерий Герасимов.  ", "date": "2018.08.13", "title": "Меркел ще се срещне с Путин в събота"}
{"url": "https://www.monitor.bg:443/bg/a/view/povdigat-obvinenie-sreshtu-bencho-benchev-za-ukrivatelstvo-na-ochite-141505", "text": "Зам.-председателят на общинския съвет в Бургас Бенчо Бенчев, който трябваше в понеделник да бъде подведен под наказателна отговорност, не се яви в прокуратурата. Рано сутринта адвокатът му се обадил, че е служебно ангажиран по друг случай, поради което е възпрепятстван да се яви заедно с клиента си.  Защитникът е гарантирал обаче, че във вторник двамата с Бенчев ще се явят, за да стартира процедурата по привличане на бизнесмена под наказателна отговорност. С това на практика, срещу Бенчев ще бъде повдигнато официално обвинение за лично укривателство по случая с Митьо Очите.  Зам.-председателят на местния парламент е бил изписан от болницата в края на миналата седмица и вече е у дома си, казаха близките му. Според тях той бил стабилизиран, но като цяло здравето му било силно разклатено от стреса около Истанбулската сага.  Заради конфузната ситуация в хотел \"Рамада\" в Истанбул, в която Бенчев лъсна в ролята на ятак на Очите, той е заплашен от ефективна присъда и може да отнесе до 5 години затвор.  Разследването, по което той е подведен под отговорност е по чл. 294 ал.1 от НК за лично укривателство. Зам.-шефът на Бургаския общински съвет ще се сдобие с обвинение, че е скрил в хотелската си стая в Турция обявеният за международно издирване Димитър Желязков - Очите.  До момента са събрани сериозни доказателства, че Бенчев е подпомогнал лице, извършило престъпление да премине от Гърция в Турция, като го е транспортирал с личния си микробус \"Мерцедес\", а след това го укрил умишлено в хотелската си стая. \"Няма как Очите да влезе без ключ в чужда хотелска стая. Някой трябва да го е пуснал в нея, а преди това да му е помогнал да влезе в хотела без да се регистрира. Този някой едва ли е човек от персонала на хотела\", коментираха запознати с разследването.  Твърде вероятно е някои от сподвижниците от компанията на Бенчев, настанена в \"Рамада\" също да се сдобият с обвинения за лично укривателство, ако се докаже че са знаели че Очите е в стаята и не са сигнализирали на компетентните органи. Към момента обаче двамата шофьори и двете млади жени, които са открити с Бенчев са разпитани само като свидетели.  Разследването по делото се провежда от следователи при Окръжен Следствен Отдел, под надзора на екип от районни прокурори. По случая се провеждат разпити на множество свидетели, включително и такива пред съдия.  Изготвени са международни следствени поръчки, с които са изискани официални документи от властите в Турция и Гърция. Разследващите са изпратили искания и за справки от ГКПП, които ще установят кога, с кого и по какъв начин Очите е преминал гръцко-турската граница.", "date": "2018.08.13", "title": "Повдигат обвинение срещу Бенчо Бенчев за укривателство на Очите"}
{"url": "https://www.monitor.bg:443/bg/a/view/rim-iznemogva-ot-turisti-seljanduri-141509", "text": "Невъзпитани туристи – селяндури от цял свят сквернят Рим с боклуци, с неудържима мания за селфита навсякъде и с непристойно поведение – възмутено констатираха италианските медии. За връх пък на безобразията на десетките хиляди гости вестниците, радиата и телевизиите определиха превръщането през тези горещи августовски дни на красивите фонтани на Вечния град в умивалници. Където най-често туристите топят потните си и мръсни крака, после плискат яко подмишници, поливат вратове и глави, а често направо се гмуркат, ако водата в съответното каменно корито е малко по-дълбока. Действия, които законът забранява не само в Италия, особено когато става дума за посегателство и оскверняване на съществувщи от векове паметници на културата и на човешкия гений. Голямата „жертва“ на въпросното нашествие на грубияни от близо и далеч е разбира се прочутият фонтан „Треви“, където сякаш всички искат да се правят на Анита Екберг и Марчело Мастрояни. Сексапилната шведка се окъпа там през вече длечната 1960 г., както повиляваше сценарият на безсмъртната лента на Федерико Фелини „Сладък живот“, а красивият като бог италианец й се радваше отстрани. Та може би отогава основната цел на всички, които идват в Рим особено през лятото, е да ги изкопират, да се почувстват макар и за миг звезди като тях във водата под страхотната скулптурна композиция, сътворена преди два века и половина по желание на папа Климент ХII. И се плацикат яко в „Треви“ запотени тела, топят се морни глави, да не говорим отново за краката, а много често ентусиазирани родители направо топят дечурлигата си цели целинички барабар с дрехите. И не могат да ги спрат със свирките си десетината постоянно дежурещи край фонтана униформени и цивилни полицаи, които, слава Богу, успяха да разтърват завчера хваналите се за гушите до самата вода две жени. Оказаха се американка и холандка, които се скарали коя първа да се направи селфи на едно и също избрано място и като не се разбрали – пуснали в ход пестниците. Бърза разходка завчера на папараци край другите прочути римски фонтани, само заради които според великия английски поет – Шели си заслужава да посетиш Вечния град, показа, че световната селяния направо ги е обсебила, пренебрегвайки тяхната културна ценност и унизявайки безпардонно величието им с простащина.", "date": "2018.08.13", "title": "Туристи си мият краката във фонтана „Треви“"}
{"url": "https://www.monitor.bg:443/bg/a/view/pazardjishki-deca-tanciori-zabyrkani-v-ekoskandal-s-rilskite-ezera-141514", "text": "Момчетата от Представителен танцов състав“ Чудесия“ в Пазарджик, без да искат, попаднаха в полезрението на медии и институции покрай екоскандала за народното хоро в едно от 7-те Рилски езера-„Бъбрека“.  В събота пазарджишките младежи участваха в заснемането на видеоклип за красотите на България край феномените в Рила. Според мнения на техни родители, които подеха негласна кампания в защита на децата в социалните мрежи, танцьорите от „ Чудесия“ били накарани от режисьора на клипа да нагазят в ледените води на езерото. „ Толкова е било студено, че са зъзнели, след като им се намокрили потурите и слиповете им и се наложило като излязат да се преобуят с резервните панталони от костюмите, за да не настинат“, гневят се майки и бащи по адрес на хрумването на екипа на видеоклипа. Децата нямат никаква вина за това, че са навлезли в езерото, което е защитена територия и влизането в него е забранено, след като е решение на организаторите и по-точно на снимачния екип, палят се родителите и настояват „ възрастните да понесат отговорност и да не петнят името на танцовия състав, станал емблема на Пазарджик и областта. Дирекция „Национален парк Рила“ е започнала процедура за налагане на административни наказания и санкции за неспазване на режимите в защитената територия, съобщиха от министерството на околната среда и водите (МОСВ). В опит за поставяне на световен рекорд на Гинес за най-голямото планинско хоро в събота, част от участниците от пазарджишкия танцов състав „Чудесия“ нагазиха в едно от Седемте рилски езера. Решението за това е било на режисьора, който е и сред организаторите на събитието – заснемане на най-дългото хоро за книгата на рекордите на Гинес.По негово нареждане момчетата са нагазили във водите на „Бъбрека“ и танцували там. На организаторите на събитието – Фондация „Нашият дом е България“, ще бъде потърсена административно-наказателна отговорност за неспазване на поставените условия по издадената съгласувателна заповед на директора на парка.", "date": "2018.08.13", "title": "Пазарджишки деца-танцьори забъркани в екоскандал с Рилските езера"}
{"url": "https://www.monitor.bg:443/bg/a/view/velingrad-shte-praznuva-svoja-70-ti-ubilej-na-1-i-2-septemvri-141510", "text": "На 1 и 2 септември Велинград ще отбележи 70 години от създаването на града и 10 години от получаването на приза „СПА столица на Балканите” от IHRA.  В наситената програма са предвидени разнообразни по стил и направление мероприятия. Часовете преди обяд и в двата дни са посветени на децата. Водещ на сцената на площад „Н. Гяуров” ще бъде кака Лара. В съботната програма  ще се включат: театър „Хенд” с постановката „Хитър Петър”, ръкотворци, клоуни и детски самодейни състави, а в неделната – детско шоу от „Химиците”. В обедните часове  на 1 септември Ути Бъчваров  ще представи своето близо двучасово шоу за любителите на кулинарията с много изненади. На 1 септември е предвидено да бъде открита статуята – символ на Велинград, която ще бъде издигната на кръговото кръстовище на входа на града.Официалната програма с водещи Ники Кънчев и Алекс Сърчаджиева ще започне от 17:30. В нея ще се включат местни самодейци, Представителният детски оркестър и мажоретен състав„Димитър Мечев”, шоуто на Деси Добрева с част от трупата на Нешка Робева, концерт на супергрупата „Легендите”, предвидено е огнено и лазерно шоу със заря. За младежите ще има Ди джей парти на открито на централния минерален плаж с участието на Гери Никол. Любителите на фолклора ще се насладят на неделния обеден концерт на ансамбъл „Добруджа”. Кръгла маса на тема „Национална стратегия за опазване на минералните води” с основен организатор Български съюз по балнеология и спа туризъм ще събере експерти от различни министерства и туристическия бранш, за да обсъждат проблемите и перспективите за развитието на СПА туризма в България.  ", "date": "2018.08.13", "title": "    Велинград ще празнува своя 70-ти юбилей на 1 и 2 септември"}
{"url": "https://www.monitor.bg:443/bg/a/view/izdirvanijat-pejko-jankov-ot-horata-na-mitio-ochite-se-predade-141512", "text": "Общинският съветник от Несебър Пейко Янков, който се издирва за участие в организираната престъпна група на Митьо Очите за рекет, палежи и нанасяне на телесни повреди, се предаде. Спецпрокуратурата му повдигна обвинения като участник в бандата, ръководена от Димитър Желязков, съобщиха оттам. Към останалите обвинения е добавено и разпространение на наркотици. Спрецпрокуратурата е внесла в съда искане за налагане на Янкова на постоянна мярка за неотклонение „задържане под стража“, която ще бъде р азгледана на 15 август.", "date": "2018.08.13", "title": "Издирваният Пейко Янков от хората на Митьо Очите се предаде"}
{"url": "https://www.monitor.bg:443/bg/a/view/blagoevgradchani-se-zarejdat-s-dyrva-za-ogrev-141513", "text": "Предвидливи благоевградчани от лятото започнаха да се запасяват с дърва за огрев. Като този дядо/на снимката/, който търкаля с крак трупче по алеята от парка „Бачиново“ до дома си. Частните борси, които са опасали областния град на Югозапада от юг и запад предлагат нарязани и разцепени дърва бук и дъб на цени 90 и 95 лв за куб/м. В цената влиза и транспорта до адрес в рамките на града. Собствениците на борсите за дърва препоръчват на гражданите да заявяват предварително количеството, за да знаят в кой ден дървата ще им бъдат доставени на адреса.    Обикновенно за един зимен сезон едно домакинство поръчва по 10-на кубика дърва за огрев. Ако приемем, че около 5 месеца в годината хората се отопляват това прави по около 1000 лева разход за всяко домакинство. Което не е малко перо, но по-евтин начин засега няма. В целия Благоевград усилено се прокопава и се полагат тръбите за централно отопление с газ, но включването ще стане най-рано след 3 години. Като засега не се знае, дали този вид отопление ще бъде по-изгоден за хората. Друга спънка за бързото преминаване на благоевградчани към отопление с газ е и фактът, че те сами и със свои средства трябва да инсталират свържат радиаторите в жилищата си.", "date": "2018.08.13", "title": "Благоевградчани се зареждат с дърва за огрев"}
{"url": "https://www.monitor.bg:443/bg/a/view/tajnstven-uhajor-podaril-kabrio-na-misis-bylgarija-ana-ivanova-141506", "text": "Мисис България Ана Иванова, която от години живее в Монако, получи скъпарски подарък от тайнствен ухажор при завръщането си в родния град Варна. Лъскавото возило я очаквало с червена панделка и букет алени рози. Иванова засега крие кой е \"виновникът\" за тази изненада. Неотдавна красавицата, която организира събития в Монте Карло с нейната асоциация Monaco Dreams, била поканена за партньор на благотворителните инициативи на Ротари Клуб Монако. Покрай срещите си с политици и бизнесемени в Монте Карло, българката станала жертва на неудържими чувства на високопоставен ухажор, което я принудило да се върне във Варна. Освен на титлата \"Мисис България\" Ана Иванова е носителка на награди и за благотворителните си инициативи - „Мисис Дама на годината“ 2017, \"Златно сърце\" 2014 и други. Като президент на фондация Monaco Dreams тя става първата българка, получила почетен медал от кмета на Монако.", "date": "2018.08.13", "title": "Тайнствен ухажор подарил кабрио на Мисис България Ана Иванова"}
{"url": "https://www.monitor.bg:443/bg/a/view/gipsy-kings-otpraviha-muzikalen-pozdrav-kym-gosti-na-fibank-141507", "text": "Банско отново се превърна в музикална арена на джаз изпълнители от цял свят. 21-вото издание на „Банско Джаз Фест\" събра над 60 000 посетители, като гвоздей на събитието беше специалната Вип джаз вечер на Fibank (Първа инвестиционна банка). Тя се проведе в градината в Кемпински Хотел Гранд, а музикален поздрав към присъстващите отправиха членовете на легендарната група Gipsy Kings. От сцената звучаха любими хитове като Bamboleo, Djobi Djoba, Volare и Un Amor. След изпълненията на носителите на „Грами“, меломаните акостираха пред сцената до площада на Банско. Там градусът на настроението вдигнаха Лиса Симон и Мат Бианко. Атмосферата беше наситена с танци, джаз и свежия полъх на Пирин планина. Специални гости на афтърпартито пък бяха британската банда The David Dower Trio.", "date": "2018.08.13", "title": "Gipsy Kings отправиха музикален поздрав към гости на Fibank"}
{"url": "https://www.monitor.bg:443/bg/a/view/zabraniha-prodajbata-na-bileti-za-botev-loko-v-denja-na-macha-141508", "text": "\"Ботев\" (Пловдив) няма да продава билети за дербито на Пловдив в деня на мача, съобщават канарчетата. Причината е в новия закон за опазване на обществения ред, който налага тази забрана за двубои, класифицирани като такива с \"висок риск\". По всичко изглежда, че така ще се процедира и в предстоящите сблъсъци между \"Левски\" и ЦСКА. Ето какво пишат пловдивчани на своя официален сайт относно мача с \"Локомотив\" (Пловдив): \"ПФК \"Ботев\" информира \"жълто-черните\" привърженици, че във връзка с промените в Закона за опазване на обществения ред, билети за двубоя с \"Локомотив\" Пд няма да се продават в деня на срещата - събота. Текстът в Закона забранява в деня на мача да се продават пропуски само в случаите, когато двубоите са определени като такива с \"висок риск\", а пловдивското дерби попада в тази графа. ПФК \"Ботев\" ще предостави възможност на своите привърженици да закупуват билети на предварителна продажба в продължение на четири дни - от вторник до петък, включително. Разпространението на талоните ще се извършва в клубния фен-магазин, който ще работи от 10:00 до 18:00 часа във вторник, сряда, четвъртък и петък. Ще се продават билети за Централната Трибуна (10 лв.), Трибуна Юг (8 лв.) и Трибуна Север (12 лв.), като на северната трибуна ще бъдат допускани САМО деца с придружители. Притежатели на билет за Трибуна Север, които опитат да влязат в сектора без дете, няма да бъдат допускани в него. ПФК \"Ботев\" ще предостави пропуските за Сектор Гости на ръководството на \"Локомотив\", което ще има ангажимента да организира и информира своите привърженици за начина на разпространението им.\"", "date": "2018.08.13", "title": "Забраниха продажбата на билети за \"Ботев\" - \"Локо\" в деня на мача"}
{"url": "https://www.monitor.bg:443/bg/a/view/vijte-pyrvija-gol-na-ronaldo-s-ekipa-na-uventus-141511", "text": "Вчера Кристиано Роналдо реализира своя първи гол с екипа на \"Ювентус\", а това се случи в контролата срещу Б отбора на \"бианконерите\". Едва 8 минути бяха необходими на португалеца, за да открие резултата в мача. Двубоят завърши 5:0, а освен Роналдо, попадения реализираха Пауло Дибала - 2, Клаудио Маркизио и автогол на Рикардо Капелини. Вижте първия гол на Роналдо във видеото.", "date": "2018.08.13", "title": " Вижте първия гол на Роналдо с екипа на \"Ювентус\""}
{"url": "https://www.monitor.bg:443/bg/a/view/3-tona-ot-dekar-kartofi-pribirat-monasite-ot-blagoveshtenie-kraj-kustendil-141499", "text": "Свръх производство на картофи очакват монасите от манастира „Благовещение“ край кюстендилското село Копиловци. Дейните мъже вече са започнали да прибират реколтата си, като очакванията им са тя да достигне до 3 тона от декар. За разлика от други производители в региона, които се оплакват от ниски добиви, дейните мъже в расо отново се радват на богата реколта. „Ние залагаме на екологично чистото земеделие. Не пръскаме с отрови и препарати. Тази година въпреки дъждовете отново се радваме на добра продукция. Вече сме наели и хора, които ще ни помагат в прибирането на реколтата. Ще им плащаме да събират продукцията. Отделно от това ще ги снабдим и с картофи за зимата“, обясняват дейните мъже. Те отглеждат около 30 декара картофи в района на манастирския комплекс. Трудът им както за тях, така и за овощните насаждения е денонощен. „Всичко отглеждаме на принципа на старите земеделци. Освен много работа и къртовски труд е необходимо и да разбираш от зеленчукопроизводство“, обясняват още монасите. Те заедно с игуменът на манастира, отец Касиан пласират продукцията си основно на столични пазари. „Който иска може да дойде и на място да си закупи картофи и не само. Тези, които са по-дребни или наранени ги подаряваме на хората за изхранване на животните в региона“, споделят още мъжете в расо. Наскоро те започнали и жътва на около 300 декара хлебна пшеница. Давали я за смилане, а с брашното целогодишно месели собственоръчен домашен хляб. „Вярно, че малко се забавихме с жътвата, но дъждовете ни попречиха. Отделно от това разполагаме с два стари комбайна, на около 30 години. Те се развалиха и се наложи сами да ги ремонтираме“, обяснява и отец Висарон, който изцяло е ангажиран със стопанските дейности в светата обител.  ", "date": "2018.08.13", "title": "3 тона от декар картофи прибират монасите от „Благовещение“ край Кюстендил"}
{"url": "https://www.monitor.bg:443/bg/a/view/jena-gonila-jurnalist-otiva-na-syd-s-obvinenie-141496", "text": "Жена от Велико Търново отива на съд заради опита си да прогони журналист. Според обвинението на прокуратурата през месец май 2017 г. обвиняемата се опитала да принуди журналист да напусне мястото на заснемане на телевизионен репортаж. След подадения от репортера сигнал в полицията, жената е задържана и срещу нея е образувано разследване, което приключва с мнение за предаването и на съд. На обвиняемата е наложена мярка за неотклонение „подписка”. Това е първият подобен случай в региона, на гражданин да бъде потърсена наказателна отговорност заради това, че се е опитал да осуети работата на журналист при изпълнение на служебните му задължения.", "date": "2018.08.13", "title": "Жена гонила журналист, отива на съд с обвинение"}
{"url": "https://www.monitor.bg:443/bg/a/view/spasil-se-ot-smyrt-myj-pomaga-na-bolen-mladej-141495", "text": "Спасил се от смърт мъж помага на свой съгражданин да пребори тежко заболяване. Преди време 26-годишният Павлин Маринов от Павликени научава, че страда от онкологично заболяване, към което впоследствие се прибавя и автоимунното заболяване миастения гравис. След претърпява операция и последвало лечение, сега младият мъж вече е по-добре и продължава да се възстановява. За да запълни времето си един ден той  решава да се захване с изработката на макети на възрожденски къщи. Решението му не е случайно, тъй като Павел е завършил строителен техникум във Велико Търново и е на „ти” с архитектурата и строителството. Освен това той има висше образование и по специалността Експлоатация на флота и на пристанищата от русенския университет. Макетите на възрожденските къщи, Павел изработва от подръчни материали: дърво, камък, борови шишарки. А от скоро експериментира и със съвременни строителни материали. Направата на една къща отнема различно време, според нейната сложност и според здравословното му състояние в момента. Когато се чувства добре и е енергичен и работоспособен, той завършва макета за около месец. Досега Павел вече е направил седем макета, който е показал за пръв път на подредената изложба за празника на родното му село Стамболово, Павликенско. Тогава му хрумва и идеята да продава макетите си, а парите да дава за благотворителна кауза, за спасяване на друг човешки живот. този на неговия съгражданин от Павликени, Йордан Петров, който също страда от тежко заболяване Лимфом на Ходжкин. „Реших да помогна на Данчо, защото лично аз съм изпитал това, през което той минава сега. Знам какво е да се бориш за живота си и да имаш нужда от подкрепа, когато събираш средства за лечението си. Но дори и да не беше така. Аз смятам, че не е нужно лично да си преживял едно подобно тежко заболяване, за да решиш да помогнеш на човек, нуждаещ се”, твърди Павел. Цените на макетите му са символични, от 30 до 50 лв. и се продават онлайн. С тези пари той едва успява да си избие разходите заматериалите. Не смее обаче да ги направи по-скъпи, защото все пак не е професионалист, а и хората не могат да си позволят да отделят кой знае колко средства за подобни цели, пък било то и с благотворителна насоченост", "date": "2018.08.13", "title": "Спасил се от смърт мъж  помага на болен младеж"}
{"url": "https://www.monitor.bg:443/bg/a/view/spipaha-pytnik-zadignal-pari-ot-avtobusen-shofior-141498", "text": "Мъж беше задържан от полицията миунти след като задигна обротните пари на автобусен шофьор. Кражбата била извършена на 11 август около 9,20 ч. сутринта. 32-годишният апаш пътувал с микробус от Свищов за Велико Търново. на автогара Запад в Търново, докато шофорът подпечатвал пътния си лист, пътникът отворил вратата му и задигнал 222 лв. и побягал. След намесата на граждани той бил настигнат и задържан. Освен откраднатите пари, полицаите намерили у него и пликче с растителна маса, която се аказала марихуана. Крадецът е задържан с полицейска мярка за 24 часа. По случая срещу него е започнато бързо производство. От Областната дирекция на МВР във Велико Търново съобщават и за още няколко случая на открита дрога през почивните дни. В събота в 5,30 ч. сутринта, при проверка на лек автомобил „Фолксваген” в района на Езиковата гимназия във Велико Търново, е установено, че 22-годишният водач от Троян е седнал зад волана след употреба на наркотични вещества, метаамфетамин. При последвалата проверка у него е открит още около 1 грам наркотик. Същата вечер, отново в старата столица, при проверка на момче на 17 години, у него са открити 3 грама канабис. По двата случая са образувани бързи производства и двамата граждани с дрога ще бъдат предадени на прокуратурата и съда.", "date": "2018.08.13", "title": " Спипаха пътник, задигнал пари от автобусен шофьор"}
{"url": "https://www.monitor.bg:443/bg/a/view/bremenni-ot-karlovo-shte-rajdame-v-linejkite-po-pytishtata-141500", "text": "Ще раждаме в линейките по пътищата. До Пловдив са 80 километра и няма как да се стигне навреме при започнало раждане. Страшно ми е да си го помисля, ако закрият АГ отделението. Добри или лоши са условията в болницата в Карлово, за мен няма значение. Важното е, че в Карлово докторите са компетентни. Аз раждах тук преди три години и съм много доволна от всичко – от докторите, от акушерките и сестрите до санитарките. Такова внимание получих, че не мога да си представя да е така в частна болница. Тук, в Карлово, ми се случи най-хубавото нещо – роди се синът ми. Думите са на Румяна Христова от подбалканския град, която в понеделник бе дошла, заедно с 3-годишния си син, на протеста срещу закриването на АГ отделението към МБАЛ „Д-р Киро Попов” в Карлово. На същото мнение бяха и десетки майки от подбалканския град и съседните села, които също бяха на протеста и повечето от които са раждали преди броени седмици в старото АГ отделение. Според тях, а и според Стоян Тодоров от Карлово, местната болница умишлено била водена към фалит, за да бъде после купена от частник на безценица. „Миналата година закриха хирургичното отделение. Сега е на ред АГ-то, а след това сигурно ще е Вътрешно отделение и ще останат само джипитата. Хората ще идват за направления и ще ги изпращат в Пловдив. Какво правим? Някаква далавера. Искат да закрият болницата и да я направят частна”, предположи Стоян Тодоров от Карлово. По думите му и той, и жена му, и дъщеря му са раждани в това АГ отделение, което не трябва да бъде закривано. Слухът, че общинското здравно заведение умишлено се води към фалит, за да бъде дадено в частни ръце, бе опроверган от кмета на община Карлово д-р Емил Кабаиванов. „По отношение на общината никога не сме имали такива намерения и както виждате, правим всичко възможно да запазим болницата. Категорично не е вярно това”, заяви градоначалникът по време на протеста. Той уточни, че ако държавата иска да има общинско здравеопазване, то трябва да има политика на подпомагане. „Общинските болници не могат да конкурират частните или университетските болници. И не това е задачата им”, каза още д-р Кабаиванов. Той подчерта, че е обжалвал в Административния съд решението на НЗОК да спре финансирането по 12 клинични пътеки на АГ отделението. Миналия четвъртък съдът е спрял заповедта на Касата, но оттам могат да обжалват в 14-дневен срок това решение пред ВАС. „Карловската болница обслужва над 100 000 пациенти от карловска, сопотска, павелбанска и хисарска общини. Неподписването на този договор лишава болницата от месечни приходи от около 70 000 лева. И още по-важното е, че лишава 100-хилядно население от здравни грижи”, каза Кабаиванов. По думите му от здравни осигуровки само от жители на община Карлово държавата прибира на месец около 1 милион лева. В същото време за 70 общински болници в страната са отпуснати около 15 милиона лева. „Общинското здравеопазване не е феодално влияние на общините. То е част от общото здравеопазване в държавата”, обясни още кметът. Той и колегите му призоваха управителят на НЗОК д-р Дечо Дечев да дойде в Пловдив, за да се запознае с работата на колегите от регионалната структура, а министрите на здравеопазването и на финансите Кирил Ананиев и Владислав Горанов, да преосмислят политиката на финансиране на общинските болници в страната. В момента АГ отделението на карловската болница не е закрито и в него продължават да се раждат деца. На протеста бяха дошли и кметовете на Клисура, на село Розино и на други населени места, жителите на които също се обявиха против закриването на АГ отделението. Мотивът на НЗОК да спре финансирането за АГ отделението е, че трябва да бъдат осигурени 4-ма анестезиолози на щат. В болницата има само 1 анестезиолог на 8-часов трудов договор и трима други, които работят на по 4 часа.", "date": "2018.08.13", "title": "Бременни от Карлово: „Ще раждаме в линейките по пътищата”"}
{"url": "https://www.monitor.bg:443/bg/a/view/deputati-zaklejmiha-seksa-kraj-kremyl-141502", "text": "Депутати от Думата надигнаха вой срещу станалата напоследък модна практика московчани да правят секс в новооткрития парк „Зарядие“ край Кремъл. Поведението на влюбените двойки стана обект на полемики, след като главният столичен архитект Сергей Кузнецов фактически се похвали, че „в парка се наблюдава небивало количество на подобни случаи“, предаде Newsru.com. По този начин чиновникът се опита да изтъкне достойнствата на „Зарядие“ и неговия комфорт. „Архитектът на Москва отбеляза съществен факт – аз мисля, че органите на реда трябва да се заемат с това“, заяви пред „Ехото на Москва“ председателят на парламентарната комисия по здравеопазване Людмила Стебенкова. Тя също така отправи апел темата да не се раздухва излишно от медиите, за да не „привлече в „Зарядие“ още хора, занимаващи се с тази глупост“. „Всеки си има апартамент, където може да се занимава с това. Иначе ще превърнем един нормален парк в непотребно място“, изрази своите опасения депутатката. Нейното недоволство бе споделено и колегата й от Думата Виталий Милонов. Той пък предложи да бъдат образувани „няколко гръмки административни дела“ срещу несдържаните посетители на „Зарядие“, които трябвало да бъдат наречени „съвкупяващи се животни“, „еноти“ и „зайци“           В отговор от Департамента по регионална сигурност на Москва обещаха да изяснят ситуацията, като по-късно заявиха, че не са били  „фиксирани случаи на занимаващи се със секс посетители на парка“. Столичните чиновници допълниха, че няма да засилват охраната в „Заречие“ заради недоволството на депутатите от Думата. Газета.ру отбелязва, че административният кодекс класифицира интимната близост на обществени места като дребно хулиганство. Глобата за това нарушение е от 6 до 12 евро, или арест до 15 денонощия. Междувременно сексът в парка се превърна в интернет мем, като социалните мрежи изобилстват от закачливи коментари и анекдоти. „Маша, хайде да пием кафе! – А не може ли веднага в „Зарядие?“. „Катя, нека се разходим в „Зарядие“! – А не, аз не съм такава!“, са една малка част от вицовете по темата.              След като заклейми любовните утехи край стените на Кремъл, депутатът Милонов се захвана и със салама, продаван в руските магазини. „Трябва да се забрани ненатуралните продукти да бъдат наричани колбаси, сокове и лимонади“, гласи инициативата на народния представител, цитирана от РИА Новости. Парламентаристът вече е изпратил писмо със съответното предложение до министъра на промишлеността и търговията Денис Мантуров. В депешата си Милонов посочва, че продукт, който съдържа по-малко от 50% месо, трябва да се нарича не колбас, а „имитация на колбасно изделие“. По думите на депутата, подобна практика трябва да бъде въведена и за разхладителни напитки. Освен това парламентаристът настоява върху етикетите на хранителните продукти задължително да бъдат указвани медицинските последици от тяхната употреба       ", "date": "2018.08.13", "title": "Депутати заклеймиха секса край Кремъл "}
{"url": "https://www.monitor.bg:443/bg/a/view/gala-pozira-po-banski-141497", "text": "Тв водещата Гала разбуни духовете в социалните мрежи със снимки по бански. Причината - чаровното лице на „На кафе“ показа страхотна фигура. Кадрите, които 51-годишната блондинка разпространи, са от лятната й ваканция. Тя се отдаде на заслужена почивка с партньора си на екрана и в живота – Стефан Николов. „Тосканско слънце, чудесна компания и кратка възможност да спреш часовника - съставките на една добра ваканцийка“, написа в профила си Стефан. Гала предизвика подобен фурор и през януари, когато се хвърли гола в снега. В смелото начинание тя се впусна за здраве, а половинката й запамети събитието с телефона си. Видеото, което е заснето в голф клуб в Пирин, двойката сподели в Инстаграм. „Новото предизвикателство: Калявайте се така!“, гласят думите на Гала под кадрите. В началото се вижда как тя излиза от сауната и сваля халата си, след което скача както майка я е родила в снежната покривка. „Това изглежда много ледено. Леко ти се видя дупето“, уточнява в клипа Стефан, като не скрива от зрителите задните части на любимата си. Именно стегнатите й задни форми предизвикаха интерес за феновете.", "date": "2018.08.13", "title": "Гала позира по бански (СНИМКИ)"}
{"url": "https://www.monitor.bg:443/bg/a/view/12-po-evtin-tok-na-edro-prez-uli-kupen-v-ramkite-na-denja-141501", "text": "Сделките за електроенергия на едро ден за ден се оказали през юли с 12% по-евтини, отколкото през юни. През миналия месец средната цена на мегаватчас в сегмента \"Пазар в рамките на деня\" е била 78,81 лв./МВтч. Със 7,8% е била по-ниска цената на енергийната борса за сделки с 24 часа по-късна доставка, показват последните данни на публикувани на сайта на Българската независима енергийна борса (БНЕБ), цитирани от БТА. Данните сочат още, че през юли средната цена на базов товар електроенергия се е търгувал за 64,98 лв./МВтч, докато през юни цената в този компонент е била 70,51 лв. Това означава, че през юли средната цена на базов товар електроенергия на борсата се е продавала с 5,53 лв. по-ниска от юни. През юли средната цена на пиковия товар електроенергия също се е търгувала по-ниско. Ако през юни тя е била 81,90 лв./МВтч, то през юли е паднала със 7,7%до 75,56 лв., което е с 6,34 лв. по-малко. Понижение се отчита и в средната цена на извънпиковия товар. През юли тя 54,39 лв./МВтч, докато през юни е била с 8% повече - 59,12 лв. Спадът тук е с 4,73 лв. за МВтч Най-ниската цена на тока на енергийната борса през юли е била 17,09 лв./МВтч, докато през юни - 22,30 лв. Тук разликата е от 23,4 процента или 5,21 лв. Сериозно понижение от 30,7% се отчита и при най-високата цена. Ако през юни най-скъпо токът на енергийната борса се е продавал за 215,22 лв./МВтч, то през юли за 149,05 лв./МВтч или с 66,17 лв. по-малко. Статистиката на БНЕБ показва още, че среднопретеглената цена през юли е била 67,78 лв./МВтч, докато през юни тя е била 72,86 лв. Това е понижение със 7% или 5,09 лв. по-евтино. Статистиката за средните почасови цени при \"Пазар ден напред\" показва, че най-скъпо се е продавала електроенергията към 13.00 часа - около 80 лв./МВтч, докато най-евтин е бил токът към 3.00 - 4.00 часа - около 40 лв./МВтч. При среднодневните цени пикът е бил на 16 юли, когато цената на тока е достигнала малко над 80 лв./МВтч. На 1 юли цената е била малко на 40 лв./МВтч. Статистиката при сегмента \"Пазар ден напред\" показва, че през юли 2017 г. среднопретеглената месечна цена на борсата е била 86,02 лв./МВтч, през август - 77,63 лв, през септември - 76,86 лв., през октомври - 86,02 лв., през ноември 85,70 лв., през декември - 81,09 лв. През първия месец на тази година среднопретеглената месечна цена на БНЕБ е била 76,19 лв./МВтч През февруари 2018 г. - 74,84 лв., през март - 58,41 лв., през април - 58,07 лв., през май - 79,70 лв., през юни - 72,86 лв. и 67,78 лв. през юли. Общо търгуваният базов обем на енергийната борса през юли, при \"Пазар ден напред\", е бил 547 203 МВтч или 20,4% повече от юни. През миналия месец пиковият обем е бил 299 004 МВтч, докато през юни е паднал с 56 482 МВтч (23,3%) до 242 522 МВтч. Извънпиковият обем пък се увеличил със 17,1% през юли до 248 199 МВтч, срещу 211 898 МВтч през юни. Среднодневният търгуван обем през юли е бил 17 652 МВтч, докато през юни е бил с 20,4% по-малко - 14 659 МВтч. Средночасовият търгуван обем през юли е бил 735 МВтч, докато през юни той е бил 631 МВтч, което е с 104 МВтч по-малко - или 16,5 на сто. Няма изменение при регистрираните пазарни участници, които и през двата месеца са 69. Данните за общо търгуваните обеми по часове показва, че към 13.00-14.00 часа е бил пикът на търговията, когато са се продавали малко над 800 МВтч електроенергия. Към 3.00 - 4.00 часа пък са се продавали около 600 МВтч. На 17-ти и 19-ти юли е била най-силна търговията, когато са се продали малко над 20 000 МВтч електроенергия. На 1-ви юли пък е била най-ниска търговията. Пиковият обем през юли е бил 6 854,90 МВтч, докато през юни - 9 374,30 МВтч, което е с 2 519 МВтч повече - или 26,9%. През последния месец извънпиковият обем е 2 836,90 МВтч в сравнение с 3 261,10 МВтч през юни /разлика 424 МВтч или 13%. С 23,3% по-малко е бил среднодневният търгуван обем през юли в сравнение с юни. През последния месец той е 312,64 МВтч, докато месец по-рано той е бил 407,59 МВтч. Средночасовият търгуван обем през юли е 13,03 МВтч/h, докато през юни той е бил с 25,8 на сто повече - 17,55 МВтч/h. Регистрираните пазарни участници през последните два месеца са 37. През юли с двама са се увеличили активните пазарни участници. Ако през юни те са били 18, през последния месец те са били 20. През април среднопретеглената цена е била 67,77 лв. Общо търгуваният базов обем е бил 1 875,80 МВтч, пиковият обем - 1 410,50 МВтч., извънпиковият обем - 465,30 МВтч. Среднодневният търгуван обем е достигнал 98,73 МВтч, докато средночасовият търгуван обем - 4,11 МВтч/h. На 4 юли се е продал най-много извънпиков обем електроенергия - над 1 200 МВтч., докато на 26-ти юли най-много /малко над 1 000 МВтч/ се е търгувал пиковият обем на ток. Дните - 13, 14 и 15 юли, са били най-слаби в търговията на електроенергия на \"Пазар в рамките на деня\". Малко под 50 лв./МВтч. е била най-ниско достигната цена при \"Пазар в рамките на деня\", която е била отчетена на 6-ти юли. На 9 юли е била достигната най-високата цена - малко под 90 лв./МВтч. Данните за Общо търгуваните обеми по часове показва, че пикът на продажбите на електроенергия през юли е бил към 14.00 часа, когато са се продавали около 800 МВтч. ток. Най-слаба е била търговията към 3.00 - 4.00 часа, когато са се продавали около 100 МВтч. електроенергия, сочат данните на БНЕБ.", "date": "2018.08.13", "title": "С 12% по-евтино е търгуван токът на едро през юли в рамките на деня"}
{"url": "https://www.monitor.bg:443/bg/a/view/igrachka-prevryshta-tableta-v-obrazovatelno-posobie-141504", "text": "Да се контролира времето, прекарвано от  децата пред екрана е важно, за повечето родители, но вече може да са сигурни, че децата се образоват, докато гледат в таблета. Компанията за играчки PlayShifu представи Plugo, игрална платформа, която се свързва с таблет и използва тактилни играчки, с които да се играят игри, които да направят интересно за децата изучаването на математика или лексика. Основата на Plugo е това, което компанията нарича GamePad, в който се поставя таблет или телефон и контролерите. Предлагат се четири различни вида контролери, в зависимост от това с кой комплект се играе, като всички се свързват магнитно към GamePad, за да се контролира играта на таблета. Всяка игри е предназначена да развива различни умения и са насочени към децата от 5 до 11 годишна възраст. Всеки от комплектите включва четири различни игри, а от PlayShifu казват, че ще добавят нови нива всеки месец. Системата е съвместима с таблетите и телефоните на Apple и Samsung, като компанията препоръчва, че таблетите са най-подходящи за игрите. PlayShifu нарича Plugo система за игри с добавена реалност (AR), но това не е точно така. Истинската AR включва виртуални символи или визуални образи, насложени в реалния свят, обикновено гледани през камера или смартфон. Plugo изглежда се включва в тенденцията да се играят видео игри с физически играчки, подобно на Hot Wheels MindRacers, Honeybot, PlayTable или дори Nintendo Labo. PlayShifu търси финансиране за Plugo в Kickstarter, където вече е надминал целта си от $ 25.000, като остават 33 дни от кампанията. Предварителните поръчки започват от $ 35 за отделни комплекти или $ 99 за всичките четири. Очаква се, продажбата на Plugo да стартира през март 2019 г.", "date": "2018.08.13", "title": "Играчка превръща таблета в образователно пособие"}
{"url": "https://www.monitor.bg:443/bg/a/view/rivyrdejl-diktuva-izboryt-na-tijnejdjyrite-141503", "text": "Една от най-популярните в момента поредици - „Ривърдейл“, се доказа като истински фаворит на младото поколение. Сериалът се превърна в отличник по време на тазгодишната церемония по връчване на наградите „Изборът на тийнейджърите“, която се проведе преди ден в Лос Анджелис. Поредицата, която е адаптирана по култовите комикси Archie Comics, получи осем отличия, сред които за най-добър драматичен сериал, където си съперничи с хитове като „Това сме ние“ и „Империя“. Чаровната Камила Мендес, която се разхожда в токчетата на нахаканата Вероника Лодж, е избрана за най-добра драматична актриса, а екранният й баща – Хайръм Лодж (Марк Консуелос) стана най-добрия тв злодей. С отличия си тръгнаха и други звезди от „Ривърдейл“ - влюбените по сценарий и в живота Коул Спраус и Лили Рейнхарт за най -добра тв двойка и най-добра целувка; Ванеса Морган за „откраднат момент“ и тв пробив, както и Маделайн Печ в категорията Hissy Fit. Любим екшън на тийнейджърите е „Отмъстителите: Война без край“, предпочитана драма е „Най-великият шоумен“, а научна фантастика - „Черната пантера“. Най-добри актьори в тези категории пък са съответно Робърд Дауни Джуниър и Скарлет Йохансон, Зак Ефрон и Зендая, Крис Хемсуърт и Летиша Райт. Най-популярна комедия е „С обич, Саймън“. Фаворит на младите след риалити програмите е шоуто на знаменития клан Карадшиян-Дженър - Keeping Up With the Kardashians. Сред лауреатите в музиката са Луи Томлинсън (най-добър певец), Камила Кабело (най-добра певица), Карди Би (най-добър рап изпълнител), и 5 Seconds of Summer (най-добра група).", "date": "2018.08.13", "title": "„Ривърдейл“ диктува „Изборът на тийнейджърите“"}
{"url": "https://www.monitor.bg:443/bg/a/view/karlovo-na-protest-sreshtu-zakrivaneto-na-ag-otdelenieto-v-grada-141489", "text": "Протестът срещу закриването на АГ отделението в карловската болница започна ореди минути. Кметът на Карлово д-р Емил Кабаиванов призова министрите на здравеопазването и на финансите да се намесят, защото общинскито здравеопазване не е феодално владение на общините. Според него общинското здравеопазване не може да се конкурира с университетските и частните болници у нас. Около общо 25 милиона лева на година трябват за общинските болници в страната, казаха участниците в протеста. АГ отделението на болницата в Карлово обслужва над 100 000 души от региона. Очаквайте подробности!", "date": "2018.08.13", "title": "Карлово на протест срещу закриването на АГ отделението в града"}
{"url": "https://www.monitor.bg:443/bg/a/view/romi-napadnaha-s-umruci-sobstvenik-na-plaj-ne-gi-dopusnal-zaradi-chastno-parti-141490", "text": "Роми нападнаха с юмруци собственик на частен плаж в Кюстендил, след като не били допуснати до плувния комплекс в неделния ден. Още на входа тримата мъже започнали да се държат арогантно и да заплашват управителя на плажа, че имат права и не може да им бъде забранен достъпа до басейните. Въпреки обясненията, че в момента в комплекса се провежда частно парти, тримата разгневени роми скочили на бой. Само секунди по-късно на мястото пристигнали униформени от РУ - Кюстендил, които разтървали тримата мъже, налагащи с юмруци управителя на плажа. Ромите са на възраст 41, 42 и 43 години. „Мъжете са нанесли удари в областта на главата на собственика на плажа. Ние получихме сигналът за скандала малко след 15 часа в неделния ден. Веднага побойниците бяха задържани, като и към момента са в ареста на полицията. На задържаните са съставени актове по УБДХ, работата по случая продължава. Уведомен е и дежурен прокурор“, уточниха от пресцентъра на ОДМВР – Кюстендил.", "date": "2018.08.13", "title": "Роми биха собственик на басейни, който не ги пуснал на плаж"}
{"url": "https://www.monitor.bg:443/bg/a/view/trima-postradaha-v-katastrofa-na-magistralata-kraj-provadija-141485", "text": "Трима души са пострадали в катастрофа на автомагистрала „Хемус“, в района на пътен възел „Неофит Рилски” край Провадия. Инцидентът е станал към 7 часа тази сутрин между лек автомобил и микробус. Лекият автомобил със софийска регистрация е застигнал и блъснал отзад микробуса, който се е включил в движението по магистралата. При инцидента са пострадали три жени от лекия автомобил, които са били контактни. Те са транспортирани от екип на Спешна помощ във варненската МБАЛ „Света Анна”. Няма опасност за живота им, казаха медиците. Заради произшествието, движението в района е ограничено само в едната пътна лента на АМ „Хемус“ в посока Варна. Шофьорите да се движат с повишено внимание и съобразена скорост, като спазват указанията на служителите на Пътна полиция, предупредиха от ОД на МВР-Варна.  ", "date": "2018.08.13", "title": "Трима пострадаха в катастрофа на магистралата край Провадия"}
{"url": "https://www.monitor.bg:443/bg/a/view/oflajn-gigant-v-onlajn-sreda-141488", "text": "През изминалата година държавните пощи загубиха лидерството си на най-важния си пазар от частен оператор. Сега дружеството се опитна да догони съвременните куриерски фирми чрез нови пазарни ниши и модернизация, докато все още търпи критики за влошаващо се и тромаво обслужване. Може да се каже, че у нас. Зa пъpви път oт либepaлизaциятa мy чacтeн oпepaтop изпpeвapи „Бългapcĸи пoщи\" пo пaзapeн дял в ĸaтeгopиятa yнивepcaлни пoщeнcĸи ycлyги - a имeннo пиcмa и мaлĸи пoщeнcĸи ĸoлeти дo 20 ĸг, пoĸaза дoĸлaдът нa Koмиcиятa зa peгyлиpaнe нa cъoбщeниятa (KPC). Ето защо новината през седмицата, че дружеството ще обслужва поръчките на голям електронен магазин, не дойде толкова неочаквано. По същият модел работят и пощите в Европа. Първоначално новата услуга ще се предлага в 19 пощенски станции на територията на София, като до няколко месеца се предвижда услугата да е в големите градове, а впоследствие и в по-малките населени места. Потребителите на интернет ритейлъра ще получават преференциално обслужване на специално предназначени гишета. Държавният мастодонт работи усилено да влезе в ритъм, макар и доста тромаво в сравнение с частните си конкуренти. Сега ръководството се стреми да разшири пазарния дял в сегмента на вътрешните колети до 20 кг, които са най-често свързани с електронната търговия. При предоставянето на всички останали дялове от универсалната пощенска услуга, дружеството запазва лидерството си, като отчита почти 90 % от общия размер на приходите от пощенски пратки за страната и 99 % от приходите от международни изходящи пратки. Дългото название на новата услуга „Приемане, обработка и доставяне на пратки от електронна търговия в пощенските станции” всъщност е софтуер, които ще даде възможност на всички желаещи онлайн търговци да доставят стоките си с държавните пощи. В клоновете ще може и да се инкасират дължими суми по наложен платеж. но този път от Китай и други страни, също е част от стратегията на дружеството. В мрежата на EPG (за доставка на трансгранични колети с определен ден на доставка) дружеството е постигнало качество от 73%. „Поставената цел са средните качествени равнища при доставката на международни колети в мрежата на EPG, които са между 85% и 95% и са напълно достижими. Трябва да отбележим, че немалка част от качеството се „губи“ поради неотбелязване на успешна доставка или неуспешен опит за доставка в системите за проследяване“, коментира пред „Монитор“ изп. директор на пощите Деян Дънешки. Изоставането си от частните куриери от пощите ще борят и като се опитат По проект с Агенция „Митници“ скоро с две ходения до клона до вас - един път за попълване на документите, а вторият път за получаване на пратката. „Има митница в Благоевград, но в селото на 50 км няма. Той трябва да дойде от това село в Благоевград, да обработят пратката, ако ние я обработим, той ще си отиде направо в пощата в селото и ще си я вземе там, на място“, казва Дънешки. Франчайз моделът за развитие също е на дневен ред в дружеството, но е труден за реализация, защото включва услугата раздаване на пенсии. „Ако приложим този модел по отношение на пенсионния период би трябвало да изискваме доста сериозни финансови гаранции, които ограничават възможността на участниците, да не кажа почти го стесняват“, казва за идеята шефът на пощите. Основните конкуренти на пощите работят по този модел, но нямат задължения да разпределят пенсии. Отделно около 2-3%, докато 100% мрежата на пощите е собствена. Сградите обаче носят и разходи. По данни на дружеството „Български пощи“ разполага с 2980 пощенски станции, които са собствени, съсобствени, под наем и в режим на безвъзмездно ползване. Отделно към сградния фонд се причисляват и „Български разменно-сортировъчен център\", Разменно сортировъчен център в Бургас, Варна, Стара Загора, Пловдив и Горна Оряховица, „Българска филателия и нумизматика\", сградата на Централно управление на „Български пощи\" ЕАД и др. Около 720 хил. лева отиват по това перо всяка година в зависимост от състоянието на сградите и финансовите резултати и региона, в който се намират. От дружеството отчитат, че голяма част от сградите вече не са необходими и се опитват да ги продават, но по думите на Дънешки „не на безценица“. На фона на общия оптимизъм през последните седмици друг казус привлече вниманието на публиката. Модерната в миналото гладна стачка отново влезе в действие. От най-младия синдикат и с най-малка членска маса „Защита“ протестираха за неизплатени ваучери за храна и част от трудовото възнаграждение, както и „посягане върху трудови и граждански права“. След това исканията им станаха по-глобални – среща с премиера, оставки в управата и истински гаранции за промяна в дружеството. Среща с омбудсмана Мая Манолова доведе до спиране на недоволството. Изводът обаче е ясен – дружеството има нужда и от други промени освен технологичните.", "date": "2018.08.13", "title": "Офлайн гигант в онлайн среда "}
{"url": "https://www.monitor.bg:443/bg/a/view/biznesyt-s-cenni-metali-shte-se-sledi-ot-karanikolov-141491", "text": "Лицата, които извършват дейност с благородни метали и скъпоценни камъни, вече ще се регистрират от министерството на икономиката, гласят последните предложения за изменения на Валутния закон. Промените, които касаят минни компании, златарски ателиета, заложни къщи и др. търговци, са публикувани за обществено обсъждане от Министерския съвет. Лицата, които извършват дейност с благородни метали и скъпоценни камъни, вече ще се регистрират от министерството на икономиката, гласят последните предложения за изменения на Валутния закон. Промените, които касаят минни компании, златарски ателиета, заложни къщи и др. търговци, са публикувани за обществено обсъждане от Министерския съвет. Досега ангажимент да регистрира търговците, които добиват, преработват и извършват сделки с благородни метали и скъпоценни камъни е отговорност на ведомството на финансовия министър Владислав Горанов. Дейността е остатък от отменения Закон за сделките с валутни ценности и за валутния контрол, когато Министерството на финансите упражняваше цялостен валутен контрол в страната. В момента регистрацията на лицата се извършва в Министерството на финансите чрез вписване в публичен регистър по образец, утвърден от ресорният министър. С промените удостоверение и вписването в публичния регистър ще бъде издавано от икономическият министър Емил Караниколов. Не е предвидена промяна в размера на държавните такси, които се събират в системата на финансовото министерство за вписване в регистъра.", "date": "2018.08.13", "title": "Бизнесът с ценни метали  ще се следи от Караниколов"}
{"url": "https://www.monitor.bg:443/bg/a/view/premieryt-s-10-dneven-srok-ban-i-sinopticite-da-reshat-problema-141492", "text": "Българската академия на науките и метеоролозите от института към нея имат седмица да се разберат. Срокът им бил даден лично от премиера Бойко Борисов. Това стана ясно след среща между него, образователния министър Красимир Вълчев и представители на НИМХ и Академията. До разговора се стигна след като синоптиците изпратиха писмо до министър-председателя с искане да излязат извън структурата на БАН и да минат под шапката на образователното министерство. Причините за настояването им не били само финансови, но и лични, обясни просветният министър Красимир Вълчев. Затова той бил готов да подкрепи всяко решение, стига да е постигнато с консенсус. От думите му стана ясно още, че проблемът не трябвало да се неглижира, защото метеоролозите имали изключително важна функция в държавата. Те обслужвали 7 сектора и имали задължения по три закона – този за водите, за защита при бедствия и аварии и за контрола на качеството на атмосферния въздух. Освен това служителите имали и международни ангажименти. Дебатите, които проведоха засегнатите институции днес не успяха да променят мнението на председателя на БАН акад. Юлиан Ревалски. Той продължава да стои зад позицията, че изваждането на метеорологичната служба от тяхната структура щяло да доведе до разрушаване на академията. Въпреки това бил готов да обсъдят темата. В края на миналата седмица стана ясно, че МОН ще отпусне 150 000 лв. на Националния институт по метеорология и хидрология. Тези средства обаче не били достатъчни за дейността на института, поясни директорът му проф. Христомир Брънзов. От думите му стана ясно още, че бюджетът им за тази година бил малко под 9 млн. лв., при необходими около 14 млн. лв. за извършване на всички дейности. Затова най-вероятният вариант бил да се даде по-голяма самостоятелност на института, обясни Вълчев и подчерта, че по този начин правителството не искало да направи крачка към разделянето на БАН. На срещата било взето и още едно важно решение – одитът на института, който е възложен на звеното за вътрешен одит в БАН, да бъде извършен от одитното звено на МОН. Красимир Вълчев каза още, че на заседанието на МС в сряда щели да бъдат гласувани 20 млн. лв. за научни изследвания, като 18 млн. лв. от тях ще са за национални научни програми в различни сектори. Възможност да се включат в тях щели да имат и от БАН, и от университетите. Освен това с 1,5 млн. лв. ще бъдат увеличени и стипендиите на докторантите. .", "date": "2018.08.13", "title": "Премиерът с 10-дневен срок БАН и синоптиците да решат проблема"}
{"url": "https://www.monitor.bg:443/bg/a/view/oshte-edin-pajak-trygna-po-ulicite-v-pazardjik-141494", "text": " Още един „паяк“ ще прибира неправилно паркираните автомобили в Пазарджик, като наказателната машина започна работа от днес. До този момент в града работи само един оборудван за тази дейност автомобил, но макар, че вдига голям брой коли дневно не може да се справя със събирането на всички неправилно паркирани автомобили в областния център. Особено внимание ще бъде обърнато на местата, за които най-често постъпват жалби и оплаквания за неправилно паркирани автомобили и които затрудняват движението и създават предпоставки за инциденти. Съгласно договор от 1 май т.г. „Синя зона“ в Пазарджик бе отдадена на концесия на частната фирма“ Контур 1“ЕООД, която вече отговаря за местата за паркиране. От фирмата уточниха, че до края на август ще бъде пуснат в експлоатация и третият репатриращ автомобил. От 13 август работното време на „Синя зона“ ще бъде до 19:00 часа, така като е обявено на всички табели на местата за кратковременно паркиране. До момента „скоби“ на неправилно паркираните автомобили в „Синя зона“ се слагаха до 17:00 часа.След 19:00 часа блокираните със скоба автомобили ще бъдат извозвани на специализирания паркинг на ул. „Пловдивска“. Работното време на паркинга е до 22:00 часа.", "date": "2018.08.13", "title": "Още един “паяк “ тръгна по улиците в Пазарджик"}
{"url": "https://www.monitor.bg:443/bg/a/view/patladjanite-pazjat-ot-pet-vida-rak-141487", "text": "Патладжаните притежават редица полезни свойства. Препоръчва се те да се консумират преи да узрея напълно, т.е. да придобият тъмнолилав цвят.Тогава те стават безвкусни, целулозата им загрубява и дори губят част от лечебните си качества. Благодарение на съединение от типа SRG те са и своеобразно профилактично средство срещу рак на матката, на мозъка, на шийката на матката, на гърдата и на пикочния мехур. Преимуществото на този зеленчук е голямото съдържание на минерали и витамини при минимум калории. Например, 80 г от него съдържат само 20 калории, но с тях си осигуряване 3 г целулоза, 1 г белтък, калии, витамин К и витамин С. Това означава, че колкото и патладжани да изядете, няма защо да се безпокоите за диетата си, разбира се, ако не прибавяте мазнина и мазни сосове при приготвянето им. Те съдържат големи количества антиоксиданти – веществата, които ни помагат да защитим организма си от увреждания, предизвикани от вредните вещества, известни като свободни радикали. Тези зеленчуци са особено богати на антоциани. Това вещество осигурява необичайния им цвят. Проучване показва, че един от антоцианите, който се съдържа в патладжаните и се нарича насунин, създава ефективна защита на клетките от специфични увреждания. Освен това, те намаляват риска от сърдечни заболявания, подсилват сърцето и намаляват нивото на лошия холестерол. Малко известно, но сигурно е, че лилавият зеленчук контролира нивото на захар в кръвта и така намалява риска от диабет. Това свойство се дължи на полифенолите в него. Дамите, които искат да отслабнат ще се зарадват определено, защото учени установиха неотдавна, че патладжаните подпомагат този процес, тъй като засищат за продължително време. Така, когато човек е хапнал от тях не огладнява часове наред.    ", "date": "2018.08.13", "title": " Патладжаните пазят от пет вида рак"}
{"url": "https://www.monitor.bg:443/bg/a/view/barsa-s-13-ata-superkupa-na-ispanija-141486", "text": "\"Барселона\" спечели рекордната си 13-а Суперкупа на Испания, след като победи с 2:1 \"Севиля\" в сблъсъка за трофея. Този път победителят бе определен в един мач, който се изигра на стадион “Ибн Батута” в Танжер, Мароко. Андалусийци първи взеха преднина в мача с попадение на Пабло Сарабия в 10-ата минута, но каталунците съумяха да направят пълен обрат и с голове на Жерард Пике в 42-ата и Усман Дембеле в 79-ата минута стигнаха до успеха. Особено красиво бе победното попадение на французина, който взриви трибуните със страхотен диагонален шут, който се отби от гредата и влезе във вратата. Голям принос за спечелването на трофея имаше и вратарят Марк-Андре Тер Щеген, който спаси дузпа в 90-ата минута и така задържа преднината на Барса и попречи да се стигне до изравняване и продължения.", "date": "2018.08.13", "title": "\"Барса\" с 13-ата Суперкупа на Испания"}
{"url": "https://www.monitor.bg:443/bg/a/view/danychnite-zatvori-dva-hotela-na-edin-sobstvenik-141493", "text": "Само за няколко часа данъчните инспектори, които извършват проверки по Южното Черноморие, установиха редица нарушения на данъчното и осигурителното законодателство при два хотела, които са собственост на един и същи човек. Инспекторите ще наложат общо 23 акта за установяване на административни нарушения, а двата обекта ще бъдат запечатани. За неиздаване на касова бележка предстои да бъде затворен и хотел в Бургас. Поради укриване на обороти, същата мярка ще бъде наложена и на две от най-големите дискотеки в областния център. Те са били проверени на принципа на тайния клиент, като при контролните покупки инспекторите не са получили касови бележки. И за други фрапиращи случаи при проверките на „Фискален контрол“ съобщават от Национална агенция за приходите (НАП). При един от големите аквапаркове по Южното Черноморие данъчните служители установили, че нито едно от 19-те фискални устройства на обекта не е подавало информация за оборотите си към НАП от края на юни тази година.   И тази година стотици данъчни инспектори от звеното за фискален контрол, съвместно с органите на МВР и Агенция „Митници“, извършват лятна контролна кампания по Черноморието. От началото на кампанията досега се осъществени общо над 7 000 проверки, като запечатаните до този момент обекти са 151. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство използват също и дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг са подложени борси и тържища, които снабдяват хотелите с храни и напитки, допълват от НАП.", "date": "2018.08.13", "title": "Данъчните затвориха два хотела на един собственик "}
{"url": "https://www.monitor.bg:443/bg/a/view/naj-staroto-rodilno-otdelenie-vyv-varna-e-veche-sred-naj-modernite-u-nas-141480", "text": "Родилното отделение в МБАЛ „Света Анна“ във Варна поднови дейността си след двумесечно принудително спиране на ражданията, заради голям ремонт.  В момента най-старото в града звено за раждания посреща бъдещите майки напълно преобразено и с нова организация за отглеждане на новородените. Ремонтните дейности започнаха през април, като до края на май отделението работеше с половината от капацитета си, а през юни и юли прекрати изцяло приема на пациенти, за да бъде преобразено и изцяло модернизирано. След края на ремонтните дейности, базираните на един етаж отделенията “Родилно” и “Неонаталогия” са напълно отделени като организация на работа. Всички стаи са ремонтирани, санитарните помещения - преобразени, стените и таваните - пребоядисани, газовата и сигнализационната инсталация - обновени. Навсякъде е подменена подовата настилка, а родилните зали са облицовани с антистатични и антимикробни покрития. „В момента най-старото родилно отделение на Варна практически е най-модерното и уютното, благодарение на добрия синхрон, в който ръководството на болницата с изпълнителен  директор, д-р Красимир Петров и кметът на Варна Иван Портних, успяха да осигурят повече от половин милион лева, с които ремонтът стана възможен”, коментира шефът на отделението, д-р Милко Папазов. Последният основен ремонт на сектора за новородени във варненския „Пирогов”, преди сегашното пълно преобразяване, е от далечната 2002 г. Преди 3 години кметът Портних обеща пари за основен ремонт навръх Бабинден и сега пълната промяна в отделението вече е факт. От миналата година то се радва и на много нова и модерна медицинска апаратура. В момента разполага с 30 стационарни легла, а ражданията, които се извършват в него, са като за двойно по-голям капацитет. Отделението е с най-високото - трето ниво на компетентност и е сред малкото в страната с изцяло зает щат от лекари, акушери и санитари. Традиционно то е между 6 и 8 място в страната по брой раждания на година, но пресметнати на брой легла, устойчиво е в „Топ 3“. „Пълното комплектоване на екипа и многото раждания при нас се дължат основно на две неща. Първото е доверието в работещите специалисти тук, а второто - уникалната медицинска инфраструктура, която МБАЛ „Света Анна“ предлага. Това е болницата с най-големи възможности - с мощна реанимация, 24-часова възможност за консулт с всякакъв вид специалисти и кръвен център. Това са животоопределящи структури, като се има предвид, че при родилките всичко се развива много бързо и често се налагат реакции в режим на спешност”, коментира още д-р Папазов, след подновяването на дейността на отделението на пълни обороти.  ", "date": "2018.08.13", "title": "Във Варна откриха едно от най-модерните родилни отделения у нас"}
{"url": "https://www.monitor.bg:443/bg/a/view/varna-organizira-naj-vkusnija-art-festival-v-bylgarija-kino-i-hrana-141484", "text": "Във Варна ще се проведе първото издание на фестивала „Кино и храна“, съобщиха домакините и съорганизатори на събитието от общинския фонд „Култура“. Заради него морската ни столица ще се превърне във вкусна и забавна арена, на която умения ще обменят кулинарни блогъри, професионални и любители готвачи и фенове на вкусната храна. Всичко това ще бъде гарнирано с много кулинарни демонстрации, вкусни дегустации, вълнуващи срещи, акустични концерти и лятно кино. Фестивалната зона ще бъде разположена пред Аквариума в Морската градина на Варна. „Идеята на 5 дневния фестивал от 29 август до 2 септември е да комбинира различни изкуства през призмата на кулинарията. Артисти ще пеят, музиканти ще готвят, автори на книги ще демонстрират наживо готварските си умения, Телевизионни лица ще се срещнат с почитателите си, както и с най-доброто от световното кино, инспирирано от храната”, споделя организаторът на фестивала „Кино и храна“ Николай Тодоров. Поканени са част от най-актуалните кулинарни блогъри в България, сред които Адриана Гюзелева, Люси Евтимова, Станка Стоянова, Карина Попова, Таня Донева, Софи Йотова и други. Авторите на книги за здравословно хранене Кристина Тужарова, Здравка Максурова и Биляна Йотовска също са част от гостите. Всеки един от участниците има свой кулинарен стил, но всички са обединени около идеята, че здравословната храна е  неустоимо вкусна, интересна и полезна.   Тъй като кулинарната култура и изграждането на здравословни навици се възпитава в човек още от малък, специално внимание ще обърнем и на децата с редица детски кулинарни демонстрации и работилници. Погрижили сме се да се забавляват и с детското шоу на Бате Енчо, което за фестивала ни ще се превърне в японско детско шоу! Един от специалните гости на фестивала е Катето Евро, която ще ни докаже, че артистът е артист не само на сцената, като ни сготви свое любимо ястие и ни представи книгата си „Тетрадка за рецепти и спомени“. А издателство Smart Books ще посвети In Memoriam модул на Антъни  Бурдейн – ресторантьор и кулинар, чрез който стотици хиляди преоткриха света чрез храната. И понеже градското пространство не може без музика, ще го озвучим с разнообразни концерти във вечерните часове. На сцената ще се качат  P.I.F., Миленита, Del Padre, Филип Аврамов и групата му „Джинджифил“, любимката на варненската публика Polina, младата street-изпълнителка Kopriva, Дея и Теодора. DJ Paella ни е подготвил интересна демонстрация, по време на която ще видим как може да се готви и миксира едновременно! Димо от P.I.F. също е замислил да сложи престилката и да ни сготви любимите си талиатели, малко преди да се качи на сцената. Всяка фестивална вечер ще завършва подобаващо с кулинарен филм, прожектиран на голям екран под открито небе. През цялото време във фестивалната зона ще работи и Street Fod Market. Над 10 от най-популярните заведения и готвачи във Варна ще готвят наживо и ще представят уникалните си рецепти на гладните посетители. Освен набиращите популярност авторски сандвичи и бургери, феновете на вкусната храна ще могат да опитат и различни интернационални кухни, над 10 вида бира, бутикови вина и разхлаждащи летни коктейли. Проектът се осъществява с подкрепата на фонд „Култура“ към Община Варна и е част от платформата Лятно кино. Фестивалът „Кино и храна“ е с вход свободен, с работно време от 11 до 23 чaca. Цялата му програма може да се види на kinoihrana.liatnokino.com.", "date": "2018.08.13", "title": "Варна организира най-вкусния арт фестивал"}
{"url": "https://www.monitor.bg:443/bg/a/view/nikolina-angelkova-ministyr-na-turizma-v-poslednite-3-godini-interesyt-kym-bylgarija-e-ustojchiv-141458", "text": "- Само за юни имаме 4,7% ръст, като тогава са отчетени над 1 млн. туристи. За първото полугодие броят им достига 3,644 млн., което е с 8,9% повече от същия период на 2017 г. Надяваме се за юли резултатите да бъдат на нивото от миналата година, а август е с по-големи ръстове. Данните от летищата Варна и Бургас показват, че това е възможно. Има ръст на полетите от различни дестинации, който за Варна е около 14%, а за Бургас - към 12%. Основното нарастване е на пристигащите от Полша, Чехия, Израел, Великобритания, Франция и САЩ. За Германия очакваме броят на туристите да се запази на нивото от 2017 г., защото 2 години преди това имахме ръст от 50%. Независимо от валежите от началото на лятото и световното първенство по футбол, което също оказва известно негативно влияние на пътуванията, се надявам ръстът за лятото да е 5%. - За летния сезон очаквам с 3% до 5% по-малко руснаци, което се дължи на изключителната конкуренция на съседна Турция. Там има силна държавна помощ и за хотелите и за туроператорите. За това компенсираме с повече туристи от други страни. - Информацията, която идва от най-големите туроператори, с които работим, показват, че туристите, търсещи България все повече наблягат на качеството. Нашите 4- и 5-звездни хотели неслучайно се изчерпват като предлагане и заетост още при ранните записвания. През април те вече са резервирани почти изцяло. България вече се продава като дестинация, предлагаща качество на разумна цена, а не като нискобюджетна. Имаме обаче още път да извървим за да стане тази тенденция устойчива. Това изисква усилия и от наша страна, на бранша и местните власти. Туристите гледат не само качеството на материалната база и храната, но и на заобикалящата ги среда и на предлаганите допълнителни услуги. - Още от създаването на министерството работим в това направление, но за постигане на целта се изисква много време. Една Хърватска, която е близка по население и условия с нас, е постигнала успехи в тази насока в рамките на последните 10 години с постоянство. В последните 3 години към България има устойчив интерес. Това показва, че, ако продължаваме да се движим в тази посока и не сменяме рязко курса, със сигурност след 5 години ще можем да се похвалим с по-висок интерес от познати в света хотелски вериги. Именно това е един от елементите, който стимулира и интереса на платежоспособните клиенти. България не може да бъде дестинация само за висок клас туристи и не е нужно. Трябва да следваме пътя си като страна предлагаща добро качество на разумна цена, привличаща средния клас туристи, които са най-масови. Разбира се, у нас има места с потенциал да предлагат скъп продукт. За това водим политика да привличаме високите брандове в туризма. За първи път у нас започва изграждането на хотел „Мариот”. В Аржентина проведох разговори с президента и главния изпълнителен директор на веригата, която имат над 20 бранда. Те заявиха интерес да стъпят и на българското Черноморие. „Хаят” също строят хотел в София и се очаква догодина да се открие. Завоюването на доверието на инвеститорите към дестинацията изисква много работа. Климатът, който нашето правителство създава, със сигурност може да вдъхне това доверие. - Липсата на кадри не е само в туризма, а се усеща и в много сектори на икономиката. В туризма тя има най-силно влияние и е видима, защото кадрите формират, може би, 90% от услугата. Всъщност туристите посещават една или друга страна заради отношението, което получават. Осигуряването на добре подготвен и мотивиран персонал е предизвикателство пред всеки, който работи в сферата на туризма. Преди 2 години създадохме междуведомствен съвет за кадрите в туризма. От тогава доста хора от трети страни са работили в туристическите обекти у нас. Със съдействието на външно министерство се опитваме да увеличим срокът за пребиваването им от 3 на 9 месеца, без да е необходимо да се връщат в родината си и след това отново да идват в България. Така ще се облекчи секторът. Използването на чужди работници е кратковременна мярка. Съвместно със социалното и образователното министерство работим за развитие на дуалното обучение, за да може в учебните заведения да се подготвят кадри, нужни на бизнеса и това да става в тясно взаимодействие между работодателите и училищата, професионалните гимназии и университетите. В момента разработваме пилотен проект с МОН, който се надяваме да започне догодина. Той е свързан със създаването на квалификационен център към министерството на туризма, свързан с всички професионални гимназии по туризъм. По подобен начин работят в Испания и Португалия и с тези страни имаме подписан договор за сътрудничество. Така ще можем да обучаваме най-търсените изпълнителски кадри - камериерки, сервитьори, бармани, пикола. Те са в най-чест контакт с клиента и те формират голяма част от качеството на продукта. - Проверките продължават и в момента. Най-честите установени нарушения са липсата на указателни табели за свободната и платената зона и другите елементи съгласно ЗУЧК, осигуряващи информация на туристите. В други случаи спасителите на някои плажове са по-малко от заложения брой в одобрената от нас схема. Другаде пък се наблюдава поставянето на преместваеми обекти, които също не са в тази схема. За всяко едно от нарушенията се налагат неустойки по договорите за стопанисване. Преди това даваме до 7-дневен срок за отстраняване на пропуските. При повторяемост на нарушенията и несъобразяване с нашите предписания, в края на сезона може и да има прекратяване на договорите. На доста други места е забранено. Смятам за важно да се регулира изцяло къмпингуването, защото този вид туризъм е търсен и трябва да се създадат добри условия да се практикува, но само на разрешените за целта места. Важното е как да бъдат определени те. За да може това да се случи е необходимо да има диалог и да бъдат приети общите устройствени планове на общините, където да се определят терените за създаване на къмпингите. Тези планове на Царево и други морски общини се обжалват с години, което прави невъзможно изграждането на нови къмпинги. Сега къмпингите у нас са много стари. В същото време за да се построи къмпинг у нас според ЗУТ изискванията са същите като да се вдигне хотел. В тази връзка е необходима промяна в ЗУТ. Винаги в тази посока даваме пример с Гърция, където има много солени глоби за къмпингуване извън определените места, като дори има и санкция до 3 месеца затвор. За това и у нас трябва да се разпишат ясни правила, за да има полза за всички. За нас е важно да се разработват всички видове туристически продукти и категорично подкрепяме развитието на къмпинг туризма.Нерядко научаваме за поредните случаи на използването на дюните за нелегален къмпинги. За това и с промените в ЗУЧК предлагаме разширяване на административно-наказателните разпоредби. Искаме забраняването на всякакви неща върху тези защитени обекти - от ремаркета и коли, палатки и други плажни принадлежности. Дюните трябва да бъдат опазвани в автентичния им вид. Предлагаме и санкции за нарушителите. В момента тях ги няма в закона. - В подобни случаи имаме проява на нагло отношение от страна на някои туроператори. С българите пътували до Канада, екскурзията бе за над 94 хил. лв. В същото време застраховката на фирмата е покривала само 25 хил. лв. За това е важно всеки да чете какво е покритието на застрахователя на туроператора за пътуването. Наистина почти винаги тези текстове в договорите за екскурзията са с много дребни букви и хората се доверяват на туроператора, но има недобросъвестни фирми, които злуопотребяват. За канадския случай с „Уърлд Травел Мениджмънт” ЕООД ще сезираме прокуратурата. Причината е, че фирмата е стартирала процедура за ликвидация, независимо от дълга си към измамените свои клиенти за 60 хил. лв. Относно законовите промени ще трябва да се помисли дали може да се въведе ограничително условие. Например туроператор имащ малка застраховка при сключването на повече договори за екскурзии да вдигне тавана й. По този начин при подобни случаи на споменатия вече ще могат да се удовлетворят претенциите на всички ощетени. - В едно от обществените обсъждания за Закона за туризма преди около година и половина бяхме включили и тази идея, но туроператорите и турагентите бяха категорично против. - Абсолютно никой. За това и нямаше как да придвижим реализацията на идеята напред.", "date": "2018.08.13", "title": "Николина Ангелкова: В последните 3 г. интересът към България е устойчив"}
{"url": "https://www.monitor.bg:443/bg/a/view/mazutyt-kraj-sozopol-izticha-ot-potynal-prez-1921-godina-korab-141479", "text": "Мазутът, който замърсява морската вода край Созопол изтича от потъналия през 1921 г. кораб \"Мопанг\", намиращ се на 10 км от града. В района, където се е появило петното, са поставени плаващи заграждения, за да се спре разпространението му, съобщиха от Областна управа - Бургас. Взети са проби за анализ. Няма установена опасност за живота и здравето на хората. \"Мопанг“ е американски товарен параход от типа на т.нар. Liberty ships. Построен е в Ню Джърси по специална поръчка на 150 еднакви плавателни съда с цел компенсиране на загубите от войната. Пуснат е на вода на 20 януари 1920 г. Плавателният съд лежи в много добро състояние на десния си борд на дълбочина между 24-32 м, на около 10 км от Созопол. Възвишението от дъното е 10 м. Основните повреди от взрива са в носовата част на кораба. Потопен е от стара морска мина, останала от Първата световна война.", "date": "2018.08.13", "title": "Мазутът край Созопол изтича от потънал през 1921 година кораб"}
{"url": "https://www.monitor.bg:443/bg/a/view/brysnat-predi-operacija-za-40-lv-141463", "text": "Бръсненето на интимните части преди операции на гениталиите, бъбреците и пикочно-половата система в болниците вече удари 40 лв., алармираха болни, които наскоро са оперирани в една от ведомствените болници в София. Парите се броят директно на санитаря, като бележка за това от лечебното заведение не се издава. В Университетската болница „Света Анна“ обаче за услугата все още се плащат 20, максимум 25 лв. Изтриването на лака от ноктите на ръцете, което също се прави задължително преди операции, за да следят анестезиолозите чрез подроговичното оцветяване жизнените функции на пациента, струва 10 лв. заедно с махането на лака от ноктите на краката, което също е задължително. Преди всяка операция санитарите прибират по 20 лева от жена с лак.", "date": "2018.08.13", "title": "Бръснат преди операция за 40 лв."}
{"url": "https://www.monitor.bg:443/bg/a/view/otsechki-ot-bul-levski-bylgarija-i-arsenalski-zatvoreni-za-nov-asfalt-141482", "text": "Нови отсечки от улици от булеварди в София ще бъдат затворени от днес, съобщават от столична община. От днес до 23 август започва реконструкцията на източната половина на бул. \"Васил Левски\" от бул. \"Цар Освободител\" до паметник „Васил Левски“. Движението ще се извършва двупосочно в западното пътното платно. Закрива се спирка СУ Св. Климент Охридски” за тролейбусни линии № 1, 2, 4 и 11 на бул. “Васил Левски” в посока площад “Паметник Левски”. Променя се маршрутът на тролейбусни линии № 1, 2 и 4 само в посока СУ “Св. Климент Охридски”, както следва: от ул. “Кракра” надясно по бул. “Янко Сакъзов” и по бул. “Васил Левски” по маршрутите. Заради подмяна на водопровод по бул. „Джеймс Баучър“ от ул. „Свети Теодоси Търновски“ до ул. „Якубица“ до 17 август се забранява влизането на пътни превозни средства, престоят и паркирането по дясна пътна лента от южната страна на пътното платно на бул. „Джеймс Баучър“ в участъка от ул. „Св. Теодосий Търновски“ до ул. „Плачковица“. Заснемането на рекламен клип пък обърква движението от 8.30 до 18.30 ч. днес на ул.“Будапеща“ между ул.“Св.св.Кирил и Методий“ и ул.“Цар Симеон“. Променя се организацията на движението и на бул. \"Арсеналски\" в участъка от бул. \"Черни връх\" до бул. \"Петко Каравелов\", зарази рехабилитация на пътя, съобщиха от общината. До полунощ на 5 септември се забранява влизането на пътни превозни средства, престоят и паркирането по крайна дясна пътна лента от южната страна от пътното платно на бул.“Арсеналски“, в участъка от ул.“Милевска планина“ до 60 м преди кръстовището с бул.“Черни връх“. Временна организация на движението по ул. „Сердикийски събор“ до 21 август се осъществява и по ул. \"Сердикийски събор\" и по ул. \"Кожух планина\" в участъка от ул. \"Света Троица\" до ул. \"Славище\". Там се забранява влизането на превозни средства. Вчера бе затворен и бул. \"България\" - между бул. \"Иван Гешов\" и бул. \"Гоце Делчев\" в посока кв. \"Бояна\". Движението там се осъществява двупосочно в другото платно, като има по една лента за движение.", "date": "2018.08.13", "title": "Бул.\"В.Левски\", \"България\" и \"Арсеналски\" затворени за нов асфалт"}
{"url": "https://www.monitor.bg:443/bg/a/view/patriarh-neofit-v-trojanskija-manastir-na-goljama-bogorodica-141481", "text": "Двеста пъстърви от екологичен развъдник е купил игуменът на Троянския манастир епископ Сионий за Голяма Богородица в сряда (15 август). Това съобщиха от обителта, която на Успение Богородично, както е църковното наименование на този ден, тя има патронен празник. „Взех повече риба, тъй като освен 50-зе човека официални гости, очакваме и много поклонници, които също трябва да бъдат нахранени с курбан, каза дядо Сионий. Независимо, че постът свършва, сряда е постен ден и затова ще готвим пастърва“, поясни той. Освен риба, гостите на Троянската обител ще опитат и салата от домати, отгледани в манастирската градина. Пак от тамошната бахча ще бъдат картофите за салата и зеленият боб. Гостите ще бъдат почерпени и с прочутата манастирска сливова ракия с риган. Още от понеделник Троянският манастир започна да приема вярващи – доброволци, които отидоха да помогнат на домакините за празника. Патриарх Неофит заминава за Троянския манастир утре, за да отслужи тържествената Света Литургия за Голяма Богородица, съобщиха от Синодалната палата. Светейшият е избрал за отпразнува там Успение Богородично на 15 август, както всъщност е църковното наименование на празника, тъй като обителта носи същото име. Той обаче заминава ден по-рано, за да отслужи и вечерната служба, която се нарича Опело на Пресвета Богородица. Игуменът епископ Сионий обясни, че и премиерът Бойко Борисов. Празникът в сряда ще започне в 7.00 часа със служене на молитви и песнопения, наречени Празнична полунощница и с Игуменската лития. Литията е църковно шествие с икони и хоругми, което в случая ще се предвожда от игумена на манастира епископ Сионий. От 08.00 часа в централния храм на обителта ще започва празнична Утреня, а от 09.00 часа е началото на празнична Света Литургия, която ще бъде оглавена от Негово Светейшество Българския Патриарх Неофит. В 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо, извършено от иконата. В 18.00 часа ще бъде отслужена празнична вечерня с акатист на Успение Богородично. Тържественте служби за празника ще продължат и в чевъртък (16 август), като тогава от 17.00 часа ще започне Вечерня, а от 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител). По време на нея присъстващите ще се помолят и за упокоение на душата на покойния патриарх Максим, който е погребан в централния манастирски храм.", "date": "2018.08.13", "title": " 200 пъстърви на манастирската трапеза за Голяма Богородица  в Троянската обител (ОБНОВЕНО)"}
{"url": "https://www.monitor.bg:443/bg/a/view/izvyrshiha-laparoskopska-nefrektomija-na-11-mesechnija-slave-141483", "text": "Екип от специалисти, начело с доц. д-р Деян Анакиевски от Клиниката по урология в УМБАЛ „Света Марина” във Варна, извърши лапароскопска нефректомия на 11-месечно дете. През три 5 мм. отвори и един 3 см. разрез в областта на слабините, е изваден увредения по рождение ляв бъбрек, обясняват от МУ-Варна. 11-месечният пациент на име Славе е от Македония. При раждането му е установена туморна формация на горният полюс на бъбрека. Първоначално, след ехографските прегледи, е дадена диагнозата „хематом” и пациентът е оставен за наблюдение. 3 месеца по-късно при контролния преглед се установява, че образуванието е увеличило размерите си. След направен ядрено-магнитен резонанс и последваща биопсия се установява наличието на конгенитален мезобластен нефром – класически тип. Родителите са изключително разтревожени от факта, че при подобно образувание се налага отстраняване на целия бъбрек. Правят консултации с лекари в Германия, Турция, Сърбия и Франция, където им е предложена класическа отворена операция за отстраняване на органа. След няколкомесечно търсене и лутане родителите на Славе решават да направят операцията в България, във Варненската университетска болница, където се доверят на доц. д-р Анакиевски. Малкият пациент е приет на 24 юли в Отделението по детска онкология на варненската университетска болница за предоперативна подготовка. „До момента съм правил множество лапароскопии, но само на възрастни пациенти. Основното предизвикателство пред нас беше да приложим най-подходящата анестезия за детето”, споделя Доц. Анакиевски. Операцията продължава около час. Следоперативният период протече гладко в Детската реанимация. На третия ден 11-месечният пациент е изписан от болницата. Хистопатологията потвърждава диагнозата – конвенционален мезобластен нефром, който вече е отстранен не с голям разрез от 10-12 см., а чрез няколко малки отвора. Така малкият Славе ще може да расте здрав и да има нормална бъбречна функция.  ", "date": "2018.08.13", "title": "Извършиха лапароскопска нефректомия на 11-месечния Славе   "}
{"url": "https://www.monitor.bg:443/bg/a/view/audi-q3-porasna-i-vyzmyja-141362", "text": "Германската марка Audi показа новия компактен кросоувър Q3. Второто поколение на многофункционалния семеен SUV изглежда по-мъжествено като външност и по-просторно и гъвкаво като вътрешно пространство. Новото Audi Q3 обещава нови възможности и удобства, като предлага изцяло цифрова концепция на показанията и управлението на функциите в автомобила, модерни информационни решения и нови електронни системи за асистенция на водача. За постигане на допълнителен комфорт се грижи и усъвършенстваната ходова част на новия модел. Новото Audi Q3 ще бъде на разположение при европейските дилъри на марката през месец ноември 2018 г. Новото Audi Q3 изпъква с доста по-динамично излъчване от своя предшественик, за което е допринесла характерната решетка с осмоъгълен дизайн и вертикално разположени ламели, както и големите отвори за въздух в предната част. Тесните предни светлини се разширяват клиновидно назад. При тях Audi предлага три вида светлинни технологии, сред които и най-новите с матрична LED система. Страничният силует се отличава със симетричната светлинна графика на предните и задните светлини. Връзката между тях се осъществява с контурна линия в областта на раменете на каросерията. Силно изпъкналите форми над арките на калниците допълват цялостната атлетична осанка на новото Q3 и подчертават офроуд визията. Издълженият спойлер на покрива очертава странично задния прозорец, а силно наклонените задни странични колони придават на силуета спортна устременост. Новото Audi Q3 е пораснало на размери в сравнение със своя предшественик. Общата му дължина е 4485 мм, широчината му е 1856 мм, а височината е 1585 мм. Увеличеното със 77 мм междуосие гарантира изобилие от пространство в купето, като задният ред седалки дава възможност за надлъжно изместване в диапазон от 150 мм. Освен това наклонът на разделените на три в съотношение 40:20:40 облегалки може да се променя в седем различни степени. В зависимост от позицията на задния ред и наклона на облегалките, Предлага се електрическо отваряне и затваряне на багажника, като има възможност и за сензорно отваряне с леко движение на крака под задната броня. Оформлението на интериора продължава хармонично философията на външния дизайн на новото Audi Q3 и демонстрира осезаема връзка с моделите на марката във висшия клас. Архитектурата на арматурното табло е в перфектен унисон с новата концепция за управление на функциите. Централен елемент при нея е сензорният MMI сензорен екран, заобиколен от наподобяващ стъклена повърхност блестящо черен панел. В новото Q3 концепцията на показанията на контролните прибори и управлението на функциите е изцяло нова. Audi се разделят напълно с приборите с аналогови показания. Моделът разполага серийно с цифров блок на контролните прибори зад волана с диагонал 10,25 инча, чиито показания водачът може да управлява с бутоните на многофункционалния волан. При върховото изпълнение MMI Navigation plus за показанията се грижи виртуален кокпит, който предлага и много допълнителни функции. Освен това новото Q3 предлага и сензорен екран с диагонал 10,1 инча. Екранът е обърнат удобно към водача под ъгъл от 9 градуса. По желание водачът може да поръча по-голямата версия на виртуалния кокпит с три различни конфигурации на показанията с динамично оформление. Интуитивната концепция за управление на функциите в автомобила се допълва и от системата за гласово управление с разговорни фрази, която разпознава свободно формулирани команди. Всички показания, бутони и превключватели на арматурното табло са ергономично разположени. Комфортните седалки и разположението на волана целят да осигурят на тялото оптимална позиция за динамично или комфортно шофиране. За отличното озвучаване на вътрешното пространство се грижи музикалната премиум система Bang & Olufsen с виртуален звук и общо15 високоговорителя. Към момента на пазарната си премиера Audi ще предложи четири вида двигатели за новото Q3 – три бензинови и един дизелов в съчетание с предно или двойно задвижване Quattro. Всички двигатели са 4-цилиндрови със система за директно впръскване на горивото и принудително пълнене с турбокомпресор. За силовото предаване се грижат 6-степенна механична предавателна кутия и бързата 7-степенна автоматична трансмисия S tronic. Извън пътищата перманентното задвижване на четирите колела гарантира оптимално сцепление с настилката и уверената стабилност независимо от пътните условия. Опционалната система за спускане по стръмен наклон поддържа автоматично предварително избраната безопасна скорост на движение. Работните характеристики на задвижването на новото Audi Q3 могат да се настроят индивидуално чрез системата Audi drive select в шест различни профила – от подчертано комфортен, през икономичен до динамичен. Системата оказва влияние и върху окачването и съответно адаптира работата на амортисьорите. В резултат на това динамиката в поведението нараства осезаемо при едновременно подобряване на комфорта на возене. Като алтернатива се предлага и спортна система на окачването с по-стегнати амортисьори и кормилна уредба с по-директно управление за по-динамично усещане от управлението на новото Audi Q3.", "date": "2018.08.13", "title": "Audi Q3 порасна и възмъжа"}
{"url": "https://www.monitor.bg:443/bg/a/view/djesika-lang-se-zavryshta-v-zloveshta-semejna-istorija-141450", "text": "Актрисата Джесика Ланг се завръща в хорър сериала „Зловеща семейна история“, след като направи пауза от два сезона. 69-годишната звезда ще влезе в ролята на Констанс, позната на редовия зрител от първите серии на продукцията. Актуалните епизоди ще са смесица именно от премиерната сезон, озаглавен „Къща за убийства“, и трети - „Свърталище на вещици“. Причината – това са фаворитите на феновете. Създателят на поредицата Раян Мърфи имаше тази идея за догодина, но явно е избързал с подготовката. „Свърталище на вещици/ Къща за убийства няма да се слеят догодина. Защото ще се слеят тази година! Вещиците ще диктуват от този септември“, написа в социалните мрежи той. Осми сезон ще носи името „Апокалипсис“, като засега главните попълнения в каста нямат право да обсъждат сюжетните нишки. „Има специфична мистерия в шоуто, която е по-добре да остане скрита. Това е преживяване. Този сезон ще е ново преживяване, както винаги“, намигна продуцентът Алексис Уудал. Той повдигна завесата само с факта, че първи епизод ще стартира с края на света Потвърдждение за участие в новите серии са дали още Сара Полсън, Кати Бейтс, Евън Питърс и Чайен Джексън.", "date": "2018.08.13", "title": "Джесика Ланг се завръща в „Зловеща семейна история“"}
{"url": "https://www.monitor.bg:443/bg/a/view/pojar-v-bolnica-v-tajvan-141477", "text": "Най-малко 9 души са загинали, а други 16 са били ранени при пожар в болница в столицата на Тайван - Тайпе, съобщава АП. Огнената стихия е избухнала на седмия етаж. Въпреки усилията на персонала и лекарите се е стигнало до трагичния инцидент. Загиналите и пострадалите са били пациенти. Властите разследват причината за инцидента.", "date": "2018.08.13", "title": "Пожар в болница в Тайван"}
{"url": "https://www.monitor.bg:443/bg/a/view/s-goreshtini-do-34-gradusa-startira-sedmicata-141474", "text": "Слънчево с максимални температури между 29° и 34° ще е времето днес. Такава е прогнозата за времето на Националния институт по метеорология и хидрология (НИМХ) при БАН.  По Черноморието ще бъде слънчево и топло. Подходящо за летуване. Ще духа слаб до умерен вятър от източната четвърт. Максималните температури ще са 27 - 28°, колкото е и температурата на морската вода. Вълнението на морето ще е 2-3 бала. В планините ще е слънчево и топло, подходящо време за туризъм. След обяд ще има временни увеличения на облачността, но ще е без валежи. Ще духа умерен вятър от изток-североизток. Максималната температура на височина 1200 метра ще е около 23°, на 2000 метра – около 15°. През следващите дни ще остане предимно слънчево, със слаб, в Дунавската равнина и източните райони до умерен вятър с източна компонента. Температурите слабо ще се повишат и максималните в средата на седмицата ще са между 31° и 36°, по-ниски по Черноморието.", "date": "2018.08.13", "title": "С горещини до 34 градуса стартира седмицата"}
{"url": "https://www.monitor.bg:443/bg/a/view/884-bashti-bavjat-bebeta-dokato-majkite-rabotjat-141447", "text": "884 бащи са избрали да поемат грижите за бебетата си, за да могат съпругите им да се върнат на работа. Това показват данни на Националния осигурителен институт за първото полугодие на 2018г. Татковците, които са поели опека над децата между 6 и 24-месечна възраст са намалели с 613 спрямо 2017г. Статистиката показва, че делът на тези, които остават в къщи до навършване на 2-годишна възраст на детето е по-голям (74%), отколкото на тези, които излизат в бащинство за 410 дена. Най-често софиянци се решават да сменят офиса с памперси, следвани от пловдивчани и старозагорци. Във Враца, Монтана, Сливен и Добрич пък нито един баща не е избрал тази опция. През първите 6 месеца на която се осигуряват. През останалите 12 месеца сумата е фиксирана - 380 лв. Данните на НОИ показват, че обезщетението, което получават мъжете, излезли в бащинство, е почти двойно по-високо от това на жените. Средната компенсация, която са взимали бащите през първото полугодие на 2018г. е 936.33 лв. За сравнение – при дамите е било 550,83 лв., или с 385.50 лв. по-малко. През миналата година разликата между сумата, която са получавали двата пола пък е била със 103.99 лв. по-малка. Оказва се, че най-често мъжете оставят професионалните си задължения, за да заменят съпругата си, когато тя заема ръководна позиция. Практиката да поемат грижите за бебето била по-широко разпространена в Германия, отколкото в България, обясни пред „Монитор“ председателят на Българската аутсорсинг асоциация Ивайло Славов. Според него причините били културни и икономически. Освен това от средната за страната. Това давало допълнителна сигурност на жените, който работят там. „Ако на Запад процентът на жените в сектора е около 15%, то при нас е 36%“, сравни Славов. Именно заради високите заплати ИТ специалистите не искали да поемат грижата за децата, пък обясни Мартин Кулов, който е председател на Асоциацията на софтуерните инженери. Причината е, че месечната им ставка била в пъти по-голяма от максималния осигурителен праг, на чиято база се определя и бащинството, ако възнаграждението е над 2600 лв. Освен това мъжете предпочитали да не причиняват загуби на фирмите си в следствие на отсъствието им. Само тези, които работели от вкъщи успявали да съчетаят работата с бащинството, обясни Кулов. 10 424 души пък са се възползвали от възможността да излязат в 15-дневен отпуск при раждане на наследник.", "date": "2018.08.13", "title": "884 бащи бавят бебета, докато майките работят "}
{"url": "https://www.monitor.bg:443/bg/a/view/grajdanskata-otgovornost-skochila-s-50-141448", "text": "След няколко години на застой само в рамките на 12 месеца задължителната по закон застраховка за автомобила е скочила с 50 на сто, показа проверка „Монитор“. Най-ощетени са собствениците на МПС-та с регистрация в големите градове и младите шофьори. Заради засилената конкуренция на пазара данните показваха друга реалност в периода 2011 до 2017 г., когато те се понижаваха. През тази година за пръв път има по-значително поскъпване на полиците - например С 50 на сто повече обаче, или 270 лева, ще платят за полицата собствениците на възраст под 25 години на най-масовите автомобили с до 1300 кубика обем на двигателя, а с 15 лева по-малко шофьор от по-малък град. С 80 лева пада цената, ако собственикът на колата е на възраст 35 години. При по-мощните автомобили до 2000 кубика скокът в цените на задължителната застраховка е около 30 на сто. Така, ако сте шофьор над 25 години, в Пловдив ще платите 230 лева, а в Малко Търново - 205 лева. При колите с най-мощни двигатели картинката не е по-различна, ръстът е също 30 на сто за всички възрасти техни притежатели. В момента на \"Гражданска отговорност\". На първо място е възрастта на водача, следвана от обема на двигателя на колата и мястото на регистрация и годините на возилото, като при промяна на всяка от тях се мени и цената - по-голям мотор и по-стар автомобил я повишават. В стойността на застраховката са включени задължителните 11,50 лева, които застрахователните компании внасят в Гаранционния фонд, стойността на стикера за валидност, който се лепи на возилото и 2 на сто данък върху застрахователната премия. Застраховката (която е сред малкото, която правим за другите, а не за себе си) ще продължи да поскъпва и напред във времето. Такъв сигнал беше даден и от доклад на Комисията за финансов надзор. В него се посочва, че техническият резултат от застраховката \"Гражданска отговорност\" за миналата година е отрицателен. По-лесно казано на застрахователните компании по обслужване на дейността. Средна цена от малко над 200 лв. за \"Гражданска отговорност\" е недостатъчна при ежегодно увеличаващите се разходи за обезщетения за миналата година. Остава водачите да чакат въвеждането на системата „бонус-малус“, която се забавя за пореден път, но ще въведе по-справедливо определяне на цената.", "date": "2018.08.13", "title": "„Гражданската отговорност“ скочила с 50%"}
{"url": "https://www.monitor.bg:443/bg/a/view/po-skypa-grajdanska-no-zashto-na-kalpak-141461", "text": "Постепенно, макар и с доста голямо закъснение, и у нас идиотите зад волана ще започнат да плащат повече за автозастраховките. Друг е въпросът, че все още критериите за поскъпването са основно типично нашенски, основно да се напълни касичката на застрахователя. Защо в по-малък град например трябва да се плаща по-малко? Нали там също нерядко си позволяват да карат пияни до козирката или друсани и местният катаджия или полицай ги оставя да си правят каквото си искат, за да не си развалят комшулука? Докато не стане белята. Същото важи и за критерия за възрастта на водачите. Нима някои комплексар на средна възраст не е склонен да се прави автомобилен състезател по пътищата? Всичко опира в крайна сметка до прословутата система „бонус-малус“, в която изрядните шофьори плащат по-малко за застраховка, а идиотите на пътя - многократно повече. Тя функционира успешно в много страни по света. У нас обаче въвеждането й се бави с години. По план трябваше да е тръгнала още в началото на миналата година, но сега се отлага пак за началото, но на следващата и не е сигурно дали пак работата няма да се проточи.", "date": "2018.08.13", "title": "По-скъпа Гражданска, но защо на калпак?"}
{"url": "https://www.monitor.bg:443/bg/a/view/marks-se-pojavi-na-banknota-141476", "text": "Над 100 хиляди сувенирни банкноти с нулева номинална стойност с образа на Карл Маркс се продават по целия свят, съобщи телевизия SWR. Компанията, ангажирана с маркетинг в областта на туризма в град Триер, през март издаде сувенирни купюри с Маркс в чест на 200-годишнината от рождението на немския философ, която се чества на 5 май. Първият печат от пет хиляди екземпляра беше продаден за по-малко от месец. Сувенирните купюри сметки бяха изпратени в повече от 40 страни, те са много популярни в Китай, където са изпратени от 25 до 30 хиляди екземпляра. Представител на компанията добави, че някои купувачи поръчват 100 копия наведнъж, например, предприятията ги купуват като подаръци за служители. Уебсайтът на компанията казва, че лилавите банкноти изглеждат като истинските пари. Те са отпечатани на хартия, която е защитена от фалшификати и също така има воден знак, холограма, индивидуален сериен номер и други защитни елементи.", "date": "2018.08.13", "title": "Маркс се появи на банкнота"}
{"url": "https://www.monitor.bg:443/bg/a/view/evrokomisijata-syvetva-bukuresht-da-otgovori-na-iskanijata-na-horata-141478", "text": "Европейският комисар по правосъдието Вера Йоурова призова румънското правителство да преразгледа приетите неотдавна законодателни мерки, които доведоха до масови протести, предаде ДПА. Организаторите на протестите казват, че спорните съдебни реформи се провеждат в полза на корумпирани политици. Приет неотдавна закон, например, декриминализира някои корупционни действия на политици. Той заплашва независимостта на съдиите, ограничава властта на прокуратурата и подкопава общественото доверие в съдебната система, каза Йоурова в интервю за германския в. \"Велт\". Ще бъде от полза правителството в Букурещ да преразгледа плановете, каза тя. Румънското коалиционно правителство прие закони, ограничаващи правомощията на Националната дирекция за борба с корупцията и уволни директорката й Лаура Кодруца Кьовеши. Демонстранти излязоха по улиците на Букурещ и други големи румънски градове за трета поредна вечер на протести срещу корупцията и с призиви към правителството да подаде оставка. Около 10 000 души се събраха пред централата на правителството в Букурещ. В събота румънските сили на реда разчистиха Площада на победата в Букурещ от участници в антиправителствения протест. Подразделения на жандармерията започнаха да използват сълзотворни гранати и водни оръдия около 23.00 ч. и демонстрантите бяха разпръснати след около половин час. Над 200 участници в протеста в Букурещ са получили медицинска помощ, а двама жандармеристи, мъж и жена, са приети в болница, след като били обкръжени и пребити от демонстранти. Други демонстранти ги защитили от тълпата и ги завели в безопасност при колегите им. Емигриралите в чужбина румънци подкрепиха протестните акции за оставка на лявото правителство, а някои от тях пристигнаха от други европейски страни, за да се включат в демонстрациите. Румънците са недоволни от решенията на социалдемократите по отношение на правосъдните закони и наказателните кодекси, от отстраняването на ръководителката на антикорупционната агенция и от факта, че лидерът на социалдемократите Ливиу Драгня ръководи Камарата на депутатите, въпреки, че е осъден на затвор за корупция. В чужбина живеят около 3 милиона румънци. Някои от тях казват, че са напуснали родината си заради корупцията, ниските заплати и безперспективността.", "date": "2018.08.13", "title": "Еврокомисията съветва Букурещ да отговори на исканията на хората"}
