{"url": "https://www.monitor.bg:443/bg/a/view/vsjaka-vtora-klasna-staja-digitalna-175455", "text": "В 40% от класните стаи в страната има възможност за фронтално обучение и са оборудвани с проектори, лаптопи или интерактивни дъски, които улесняват учебния процес. Половината от всички близо 400 иновативни училища в страната пък са избрали нови методи за организация на обучението и образователната среда, които най-често са насочени към въвеждането на новите технологии в клас. Дарени от различни компании таблети и „вълшебни дъски“, купени от училищния бюджет, допълват арсенала от електронни нововъведения в клас. Това означава, че поне всяка втора класна стая у нас е дигитална. Училища в столицата прилагат различен подход при използването на новите технологии, обясни шефката на образователния инспекторат в София Ваня Кастрева. Според нея е важна волята на директорите да мотивират учителите те да бъдат използвани в учебния процес. Във Второ СУ „Акад. Емилиян Станев“ от няколко години надграждат дигитализацията в школото. Първоначално оборудват четири компютърни зали с     които дават възможност на учителя да наблюдава какво прави всяко едно от децата по време на час, обясни директорът Лилия Торньова. В коридорите на всеки етаж пък поставят монитори, от които децата могат да се информират за случващото се в училище. Преносими таблети, мултимедийни проектори за всяка стая, служебни лаптопи за педагозите и осем дъски с тъчскрийн допълват дигиталните устройва, с които разполага 2-ро СУ. От миналата година в школото има и два иновативни класа, които използват различни приложения по време на обучението си и презентации. За уроците по биология пък имат възможност за 3D демонстрации и наблюдение на модели на кости или камерите на сърцето. „Това е технологично поколение, което работи с ръце и очи. Дигитализацията дава възможност за повишаване на мотивацията и интереса на учениците, подобрява резултатите от учебния процес“, смята Торньова. Тя обясни, че от тази година от училищния бюджет ще трансформират и петте класни стаи на първокласниците. В тях със специална боя, по която децата могат да пишат и да трият. Педагозите пък могат да правят презентации. За класните стаи са купени и нови мебели, които ще разчупят класната стая. Новите технологии подпомагат образователния процес и в 20-о ОУ „Тодор Минков“. Две от класните стаи в школото са оборудвани с интерактивни дъски и таблети по проект на една от компаниите за смартфони, обясни директорът Бистра Баирова. С тях и с помощта на камери и микрофони децата могат да комуникират помежду си и да виждат какво се случва в другата стая. Платформата позволява на учителите да правят съвместни уроци и задачи. Преди известно време имали и съвместно занятие с Китай. Всяка от класните стаи е оборудвана с мултимедия, а педагозите имат и свои лаптопи, с чиято помощ бързо въвеждат оценките в електронния дневник. В помощ на учителя са и телефоните на учениците. „В часовете по математика   а да ги използват, за да проверят дали са пресметнали правилно, да потърсят информация в мрежата“, обясни директорката на 20-о ОУ. Така учениците често питали кога е минал часът и дори искали да имат още. В иновативното ОУ „Васил Левски“ във Враца разполагат с два компютърни кабинета със „Смарт“ дъски, кабинет с 20 таблета и интерактивен монитор, оборудвани класни стаи с мултимедийни проектори и компютри, покритие на цялото училище с кабелна и WI-FI мрежа с достъпен интернет. „Презентационните мултимедийни материали, електронни учебници и образователни сайтове се използват почти във всеки учебен час. Те са предназначени непосредствено за уроци за нови знания, преговор и обобщение, както и за самоподготовка и самостоятелна работа на учениците“, сподели директорът Румен Петков. Стефан Дацов, който е учител по информационни технологии, смята, че в дигиталната среда учениците целенасочено развиват въображението си. Новите методи на обучение в Бургас са свързани с проектите за иновативните училища. В ПГРЕ \"Г. С. Раковски\", в която учат близо 900 ученици, ще     при който учениците влизат в ролята на учители. Програмата предвижда около 30% от учебния материал в 8-и и 9-и клас да бъде преподаван на учениците. Това ще става чрез видеоклипове, които са предварително подготвени от педагозите, които ще контролират процеса на обучение. „Този процес на обучение дава възможност на класовете да работят по групи. Това е един от начините за внедряване на дигитални технологии и развиването на умения в тази насока“, казват учителите. Всички първокласници в града пък ще влязат в реновирани класни стаи с нови антибактериални настилки, LED осветление, нови шкафчета, нови единични чинове, които могат да се конфигурират по различен начин, нови интерактивни дъски с възможности за използване на електронни учебници и електронен дневник.", "date": "2019.09.15", "title": "Всяка втора класна  стая дигитална"}
{"url": "https://www.monitor.bg:443/bg/a/view/pusnaha-spodeleni-skuteri-v-sofija-175443", "text": "И споделени скутери се предлагат вече в София. След навлизането на електрическите тротинетки вече са достъпни и споделени скутери, но на бензин. Компанията пусна под наем в столицата 30 скутера, които се таксуват на минута използване или могат да бъдат наети за цял ден или една седмица при фиксирани тарифи. Потребителите не заплащат първоначална такса, а цената на една минута е 0.29 лв., която включва и горивото. В случай че решат да паркират скутера, без да прекратят наема му, една минута престой струва 0.09 лв. Фирмата предлага и целодневен наем с фиксирана тарифа от 59 лв. или едноседмичен на стойност 280 лв. Скутерите могат да се управляват със стандартната категория Б. Всеки разполага с две каски - една в багажника и една под седалката, в случай че се возят двама души. Подобно на конкурентите си за алтернативно придвижване услугата работи през мобилно приложение. В него потребителите си създават профил и въвеждат личните си данни, шофьорска книжка и кредитна или дебитна карта.  През карта в приложението потребителят вижда къде се намират свободните скутери, а след резервирането на един от тях разполага с 10 минути, за да стигне до него. При доближаване на скутера той се отключва отново през смартфона.", "date": "2019.09.15", "title": "Пуснаха споделени скутери в София"}
{"url": "https://www.monitor.bg:443/bg/a/view/predstavljavashtijat-vss-zadkulisni-interesi-dvijat-protestite-sreshtu-geshev-175454", "text": "Кандидатът за нов обвинител №1 – настоящият зам.-главен прокурор Иван Гешев показва решителност за налагането на закона, а протестите срещу него са движени от „интереси на заден план“ и целят да настроят обществото срещу него, както и евентуално да обърнат нагласите за номинацията на част от членовете на ВСС. Това мнение изрази представляващият Висшия съдебен съвет Боян Магдалинчев. „Очаквам още протести. Не изключвам вероятността да има още опити за нагнетяване на напрежението около избора на главен прокурор\", каза той пред БНР. „С такива действия се целят две неща. Първо – да се активира обществената нагласа срещу този кандидат. Второ – да се мотивират някои от членовете на ВСС да не гласуват така, както са решили предварително или съобразно качествата на кандидата“, посочи Магдалинчев и подчерта: „Към този момент нямам съмнение в качествата на Иван Гешев, които той показа като зам.-главен прокурор и ръководител на спецпрокуратурата. Времето ще покаже дали той ще се наложи в съответствие с изискванията на закона като ръководител на прокуратурата, ако бъде избран. Поне засега, той показва една решителност за налагането на закона. Искрено се надявам всичко, което се предприема от страна на прокуратурата, да е в съответствие с Конституцията и изискванията на законите в страната“. Магдалинчев посочи, че никога не е имало така организирана кампания срещу определен кандидат за главен прокурор. Според него се създава масова психоза и масово настроение срещу избора на Гешев. Най-вероятно има други интереси на заден план, които не биха желали точно този човек да бъде главен прокурор, предположи Магдалинчев. „Виждаме и политически лидери, които присъстваха на тези протести и те организираха протести. Видях бившия министър на правосъдието Христо Иванов. Този закон за съдебната власт в настоящия си вид в огромната част е негово дело, когато беше министър, не малка част. Той беше човекът, който готвеше промените в Конституцията. Той сега участва в протеста, който всъщност като че ли не приема това, което той подготвяше и налагаше като министър“, каза още Магдалинчев.", "date": "2019.09.15", "title": "Представляващият ВСС: Задкулисни интереси движат протестите срещу Гешев"}
{"url": "https://www.monitor.bg:443/bg/a/view/malofeev-i-reshetnikov-protegnali-pipala-kym-nas-vednaga-sled-krim-shema-175456", "text": "„Планът България“, с който приближеният до Кремъл олигарх Константин Малофеев и генералът от ГРУ Леонид Решетников са искали със съдействието на банкера беглец Цветан Василев и лидера на движение „Русофили“ Николай Малинов да преобърнат геополитическата ориентация на страната ни от прозападна в сателитна на Москва, е част от мащабна схема за налагане на руското влияние на целия Балкански полуостров. Тя е задействана преди пет години, веднага след незаконното анексиране на Крим през март 2014 г., в което Малофеев играе ключова роля и попада на челно място в санкционните списъци на САЩ и ЕС заради финансиране на украинските сепаратисти. А целта й е в държавите от Русия чрез три основни инструмента: пускане на пипала и налагане на контрол в сектори като енергетиката, банките и недвижимата собственост; инвестиране в крайнодесни формирования и русофилски настроени формации и политици, в това число създаване на изцяло нови партии; финансиране на пропагандни информационни кампании чрез зависими медии. Основен двигател за реализацията й е именно работещият от години заедно тандем Малофеев-Решетников, става ясно от доклади на две авторитетни организации, занимаващи се с аналитична дейност в областта на сигурността и външната политика - фондация „Карнеги“ за международен мир и Европейския съвет за външна политика (ECFR). В първия документ, публикуван под името „Руската игра на Балканите“, е описана матрицата, по която действат олигархът и бившият високопоставен разузнавач и доскорошен шеф на Руския институт за стратегически изследвания (РИСИ) в различните страни на полуострова. Дават се и конкретни примери за налагане на влияние в цял набор сфери от политическия, икономическия и културния живот на държавите, в това число и за България. Във втория - „Контролиране на хаоса: Как Русия менажира политическата си игра в Европа“, е даден конкретният период, в който е задействан планът – 2014 г. Тогава Малофеев дейно започва да инвестира едновременно в икономически придобивки и политически мрежи на Балканите, пише авторът – британският политолог Марк Галеоти. Защо? Според докладите – за да забави процесите по интегриране в ЕС и НАТО на тези държави от региона, които все още не са част от евроатлантическите структури. А в останалите – да влияе върху позициите им по редица важни за Русия теми, в това число за стратегически за нея международни проекти. Главно в енергетиката, но не само. От обявените дотук от прокуратурата детайли от него е става ясно, че целта е била подсъдимият за източването на милиарди от КТБ банкер беглец Цветан Василев и бившият соцдепутат, председател на движение „Русофили“ и засега единствен обвиняем по шпионската афера, разтресла страната миналата седмица, Николай Малинов, да снабдят Малофеев и Решетников с инструментариума, нужен им за впиване на пипала върху стратегически сектори у нас. Като военната промишленост, телекомуникациите, селското стопанство и медиите. А също да създадат партия, която да прокарва диктуваните от тях интереси в българската политика. Важно е обаче да се уточни, че макар Василев и Малинов да подготвят почвата за задействането на плана в края на 2014 – началото на 2015 г., машината, която е трябвало да го реализира, стъпва върху три пилона, положени в трите най-важни сфери за обществото – бизнес, политика и култура, още в началото на Прехода. Двигателят й е действал на спящ режим още от началото на демокрацията благодарение на така и недоунищожената мрежа от верни на Москва номенклатурчици и бивши агенти на Държавна сигурност. През 2014 г. обаче й е даден рестарт по всички направления. От една страна – с вторичния грабеж на КТБ, стартиран и извършен от Василев веднага след бягството му зад граница и избухването на аферата с фалираната банка през лятото на същата година. А от друга – с обилен финансов поток от кремълски рубли, благовидно замаскирани под луксозното прикритие на чуждестранни инвестиции, но предназначени да налеят обилно масло в цяла манифактура за заливане на публичното пространство у нас с дезинформация в полза на Русия. Тук е моментът да се спомене, че реално предназначен да поднесе на тепсия на Москва страната ни чрез преобръщане на общественото мнение у нас. Самият Николай Малинов призна, че с Решетников го свързва старо семейно приятелство по линия на бащата на бившия соцдепутат, който е бил високопоставен служител на Първо главно управление. Що се отнася до Цветан Василев – в неговата биография се губи една година през 80-те между следването в Лодз, Полша, и дипломирането му във Висшия икономически институт „Карл Маркс“ (сега УНСС), което подхранва съмнения за евентуална вербовка в полза на Русия. Извън спекулациите обаче вече е сигурно, че създадената от него с консултантските услуги на уж десния по ориентация, но червен по действия и ментори бивш премиер Иван Костов пирамида КТБ е била банката на ДС. От данните, изнесени от Комисията по досиетата през март 2019 г., стана ясно, че 29 от най-крупните вложители в трезора са работили в бившата Държавна сигурност и към РУМНО. Във вече споменатите три направления. В първото – икономиката, ключова роля е трябвало да изиграе „прехвърлянето“ от страна на Цветан Василев на едни от малкото реални активи, финансирани от КТБ и заложени в полза на банката. Банкерът беглец стартира процеса по вторичния им грабеж под носа на държавата още през юли 2014 г., когато сменя собствеността върху люксембургската офшорка, държаща най-големия дял в БТК. Прехвърля го с поредица от врътки към дружеството SHCO79 с единствена цел да прекъсне връзката между телекома и финансирането от КТБ. В следващите месеци с помощта на свои ортаци и подставени лица в България предприема стъпки по кражбата и на НУРТС, „Дунарит“ и „Авионамс“. Така в края на 2014 - началото 2015 г., с посредничеството на Малинов, предлага да прехвърли на Малофеев общо 6 „златни актива“, върху които няма каквито и да било права – БТК, „Дунарит“, „Авионамс“, НУРТС, „Фърст диджитал“ и ГАРБ. От една страна – търгува срещу откраднатите активи с протекциите на приближения до Кремъл руски олигарх Константин Малофеев. От друга страна, се надява при реализацията на плана да бъдат дестабилизирани институциите в България и съответно да отърве възмездието за престъпленията си. Така в резултат на сключената между Василев, Малинов и Малофеев сделка през декември 2014 г. е създадена люксембургската офшорка LIC33, от чието име през март 2015 г. предяви претенции към шестте ключови актива белгиецът с московски паспорт и партньор на Малофеев Пиер Луврие. Макар „бандата за 1 евро“ да се провали, а впоследствие БТК, НУРТС и „Авионамс“ да бяха спасени от набезите на руско-българския престъпен тандем (първите два бяха продадени на публичен търг в Лондон, а „Авионамс“ откупен от държавата след търг, организиран от частен съдебен изпълнител у нас), групичката не се отказа от щенията си към „Дунарит“. Вече действайки през българин, подставено лице на Цветан Василев - оръжейния търговец Емилиан Гебрев. Той се появи на сцената в началото на 2016 г., след като не само Луврие, но и друга марионетка на Малофеев – Дмитрий Косарев, не успя в набезите към „Дунарит“. Към момента, макар да не е собственик на предприятието, благодарение на скандално съдебно решение Гебрев незаконно държи контрола във военния завод чрез удобен нему борд, като има достъп до всички ресурси на предприятието. Финансови, благодарение на което вече над 2 години заводът играе ролята на касичка за свежи пари към Василев и руските му покровители Малофеев и Решетников. И продуктови, в това число достъп до натовско ноу-хау и класифицирана информация. От интервю за предаването „Панорама“ по БНТ в петък вечер на секретаря на движение „Русофили“ и дясна ръка на Малинов - Юрий Борисов, който бе сред разпитваните по шпионската афера, стана ясно, че групичката е обсъждала включително създаване на банка. Или, иначе казано – на КТБ 2. В политическия спектър руското влияние е трябвало да пусне пипала също по линия на няколко направления, част от които вече са факт. Едното е финансирането на паравоенни отряди (уж създадени, за да борят миграцията), на крайнодесни формирования, като например станалите вече ноторно известни „рокери на Путин“ от „Нощните вълци“, както и на „подпомагането“ и тласкането напред на кариерата на проруски настроени политици в различни партии у нас – от левия или крайнодесния спектър. В дългосрочен план обаче офертата на Малинов към Малофеев и Решетников е била на базата на оглавяваното от него движение „Русофили“, за което твърди, че има „35 000 организирани членове“, да бъде създадена партия, която да влезе в парламента и да прокарва проруските интереси там. , която е трябвало да постигне обществена подкрепа за целия този комплот. Чрез масирани медийни кампании, пропаганда и дезинформация. При избухването на шпионската афера лъсна само една от брънките, които е трябвало да формират този гръбнак – планът да бъде създаден новинарски канал на основата на финансираната от КТБ със заеми за близо 300 млн. TV7 по подобие на телевизията на Малофеев „Царъград TV“ в Русия. Истината обаче е, че докато тази идея, предложена от Малинов и Василев, се провали, то други проекти, зад които прозира прокремълската пропагандна машина, действат на пълни обороти. В сферата на културата основен пилон е Руският културно-информационен център (РКИЦ). Действал още от времената на соца, при старта на демокрацията РКИЦ продължава съществуването си у нас, но първоначално на намалени обороти. Предимно с концерти и курсове по руски език. През 2014 г. обаче машината започва да работи с все по-засилващи се темпове. Именно тогава с указ на президента Владимир Путин е утвърдена цялостна концепция за „държавната политика на Руската федерация в сферата на международната помощ и развитие“. Под лустросано звучащото понятие се крие ядрото на т.нар. мека сила, чрез която Кремъл залива чужди държави с масирана пропаганда. Основен изпълнител на концепцията е руската федерална агенция „Россотрудничество“, чийто бивш зам.-шеф Ирина Живихина в момента е председател на РКИЦ в България. Едва ли някой ще се изненада, че центърът има тясно сътрудничество с организацията „Двуглав орел“, в чието ръководство са Малофеев и Решетников. През 2014 г. РКИЦ задейства у нас мащабна програма за предоставяне на стипендии за студенти и аспиранти в руски университети. Към настоящия момент в програмата са включени над 500 вуза във федерацията, а още в началото на програмата са раздадени 153 стипендии. За учебната 2015 - 2016 г. те са скочили на 283, а за следващата 2017 - 2018 – на 300. В задачата си да разпространяват проруската пропаганда „Россотрудничество“ и клоновете му по света (агенцията има културно-информационни центрове освен в България в още 61 страни) са подпомагани от друг мащабен проект - проекта „Русия отвъд“ (RBTH) на информационната агенция „Россия сегодня“ (бел.р. - „Русия днес“). За България официален представител на RBTH е съпругата на Николай Малинов – Даниела Малинова. Както можем да се досетим обаче, това са само видимите представители на т.нар. мека сила, която е трябвало да разпръсва проруската пропаганда у нас.   Сред тях няма как да не назовем „Фрогнюз“ на бившия агент на ДС Огнян Стефанов, финансиран от Цветан Василев и играещ ролята на негов пресцентър. Натрапчива е и връзката на представящия се за главен редактор на уж разследващия сайт „Бивол“ Атанас Чобанов с проекта RBHT. Съпругата на Чобанов – Мария Онучко, чийто баща е дългогодишният кореспондент на РИА Новости във Франция Виктор Онучко, работи за парижкото подразделение на „Русия отвъд“. Според доклада на „Карнеги“ освен в дейности по линия на културата, „осребряващи историческата памет“ на народите на Балканите, и създаването на мрежи от онлайн медии, прокарващи проруска политика, се залага и на „аутсорсване“ на тролски услуги към страни от полуострова. Засега не е ясно дали в този списък влиза и България, но се счита, че има сериозна руска следа в увеличението на кибепрестъпленията в редица държави, сред тях и нашата. Името на Малофеев, който заедно с ортака си Решетников вече има десетгодишна забрана за влизане в България, влезе в световния информационен обмен покрай анексирането на Крим. Той бе включен на челни места в санкционните списъци на САЩ и ЕС за финансиране на украинските сепаратисти. Един от лидерите им – Игор Стрелков-Гиркин, е бивш шеф на охраната на корпорацията на Малофеев. Наскоро той бе обвинен заедно с още трима агенти на руското ГРУ като поръчител на свалянето на малайзийския „Боинг“. След Крим името на Малофеев в комплект с това на Решетников нашумяха и като основни двигатели на провалилия се опит за преврат в Черна гора в края на 2016 г., чиято цел е била да предотврати влизането на държавата в НАТО през 2017 г. След краха на комплота Решетников се прости с поста си на председател на Руския институт за стратегически изследвания. Той обаче продължава да е част от две неправителствени организации, считани за основни рупори на тандема между олигарха и генерала от ГРУ при опитите им за намеса във вътрешните работи на държавите по света. Едната е ноторно известното вече общество „Двуглав орел“, а другата – тинк-танкът „Катехон“. Той е създаден през 2015 г., като медии в САЩ, сред които и „Ню Йорк таймс“, директно обвиниха въпросния аналитичен център за руската намеса в изборите в Щатите. Отделно Малофеев е учредител на фондация „Св. Василий Велики“, която под маската на благотворителни и културни мероприятия спонсорира събития, част от руската пропаганда.", "date": "2019.09.15", "title": "Малофеев и Решетников протегнали пипала към нас веднага след Крим (СХЕМА)"}
{"url": "https://www.monitor.bg:443/bg/a/view/bylgarija-se-narejda-treta-po-privlekatelnost-za-chujdenci-175442", "text": "България се нарежда трета в класация, показваща кои са страните в Източна Европа, които все още не са пренаселени от туристи. Това пишат от ирландския ежедневник „Айриш Екзаминър“. Проблемът с огромния поток от туристи не е нов и все повече страни се чудят как да се справят с него. Някои от тях вече въведоха туристическа такса, включително Испания, Франция и Германия. Най-много страдат европейски градове като Амстердам или Будапеща, пренаситена с туристи с раници. В Хърватия пък плажовете се пълнят от търсещи слънчева светлина летовници. Затова и от изданието препоръчват няколко дестинации в Източна Европа, в които масовият туризъм все още не е толкова разпространен. Първа в класацията е Естония, която привлича с исторически забележителности, а вечерно време с нощни клубове и барове. Следва Черна гора, която въпреки малките си размери, пленява туристите с напоената си с история земя. Трета е България, където повечето туристи се насочват към морските курорти, но изпускат големи градове като София и Пловдив. „София не е един от най-красивите европейски градове, но предлага достатъчно църкви, музеи и паметници на Червената армия, за да забавлява дори най-капризните“, пишат от ежедневника. На четвърто място е Албания. Страната предлага отдих в красивите си планини, а за ентусиастите – възможност да покорят поредния си връх. Предпоследна е Румъния. Северната ни съседка е спомената основно с историите за граф Дракула и неговия замък. Шеста е Латвия, отхвърлила социалистическата архитектура, за да построи модерни, разноцветни сгради и авангардни галерии.", "date": "2019.09.15", "title": "България се нарежда трета по привлекателност за чужденци"}
{"url": "https://www.monitor.bg:443/bg/a/view/slynce-i-tok-sushat-evtino-bilki-174880", "text": "Португалски фермери внедриха иновативна система за сушене на билки чрез слънчева енергия, съобщават от EIP AGRI. „С нашите 34 ха земя сме най-големият износител на билки в Португалия. Ние отглеждаме различни видове билки, като лимонена трева, мента, мащерка и френски естрагон “, казва Гонсало Коста Мартинес.  Той е един от петимата  участници в проекта Underthe sun. „Поради дълбоката икономическа криза в Португалия решихме да обединим усилията си и да започнем ферма с ароматни и лечебни растения. Пред нас обаче има някои  предизвикателства. Те включват конкуренция от производителите, които искат по-ниски цени на своите билки, но също и от страни с по-ниски заплати, като Източна Европа и Северна Африка”, добавя той. „В началото имахме проблем със сушенето на нашите растения. Енергийните разходи за сушене бяха доста високи. Ето как се появи идеята за слънчевата сушилня, която нарекохме Black Block. ” Идеята е хибридна слънчева система за сушене, която използва както слънчева, така и електрическа енергия. Сушенето се извършва в рециклирани контейнери, боядисани в черно, изолирани с нова стена и покрити с поликарбонатни листове. Това превръща контейнерите в сушилни камери. Нашите хибридни контейнери използват  спомагателен енергиен източник и те могат да намалят енергийните разходи с до 70%. Освен това имаме и контейнери, които напълно разчитат на слънчевата енергия. Няколко сензора в контейнерите събират данни за температура и влажност. Тези се анализират в реално време от автоматична програма, която контролира цялото оборудване. Следователно параметрите на средата за сушене могат да бъдат стабилизирани на оптимални нива. Това води до висококачествен процес на сушене с максимална икономия на енергийни разходи. Достъпът до системата може да се извършва локално или отдалечено от компютър, таблет или смартфон. „Системата е създадена от фермери и за фермери. Създателите на иновативната система са спечелили  наградата за иновации на EDP (Energias de Portugal), която им  помогна да продължат  с този проект. И така това, което първоначално започна като решение за спестяване на разходи за енергия в Under the sun  се оказа нов успешен бизнес, казва в заключение Гонсало.  ", "date": "2019.09.15", "title": "Слънце и ток сушат евтино билки  "}
{"url": "https://www.monitor.bg:443/bg/a/view/hljabyt-naj-evtin-u-nas-i-v-rumynija-175440", "text": "През 2018 г. разликата между цените на хляба и зърнените храни в Европейския съюз (ЕС) беше повече от три пъти между страната членка, където са били най-скъпи, и страната членка, където са били най-евтини. Това показва специализираното проучване на Евростат за разликата на цените в общността. Когато нивата на цените в страните се сравняват със средния за ЕС индекс на равнището на цените, който е 100, резултатите показват, че през 2018 г. цената на хляба и на зърнените култури е била най-висока в Дания (с индекс на равнището на цените 152 пункта), следвана от Австрия (135), Люксембург и Финландия (127). За разлика от това нивата на цените за хляб и зърнени храни през 2018 г. са били най-ниски в Румъния (с индекс на ценовото равнище от 54 пункта или 46%), следван от България (38%) и Полша (32%).", "date": "2019.09.15", "title": "Хлябът най-евтин у нас и в Румъния"}
{"url": "https://www.monitor.bg:443/bg/a/view/ispanija-otnovo-e-na-vyrha-v-basketbola-175448", "text": "Националният отбор на Испания е новият световен шампион по баскетбол за мъже. Във финала в Пекин испанците победиха Аржентина с категоричното 95:75 (23:14, 20:17, 23:16, 29:28) и за втори път след 2006 година изкачиха световния връх. Още в самото начало Испания успя да натрупа солиден аванс. С кош на Пиер Ориола европейският тим поведе с 14:2 след малко повече от 4 минути игра, но Аржентина успя да се съвземе от трудния старт и намали до 13:14 след кош и фаул на Габриел Дек. Последва нова точкова серия за испанците и след края на първата четвърт те водеха с 9 точки при 23:14. С тройка на Руди Фернандес 2:21 минути след началото на втория период Испания поведе със 17 точки за 31:14 и до края на първото полувреме иберийците спокойно водеха в резултата. Почивката дойде при 43:31 точки за играчите на треньора Серджо Скариоло, които в началото на второто полувреме излязоха на терена още по-мотивирани. Разликата набъбна на над 20 точки в 25-ата минута на срещата и до края на третата четвърт продължи да се движи в тези граници. Аржентина опита финален щурм в заключителните 10 минути на двубоя и намали пасива си до 54:68, което накара Скариоло да вземе таймаут 7:27 минути преди края. Аржентинците продължиха да бъдат много агресивни и след забивка на Габриел Дек стопиха пасива си до 12 точки точно 5 минути преди края. В последните минути срещата стана изключително физическа, с доста твърди влизания от страна на аржентинците, а това позволи на Испания да поддържа аванса си с точно изпълнени наказателни удари. Най-резултатен за Испания във финала бе Рики Рубио с 20 точки. Серхио Люл добави 15 точки, а Марк Гасол завърши с 14 точки, 7 борби и 7 асистенции. За Аржентина над всички бе Габриел Дек, който вкара 24 точки. По-рано днес в мача за бронзовите медали Франция победи Австралия с 67:59 точки.", "date": "2019.09.15", "title": "Испания отново е на върха в баскетбола"}
{"url": "https://www.monitor.bg:443/bg/a/view/radoslav-pantaleev-bie-na-svetovnoto-po-boks-175447", "text": "Радослав Панталеев тръгна с победа на световното първенство по бокс в Екатеринбург (Русия). В среща от втория кръг на категория до 91 килограма боксьорът ни победи представителя на Ирландия Кирил Афанасев с 4-1 съдийски гласа. Панталеев започна свежо мача, като бе по-добрият боксьор и в трите рунда. Въпреки това съдиите дадоха победата на нашия с неединодушно решение. В следващия кръг Радослав ще боксира с литовеца Тадас Тамасаускас, като мачът е във вторник в следобедната сесия на първенството. Загуба обаче записа Боян Асенов. В категория до 57 килограма европейският вицешампион падна с 0-5 от руснака Алберт Батиргазиев.", "date": "2019.09.15", "title": "Радослав Панталеев бие на световното по бокс"}
{"url": "https://www.monitor.bg:443/bg/a/view/ajk-mnacakanjan-grabna-bronz-na-svetovnoto-po-borba-sled-drama-175446", "text": "Националът Айк Мнацаканян спечели бронзов медал в категория до 72 килограма класически стил на световното първенство в Нурсултан (Казахстан). Категорията е неолимпийска. В решаващия мач за отличието поставеният под номер 1 натурализиран арменец надделя по точки над германеца Михаел Видмайер. Мнацаканян изоставаше с 0:3 точки малко повече от минута и половина преди края, когато съперникът му беше поставен в партер заради пасивност. Той не се възползва от ситуацията, но 40 секунди преди края направи ключова хватка, с която изхвърли германеца от тепиха и получи 2 точки за изравняване на резултата на 3:3, което се оказа достатъчно за спечелването на срещата и на медала. Така Айк донесе трети пореден бронз на България от голямо първенство след световния шампионат в Будапеща през 2018 г. и европейското първенство в Букурещ през 2019 г. Дейвид Димитров и натурализираният Тарек Абделслам останаха без медали и съответно олимпийски квоти на световното първенство. В кат. до 67 кг. Димитров бе само на победа от квотата. Той игра на четвъртфинал, в който загуби от датчанина Фредрик Берехуус с 0:6. За Дейвид надеждата бе Берехуус да спечели полуфинала си с Артьом Сурков и така да го изтегли в битката за бронза, но датчанинът бе туширан от руснака. Същата съдба сполетя и представителя ни в категория до 87 кг. Тарек Абделслам. Египтянинът с български паспорт загуби още на 1/16-финалите от германеца Денис Кудла с 1:3, който не успя да го изтегли към репешажите. Кирил Милов в кат. до 97 кг. падна с 3:7 на старта от иранеца Мохамадхади Сарави.", "date": "2019.09.15", "title": "Айк Мнацаканян донесе бронз за България на световното по борба"}
{"url": "https://www.monitor.bg:443/bg/a/view/greshnata-kukuvica-i-platenata-chovechnost-175451", "text": "Кoгaтo Бoг cъздaл Зeмятa и я зaceлил cъc звeрoвe и птици, нaпрaвил тaкa, чe oт вceки вид имaлo пo двoйкa. Пo тoвa врeмe и кукувицaтa cи имaлa мъж, нo тoй нe й дoпaдaл ocoбeнo и тя взeлa дa ce зaглeждa пo чуждитe. Дeбнeлa удoбния мoмeнт и въртяла опашка я прeд гaрвaнa, я прeд coкoлa, чe дaжe и прeд пeтeлa. Нe ce хaрecaлo тoвa нa другитe жeнcки птици, cъбрaли ce вeднъж, нaпaднaли я и я нaкълвaли пoчти дo cмърт. Кукувицaтa пoплaкaлa, пoплaкaлa, нo пaк ce върнaлa към прeдишнaтa cи дeйнocт. Тoгaвa ocтaнaлитe жeнcки oтнecли въпрoca дo мъжa й – тoй дa ce oпрaвя c блуднaтa cи жeнa. A тя ce изcмялa: Чaкaйтe дa cнeca яйцa, дa излюпя пилeнцa и тoгaвa щe ce рaзбeрe чия жeнa cъм. Рaзбрaл мъжът й, чe кукувицaтa чaкa дeцa eдвa ли нe oт цялaтa гoрa, caмo нe и oт нeгo. Рaзгнeвил ce, рaзрушил гнeздoтo и oтлeтял нaкъдeтo му видят oчитe, дaлeч oт нeя. A кукувицaтa ce пoчудилa, пoчудилa кaк дa пocтъпи, cнecлa тaйничкo яйцaтa пo чуждитe гнeздa и пaк ce нacтaнилa нa eднo клoнчe, дa примaмвa чуждитe мъжe. Oттoгaвa тaкa и ocтaнaлo – кукувицaтa дa живee caмa и дa пoдхвърля пилeнцaтa cи, зa дa ги oтглeждaт другитe птици. И вce пaк пoнякoгa й дoмъчнявa зa мъжa й и зaпoчвa дa гo викa. Това се разказва в притчата за безрамната кукувица. Казват, чe кoгaтo кукувицaтa кукa, oт oчитe й капят cълзи. Не знам дали е така. Но едно е сигурно – няма по-голямо нещастие от това да те изоставят родителите. Абсолютно нищо не може да замени обичта на майката и бащата, техните грижи, техните ласки, тяхната безпрекословна отдаденост. Но има деца, които се раждат с „късата“ клечка в ръце и така или иначе остават зарязани от биологичните си родители. Преди години посетих служебно с колеги дом за изоставени деца на възраст от 0 до 3 години. От началото до края на престоя ми там не спрях да плача при вида на малчугани, които ни дърпат за дрехите с тихия въпрос: „Ти ли си мама?“ Още помня буцата, която заседна в гърлото ми и дълго време стоя там дори при спомена за тези деца. Във всяка жена с цветни дрехи, а не с бяла престилка, те виждаха своята майка и бързаха да се гушнат в нея. Никакво лакомство не успя да привлече вниманието им. Те смятаха, че мама е дошла да ги види. Затова смятам, че извеждането на изоставените деца от институциите в приемни семейства е добър опит да растат сред „мама и татко“, дори те да не са биологичните им родители или осиновители. Приемните семейства са нещо като птиците, които отглеждат малките на кукувицата. Не знам дали е грешна или безсрамна кукувицата от притчата, но няма нищо лошо в това приемните родители да настояват за регламент със специален договор, още повече че има недостиг на хора, които искат да се заемат с тази дейност, в цялата страна. Сред областите с най-сериозен недостиг са София-град, Хасково, Варна и Бургас, тъй като в тези региони се изоставят най-много новородени. Грижата за тези деца трябва да бъде толерирана по всякакъв начин. От Асоциацията на приемните родители настояват те да имат трудови договори, за да получат право на платен отпуск, болничен и обезщетение за безработица. От социалното министерство ще коментират темата, след като се запознаят с исканията на приемните родители. Човечността цена няма, но трябват средства и сигурност за тези, които са се наели да играят ролята на мама и тате.", "date": "2019.09.15", "title": "Грешната кукувица и платената човечност "}
{"url": "https://www.monitor.bg:443/bg/a/view/pojar-obgazi-stolichnite-kvartali-mladost-i-gorubljane-175449", "text": "Пожар пламна в неделя следобед край столичния квартал „Горубляне”. Запалили са се сухи треви и храсти. Зрители изпратиха кадри от пожара, и сигнализираха, че пламъците се приближават към жилищните блокове. По информация на МВР огънят е пламнал към 13.30 часа. Няма данни за жертви и пострадали.", "date": "2019.09.15", "title": "Пожар обгази столичните квартали \"Младост\" и „Горубляне”"}
{"url": "https://www.monitor.bg:443/bg/a/view/andjelina-djoli-obrazova-deca-s-nov-tv-proekt-175436", "text": "Холивудската звезда Анджелина Джоли призна, че работи върху детска програма съвместно с английската телевизия Би Би Си. Звездата от „Господарка на злото“, чието продължение ще направи премиерата си и у нас след месец, разкри, че иска да образова малчуганите от цял свят по глобални проблеми. Но, когато има битка, която трябва да се води, се хвърлям в боя. Трябва да подготвим следващото поколение, защото по света се случват толкова много неща, срещу които трябва да се изправят“, смята бившата муза на Брад Пит, с когото имат общо шестима наследници – Мадокс (18), Пакс (15), Захара (14), Шайло (12) и близнаците Нокс и Вивиен (10). „Ние разчитаме на децата си, затова трябва да им дадем подходящото знание и подкрепа. Направихме много грешки, трябва да бъдем честни и да ги образоваме за света“, казва още Джоли.", "date": "2019.09.15", "title": "Анджелина Джоли образова деца с нов тв проект"}
{"url": "https://www.monitor.bg:443/bg/a/view/uchiteli-se-otkazvat-ot-buketi-pomagat-na-bolen-uchenik-175431", "text": "Учители от Професионалната гимназия по икономика и мениджмънт в Пазарджик отправиха апел в социалните мрежи, че вместо цветя в първия учебен ден възпитаниците им и преподаватели да заделят парите за благотворителна цел. Бивш ученик на гимназията се нуждае от спешна операция, за да живее. 19-годишният Георги Арнаудов страда от злокачествено образувание в тазобедрената кост и трябва да се подложи на животоспасяваща операция в болница в чужбина. Педагогическият екип на училището, в което е учил преди месеци Георги, призовава вместо пари за букети всички да дадат своята лепта за спасяването на момчето. На отправения апел за финансова помощ откликнаха и други учебни заведения, чиито ученици и учители също ще се включат в благотворителната кампания в помощ на младежа в първия учебен ден. Родители също ще се включат в инициативата, за да се съберат средства за операцията и лечението. В много търговски обекти са поставени кутии за дарения.", "date": "2019.09.15", "title": "Учители в Пазарджик се отказват от букети, помагат на болен ученик"}
{"url": "https://www.monitor.bg:443/bg/a/view/cenite-na-edro-na-hranite-zamryznaha-175439", "text": "За пръв път от началото на годината цените на зеленчуците, плодовете и другите хранителни продукти остават без промяна спрямо предходната седмица, след като преди това три поредни седмици се понижаваха. Индексът на тържищните цени (ИТЦ), който се поддържа от Държавната комисия по стоковите борси и тържищата (ДКСБТ) и отразява динамиката на цените на хранителните стоки на едро, е на ниво 1.324 пункта, колкото беше и в предходната седмица. Цените на едро на продуктите за класическата шопска салата (домати, краставици, лук, сирене и олио) са поскъпнали с 2.65% най-вече заради поскъпването на зеленчуците. На седмична база най-много са поскъпнали доматите от открити площи (+11.6% до 1.06 лв./кг), следвани от зелето (+8.9% до 0.61 лв./кг), червения пипер (+7.7% до 1.26 лв./кг), оранжерийните краставици (+7.3% до 1.47 лв./кг), картофите (+5.0% до 0.63 лв./кг), корнишоните (+4.1% до 1.27 лв./кг), тиквичките (+4.8% до 0.65 лв./кг) и зеления пипер (+1.0% до 1.05 лв./кг). Най-много са поевтинели оранжерийните домати (-8.0% до 1.38 лв./кг), следвани от зрелия кромид лук (-7.9% до 0.93 лв./кг), морковите (-1.6% до 0.63 лв./кг), зрелия чесън (-0.3% до 3.25 лв./кг). При плодовете на седмична база ДКСБТ отчита поевтиняване само при ябълките (-3.0% до 0.98 лв./кг) и лимоните (-1.1% до 2.60 лв./кг). Най-много са поскъпнали пъпешите (+18.8% до 0.95 лв./кг), следвани от дините (+14.0% до 0.49 лв./кг) и бананите (+3.5% до 2.10 лв./кг). При млечните, месните и другите продукти на седмична база е поевтиняло най-много пакетчето краве масло 125 грама (-4.1% до 2.13 лв./бр.). Следват: замразеното пилешко (-1.9% до 4.04 лв./кг), малотрайните колбаси, вкл. шунката (-0.4% до 5.08 лв./кг) и зрелият фасул (-0.3% до 3.42 лв./кг). Поскъпнали са най-много яйцата (+5.3% до 0.20 лв./брой), следвани от: захарта (+2.3% до 1.31 лв./кг), олиото (+1.5% до 1.99 лв./литъра), каймата (+1.4% до 5.05 лв./кг), брашното тип 500 (+1.0% до 0.99 лв./кг), ориза (+1.1% до 1.92 лв./кг), варено-пушения салам (+0.7% до 8.18 лв./кг), кравето сирене (+0.6% до 6.30 лв./кг) и кашкавала „Витоша\" (+0.1% до 10.62 лв./кг).", "date": "2019.09.15", "title": "Цените на едро на храните замръзнаха"}
{"url": "https://www.monitor.bg:443/bg/a/view/ot-2020-g-v-ukrajna-zalagat-minimalna-zaplata-ot-189-42-dolara-175444", "text": "Правителството на Украйна залата в проектобюджета за догодина минимална заплата от 189,42 долара, което се равнява на 4723 гривни, съобщават световните агенции. В момента минималното месечно възнаграждения в най-многолюдната бивша съветска република е 4173 гривни (около 155 долара). Преди време Киев подписа споразумение с МВФ за бърза приватизация и стабилизация на икономиката.", "date": "2019.09.15", "title": "От 2020 г. в Украйна залагат минимална заплата от 189,42 долара"}
{"url": "https://www.monitor.bg:443/bg/a/view/sa-sht-iran-e-izvyrshil-atakata-sreshtu-sauditskite-petrolni-obekti-175433", "text": "Държавният секретар на САЩ Майк Помпео заяви, че не йеменските бунтовници, а Иран е извършил атаката срещу саудитските петролни инсталации, предаде Ройтерс. \"Техеран стои зад близо 100 атаки срещу Саудитска Арабия, докато Рохани и Зариф се преструват, че водят дипломация\", написа Помпейо в \"Туитър\" по адрес на иранския президент и външен министър. \"На фона на всички призиви за деескалация, сега Иран е извършил безпрецедентна атака срещу световните енергийни доставки\", заяви Помпейо. Едновременно с това в Сената се чуха призиви за нанасяне на ответен удар по иранската петролна промишленост. В министерството на външните работи на Иран отхвърлиха обвиненията и ги определиха като лъжа, а генерал от Корпуса на гвардейците на ислямската революция направо заяви, че американските бази и самолетоносачи са в обсега на иранските ракети. \"Всеки трябва да знае, че всички американски бази и техните самолетоносачи, разположени в радиус от 2000 км около Иран, са в обсега на нашите ракети\", заяви бригаден генерал Амир Али Хаджизаде. На фона на случващото се президентът на САЩ Доналд Тръмп се обади по телефона на саудитския престолонаследник принц Мохамед бин Салман. Тръмп е изразил готовността на САЩ да сътрудничат с кралството в подкрепа на сигурността и стабилността след нападението, се казва в изявление на саудитското посолство във Вашингтон. Нападението с дронове беше насочено срещу най-големия в света нефтопреработвателен комплекс и петролно находище, като предизвика големи пожари и спря работата на поне половината инсталации. Министерството на енергетиката на САЩ пък обяви, че е в готовност \"да деблокира ресурс от стратегическия петролен резерв, ако е необходимо да бъдат предотвратени смущения на петролните пазари\", предаде АП.", "date": "2019.09.15", "title": "САЩ: Иран е извършил атаката срещу саудитските петролни обекти"}
{"url": "https://www.monitor.bg:443/bg/a/view/pol-ryd-s-glavna-rolja-v-prodyljenieto-na-lovci-na-duhove-175434", "text": "Пол Ръд, когото феновете познават като Ант-мен от киновселената на „Марвел“ и Майк от „Приятели“, ще скочи в една от главните роли в предстоящото продължение на култовия филм „Ловци на духове“. Това съобщиха режисьора на оригинала Айван Райтман и Дан Акройд, който освен, че изпълни една от ролите през 1984 г., бе и съсценарист на заглавието. разкри Райтман, чийто син Джейсън ще режисира новия филм. Лентата ще бъде фокусирана върху наследниците на героите от първото заглавие. Според първоначалната информация Джейсън Райтман се опитва да убеди всички оригинални звезди от „Ловци на духове“ за минимум камео появи на екрана. Предишният филм от поредицата „Ловци на духове“ излезе в женски състав през 2016 г., но не успя да спечели нито феновете, нито критиците.", "date": "2019.09.15", "title": "Пол Ръд с главна роля в продължението на „Ловци на духове“"}
{"url": "https://www.monitor.bg:443/bg/a/view/duet-riton-gledaha-stendyp-shou-na-shezlongi-175432", "text": "Катя и Здравко от дует „Ритон“, Драго Драганов, Филип от bri4ka.com и моделът Биляна Йотовска бяха само част от звездите, които се настаниха удобно в публиката на първото по рода си у нас стендъп шоу на шезлонги. Инициатори и главни изпълнители на закачливата идея бяха Калин, Жорони и Венсан, масово известни като група „Нема к‘во“. Обичайно заподозрените за всички сценични пакости комедианти решиха да докажат, че и в България шезлонгите може да бъдат пълни… Наредиха ги в „Студио 5“ и като грижовни плажни арендатори успяха да задържат своята публика с часове по време на стартовото шоу за сезона. Със специално участие се разписа и Иван Динев-Устата, който представи коктейл и от автороското си стендъп шоу „Звездите отзад“. Шоуто на шезлонги откри сезона за „Нема к‘во“ и даде старт на обратното броене до голямото национално турне на комедиантите и Шкумбата. Първата дата от забавния тур е планувана за средата на октомври, а някои от градовете, които ще попаднат „под комедийния удар“, са Пловдив, Варна, Бургас, Плевен, Русе, Габрово и София.", "date": "2019.09.15", "title": "Дует „Ритон“ гледаха стендъп шоу на шезлонги"}
{"url": "https://www.monitor.bg:443/bg/a/view/preslava-otpraznuva-pyrvija-rojden-den-na-dyshterja-si-175430", "text": "Попфолк дивата Преслава събра близки и приятели на първия рожден ден на дъщеричката си Паола. Балони и Мини Маус бяха сред основните акценти на партито, на което присъства и сестрата на изпълнителката на „Изтрезняваш ли“ - Ивелина Колева. Цялото семейство бе заложило на белия цвят в тоалетите си за рождения ден. Мислех да се разгърна много в пожелания, но намокрих телефона от вълнение. Искаме само да си ни жива и здрава, да озаряваш дома ни с усмивката и смеха си! Обичаме те безкрайно много, наша малка Палечке!“, написа звездата по повод първия рожден ден на Паола, на който присъства и колежката й – Анелия. Междувременно преди дни Преслава пусна на пазара и последния си албум „Да гори в любов“. Датата на излизането му – 9 септември, бе избрана от феновете на певицата.", "date": "2019.09.15", "title": "Преслава отпразнува първия рожден ден на дъщеря си"}
{"url": "https://www.monitor.bg:443/bg/a/view/silen-vjatyr-obyrka-trafika-njakolko-golemi-porta-v-gyrcija-175435", "text": "Трафикът на няколко големи пристанища в Гърция се обърка заради силни ветрове. Днес някои от тях остават затворени заради силно морско вълнение, съобщава mixanitouxronou.gr. Вчера и в сутрешните часове днес бурните ветрове на места достигащи до 150 км/ч предизвикаха бурно вълнение. Едно от тях бе протокът Кафирея между островите Евбея и Андрос. Във връзка с това бе обявена забрана за напускане на пристанищата Пирея, Рафина и Лаврион. По тази причина не тръгнаха и корабите идващи към тези портове от Суда и Ираклион на остров Крит, както и от други гръцки острови в южната част на Егейско море. Заради силните ветрове гръцките власти обявиха и повишена опасност от горски пожари. Засега няма информация за български туристи, които имат проблеми с пътувания от и за гръцките острови.", "date": "2019.09.15", "title": "Силен вятър обърка трафика в няколко големи порта в Гърция"}
{"url": "https://www.monitor.bg:443/bg/a/view/19-deca-sa-zaginali-pri-pytni-incidenti-ot-nachaloto-na-godinata-175438", "text": "При пътни инциденти от началото на годината до края на август са загинали 19 деца, а 774 са ранени. Това съобщи пред БНР говорителят на Пътната полиция Мария Ботева. Тя увери, че е създадена е специална организация за утрешното откриване на новата учебна година. По думите на Ботева родителите имат най-голямата отговорност за възпитанието на децата си: „Това ще рече, че когато светофарът е със забранителен сигнал и свети червено, в никакъв случай да не си позволяваме, само защото в този момент няма автомобили на пътя, ние да дръпнем детето и да претичаме, за да му покажем, че можем бързо да преминем“, подчерта тя.", "date": "2019.09.15", "title": "19 деца са загинали при пътни инциденти от началото на годината"}
{"url": "https://www.monitor.bg:443/bg/a/view/mediite-na-oligarsite-i-evtinijat-trik-svyrzano-s-peevski-175445", "text": "Дезинформацията, фалшивите новини, пропагандата – трите стълба на задкулисието по цял свят са се превърнали в емблема на медиите бухалки на родните олигарси. Хора, които ревниво крият тайната за първия си милион. Обвързани от главата до петите с интереси. Те и обслужващия ги медиен персонал всячески се стремят да насочват обществения фокус в обратна посока – към тези, които ги разобличават. Любимата дъвка на задкулисието – 111-ото място по свобода на словото, на което уж е класирана България, е оборима статистика. Не минава и ден, в който медиите бухалки да не демонстрират, че свободата на словото за тях означава слободия на словото. И неизменно ударите са насочени срещу депутата и издател на „Телеграф медиа” Делян Пеевски, което ясно показва кого техните повелители дефинират като свой личен враг. От времето, в което политологът Борислав Цеков определи като медии бухалки именно изданията на олигарха Прокопиев, изтече много вода. Наглостта и безпринципността на издателя олигарх обаче не знае граници и една от основните опорни точки към журналистите на негово подчинение е – натъртвайте, че не нашите медии са бухалки, които насочвам според собствените си интереси. Бийте по онези, които си вършат работата професионално. И викайте, колкто имате сила, че журналистиката започва и свършва с вас! А Пеевски го каляйте с изсмукани от пръсти доводи и публикации сутрин, обед и вечер. Да знаят и работещите в неговите медии, и всички останали, какво ги чака, ако развалят комфорта на олигарсите. Малките мръсни тайни на журналистическата професия – онези, които не се изучават факултативно, а се придобиват с опит, когато обслужваш интересите на такъв олигарх, са универсална подправка. Видите ли сериозен, аналитичен материал в „Капитал”, „Дневник”, „Сега”, „Медиапул”, „Дойче веле”, „Свободна Европа”, „Клуб Z” или някой от сателитните им сайтове, в който помежду другото се мъдрят фрази като „свързвано с”, „твърдят осведомени”, „говори се”, знайте едно – лъжат ви, та чак им плющят ушите на журналистите и медиите на олигарсите. Имат ви за балами и злоупотребяват с доверието ви, защото така им отърва. Евтин и много изтъркан номер е да се напише: тази или онази фирма е „свързвана” с Пеевски. Преведено на уличен език това означава – не можем да го докажем по никакъв начин, ама ни вервайте! А вие вярвайте, ако искате да ви правят на глупаци. Олигарсите знаят защо пробутват на аудиторията си този булмач от непроверени факти и откровени лъжи. Фейковете са техния щит.  ", "date": "2019.09.15", "title": "Медиите на олигарсите и евтиният трик „свързано с Пеевски”"}
{"url": "https://www.monitor.bg:443/bg/a/view/helikopter-i-100-choveka-gasjat-8-dekara-pojar-v-rila-175426", "text": "Хеликоптер и 100 човека на ръка гасят втори ден пожарът, който възникна край Сухото езеро в Рила. На място са огнеборци, служители на НП „Рила“, на ЮЗДП, планински спасители и доброволци. „Първоначално огънят е обхванал площ от 1 декар, но впоследствие се разрасна. В момента в пламъци са между 8-10 декара“, обяви говорителят на ОДМВР – Кюстендил, Катя Табачка. Горят сухи треви и храсти, клек, както и бял бор и мура. В потушаването на пламъците се включи и хеликоптер МИ-17 – единственият, който е останал за гасене на горски пожари в България. „От 9.45 часа в неделя сутринта до 11 часа са направени общо 4 облитания над района. Пожарът е локализиран, надяваме се на успеем да го потушим до края на деня“, обявиха от огнеборци от мястото на инцидента. До района на пожара се отива само пеш по туристическа пътека за около два часа. Гасенето е предимно ръчно, правят се ивици с лопати, за да не се разпространи огъня в иглолистната гора обяви и директорът на РДПБЗН, комисар Светослав Георгиев, който ръководи екипите. Езерото пък оправдава името си, тъй като по това време на годината в него няма и капка вода. Пресъхнало е и единственото дере на около 20 минути преди Сухото езеро. „Създаден е изнесен щаб за координация на действията, който се намира на Кирилова поляна. Той се ръководи от началника на районната противопожарна служба в Рила – Стефан Тафтаджийски. Продължават облитанията с хеликоптер“, допълни още Катя Табачка. Пожарът край Сухото езеро възникна в събота сутринта около 10 часа. Сигналът е подаден от турист, който слизал от хижа „Рибни езера\" към Рилския манастир. Най-вероятно инцидентът е предизвикан от туристи, които са нощували в района на езерото и са палили огън.", "date": "2019.09.15", "title": "Хеликоптер и 100 човека гасят 8 декара пожар в Рила"}
{"url": "https://www.monitor.bg:443/bg/a/view/italija-skyrbi-po-pornozvezdata-si-na-vsichki-vremena-moana-poci-175404", "text": "Най-тиражираните вестницици в Рим, Милано и Торино днес отделиха по цяла страница за помен на починалата точно преди 25 години порнозвезда на всички времана на Италия - Моана Поци. Тя напуска този свят едва на 33 години, през които успява да завърши две висши образования и да спечели любовта както на разкрепостените си сънародници, така и на любителите/ките на хубави жени по цял свят. Умира в клиника във френския град Лион, като според докторите била предала Богу дух от рак на черния дроб, според клюката – от СПИН, а според легендата – знойната хубавица още си живее в някое райско кътче на планетата, оградена с обичта на мъж и деца. Ана Моана Роза Поци, както е цялото име на порнозвездата, е родена през 1961 г. в Генуа в семейството на известен ядрен физик и на домакиня. Учи в лицей с научно – технически профил, след който завършва математика в университета на своя град, а малко след това се дипломира в консерваторията на Милано – специалност китара и клавесин. Още докато следва, Моана започва да дефилира по модните подиуми в Милано и Рим, където стройната й фигура, хубавите черти на лицето, гъстата й руса коса и най-вече нейната щедра гръд, побрана в сутиен VI-та мярка, впечатляват тв-звездата Ренцо Арборе. Той я кани да разкрие хубостите си в документален филм за приказния замък на град Казерта, тя приема, участието й е впечатляващо и след това ръководството на втора програма на държавната телевизия РАИ-2 й възлага да води детското предаване „Тип тап Клуб“. Само че междувременно Моана е започнала да се изяввява във второстепенни роли в набиращите стремителна скорост в Италия порнофилми и макар да го прави с псевдоними, тя е разкрита от тв-шефовете и уволнена. После сякаш за да запуши устата на пуританите, пищната красавица и всепризната интелектуалка не само се посвещава изцяло на еротичните ленти, но започва да прекарва през чаршафите си видни политици, начело с лидера на управляващата социалистическа партия и често премиер през осемдесетте години – Бетино Кракси. Забива и видни предприемачи, начело със Силвио Берлускони, футболни национали като прочутия защитник и халф Марко Тардели, режисьори от ранга на Федерико Фелини, който й дава малка роля в един от шедьоврите си. С местна и световна слава на порнозвезда Моана Поци се сдобива обаче чак през 1987 г., когато излиза на „червения екран“ филмът й „Фантастичната Моана“. По това време тя започва да си партнира и с прочутата си колежка – унгарка Илона Сталер - Чичолина, с която правят поне пет ленти, влязли в пантеона на секс - киното. Желана е от всички, включително и от водещите на популярните в Италия среднощни ток-шоута, където Моана блести не само с красотата си, но също така с нейния интелект и удивителни изпълнителски умения на китара. През 1993 г. модното гуру Карл Лагерфелд я кани да представи бански костюми на ревю на модната къща „Фенди“ и снимките й покриват кориците на фешън-изданията по света. Петнайсет години след смъртта й - през 2009 г., сателитният колос „Скай“ снима мини-сериал, посветен на Моана Поци. За ролята кандидатстват няколко стотин известни и начинаещи актриси. Възлагат я на Виоланте Плачидо - дъщерята на известния като „Комисаря Катани“ актьор и режисьор Микеле Плачидо. За когото злите езици твърдят, че не само бил преминал през леглото на Моана, но дори бил лудо влюбен в нея.", "date": "2019.09.15", "title": "Италия скърби по порнозвездата си на всички времена Моана Поци"}
{"url": "https://www.monitor.bg:443/bg/a/view/blizo-330-deca-uchastvaha-v-otkrij-shampiona-v-teb-pred-pogleda-na-ivet-lalova-175405", "text": "Близо 330 деца се включиха във второто издание на турнира \"Открий шампиона в теб\", организиран от \"Ивет Лалова Спринт Академи\" с основна цел все повече деца да се запалят по леката атлетика. Надпреварата се проведе на Националния стадион \"Васил Левски\" в София. Участваха деца от цялата страна на възраст между 6 и 13 години. Състезателните дисциплини бяха спринт 60 метра, скок дължина и щафетно бягане на 4 по 50 метра. Гвоздеят на официалното откриване беше появата на Ивет Лалова - Колио, която пожела успех на всички участници. Тя раздаде много автографи на всички деца и фенове, а част от младите участници се допитваха до нея за съвети по време на състезанието. \"Пожелавам на всички участници здраве и да продължавате да обичате спорта. Ще се състезавам на световното първенство в Доха, мислейки си за вас\", заяви популярната спринтьорка. На откриването присъства и заместник министърът на младежта и спорта Стоян Андонов, който също пожела успех на младите състезатели. \"За мен е удоволствие да съм сред толкова много млади състезатели за втора поредна година. Във вас виждам бъдещите шампиони на големи турнири по лека атлетика. Пожелавам ви успех. Следвайте примера на Ивет\", коментира заместник министър Андонов.", "date": "2019.09.15", "title": "Близо 330 деца участваха в \"Открий шампиона в теб\" пред погледа на Ивет Лалова"}
{"url": "https://www.monitor.bg:443/bg/a/view/tomova-vleze-v-osnovnata-shema-v-osaka-moje-da-sreshtne-naomi-osaka-175403", "text": "Първата ни ракета Виктория Томова се справи с две трудни съпернички, за да си осигури място в основната схема на тенис турнира в Осака. Във финала на пресявките Томова се наложи над рускинята Людмила Самсонова с 3:6, 6:0, 6:4. Българката трябваше да прави два обрата, след като загуби първия сет, а в решителния трети изоставаше с 1:3 гейма, но въпреки това успя да се справи с рускинята, заемаща 131-ва позиция в ранглистата на WTA. В първия кръг на основната схема Томова ще играе с французойката Ализе Корне, която също премина през квалификациите. До момента двете не са се срещали, а победителката ще се изправи във втория кръг срещу водачката в схемата Наоми Осака. В същото време България загуби с 1:4 победи от Южна Африка в мача от група II на зона Европа/Африка за купа \"Дейвис\" в Кейптаун. В последния сингъл от двубоя Габриел Донев допусна шест пробива и претърпя поражение от 18-годишният представител на домакините Филип Хенинг с 2:6, 3:6 след час игра. Така България ще играе в плейоф за оставане в група II на турнира", "date": "2019.09.15", "title": "Томова влезе в основната схема в Осака, може да срещне Наоми Осака"}
{"url": "https://www.monitor.bg:443/bg/a/view/otkradnaha-naj-skypata-toaletna-chinija-v-sveta-175408", "text": "Неизвестни злосторници откраднаха най-скъпата тоалетна чиния в света от замъка Бленъм във Великобритания, където бе в рамките на изложба. Тоалетната чиния, дело на италианския концептуалист Маурицио Кателан, е изработена от масивно 18-каратово злато и напълно функционираща. Цената на въпросното WC-бижу възлиза на около 6 милиона долара. Произведението, наречено \"Америка\", е замислено като сатира за прекомерното богатство. То е напълно функциониращо и е свързано с канализацията и всеки желаещ може да го използва по предназначение – единственото ограничение е във времето на използване – не повече от три минути, за да може всички мераклии да успеят да се облекчат. Затова демонтирането му е причинило значителни щети. Кражбата е предизвикала авария в канализацията на двореца, в резултат на което са нанесени и щети на интериора. Полицията предполага, че престъпното дело е извършено от няколко души, които са използвали поне два автомобила. Във връзка с кражбата бе арестуван 66-годишен мъж, за който се смята, че е свързан с престъплението. Крадците са проникнали в замъка \"Бленъм\", където е роден Уинстън Чърчил, в събота сутринта. Заради инцидента изложбата е била затворена, но в неделя отново приемаше посетители. Миналата година златната тоалетна \"Америка\" беше изложена в музея \"Гугенхайм\" в Ню Йорк от септември 2016 г. до лятото на 2017 г. През този период тоалетната чиния е била използвана от около 100 000 души. След като бе избран за президент на САЩ, Доналд Тръмп поиска от музея да му бъде предоставена картината на Ван Гог „Пейзаж със сняг“, за да я окачи в Белия дом и да остане там до края на мандата му. От Гугенхайм обаче предложи вместо Ван Гог да му даде точно тази тоалетна чиния, но Тръмп отказа. Сега мнозина с усмивка казват, че ако се бе съгласил, въпросното чудо на тоалетната техника нямаше да бъде изгубено. Маурицио Кателан е известен с ироничния подход в творчеството си като се концентрира върху традиционни образи и практики. Освен „Америка“ той е автор на други известни творби, сред които скулптурата „Деветият час“ (Папа Йоан Павел Втори под паднал върху него метеорит) и „Той“ (дете с глава на Хитлер, които е коленичило и се моли). Дворецът \"Бленъм\" принадлежи на 12-ия херцог на Марлборо. През август брат му Едуард Спенсър-Чърчил, който е основател на фондацията за изкуство \"Бленъм\", каза, че не предвижда специална охрана за златното произведение, защото то не е \"най-лесното нещо за крадене\". След кражбата на тоалетната чиния от двореца заявиха, че дълбоко съжаляват за случилото се, но пък изразиха удовлетворение от факта, че при извършването на престъплението никой не е пострадал. Представител на \"Бленъм\" също така заяви, че се надява, че чудното произведение на Маурицио Кателан няма да пострада от грубите и безсмислени действия на злосторниците.", "date": "2019.09.15", "title": "Откраднаха най-скъпата тоалетна чиния в света"}
{"url": "https://www.monitor.bg:443/bg/a/view/osydiha-felisiti-hyfman-na-14-dni-zatvor-175406", "text": "Звездата от „Отчаяни съпруги“ Фелисити Хъфман бе осъдена на 14 дни затвор и глоба в размер на 30 000 долара. Така актрисата стана първата официално подведена под отговорност във връзка със скандала с корупционната схема, с която богати родители вкарват децата си в престижни университети. Екранната Линет ще трябва да отработи и 250 часа обществено полезен труд, а в затвора се очаква да се яви на 25 октомври. Самата тя пледира виновна, като прие присъдата си и се извини на семейството си. Нейните адвокати настояваха тя да бъде осъдена условно, като положи обществено полезен труд и плати глоба с 10 бона по-малко. Прокурорът пък поиска един месец живот зад решетките. Другата актриса, която скоро ще застане на съдебната скамейка в същите обвинения, е Лори Луглин. Тя обаче все още твърди, че е невинна. Припомняме, че звездата от „Отчаяни съпруги“ и колежката й от сериала „Пълна къща“ са в списъка с родители, които са броили „символични“ суми от по 10-15 000 долара до 6, 5 милиона долара, за да може наследниците им да се обучават в луксозни кампуси. От общо 50 обвинени 33 са заможни родители. Останалите са спортни треньори в университетите и служители в администрацията. Те са правили фалшиви дипломи и снимки с Фотошоп, които да доказват несъществуващи спортни постижения на богаташките наследници.", "date": "2019.09.15", "title": "Осъдиха Фелисити Хъфман на 14 дни затвор"}
{"url": "https://www.monitor.bg:443/bg/a/view/megan-stana-tema-tabu-pri-elizabet-vtora-175420", "text": "До преди близо година нещата изглеждаха така, сякаш британската кралица Елизабет Втора и съпругата на нейния внук принц Хари – Меган Маркъл се разбират добре – при всички случаи те се появяваха заедно на различни събития. Сега обаче се оказва, че през последните месеци всичко съвсем не е така както трябва, защото Елизабет Втора не желае да говори за Меган – тя се е превърнала в тема табу, пише в. „Мирър“. Може да се окаже, че твърденията са верни, защото съвсем наскоро медиите на Острова съобщиха, че херцогиня Меган и принц Хари са обидили кралица Елизабет Втора, защото не са приели поканата й да посетят замъка Балморал край Абърдийншър, Шотландия. А освен това плъзнаха слухове, че Хари и съпругата му се замислят дали да не се преместят да живеят в САЩ. Според източници на в. „Сън“ Хари не е харесал имението в Херефордшир, което му е предложил принц Чарлз. Сега двойката може да се премести в Лос Анджелис, където живее майката на Меган. Причината за това е, че по такъв начин Хари искал да се отдалечи от скандалите в пресата, както и от споровете с брат си Уилям и съпругата му херцогиня Кейт. Принц Хари навърши днес 35 години и близките му го поздравиха със снимки и пожелания в интернет страниците си, съобщи в. \"Сън он сънди\". Първа го поздрави съпругата му Меган. Херцогинята на Съсекс написа в Инстаграм, че той е \"най-добрият съпруг и най-изумителният баща\", както и че я вдъхновява всеки ден. Към поздравленията си тя добави девет снимки от различни периоди от живота му - първата като бебе в ръцете на майка му принцеса Даяна. На друга е през първия ден в детската градина. Има и две техни общи снимки - една от сватбата им миналата година и друга със сина им Арчи. Принц Уилям и съпругата му също поздравиха принц Хари за рождения ден на официалната си интернет страница. Към пожеланията те добавиха снимка на двамата братя от сватбата на Хари, на която се гледат, смеейки се. Кралицата и принц Филип, както и бащата на принц Хари - принц Чарлз също го поздравиха за празника на страниците си в социалните мрежи и споделиха снимки с него.", "date": "2019.09.15", "title": "Меган стана тема табу при Елизабет Втора"}
{"url": "https://www.monitor.bg:443/bg/a/view/nemska-galerija-izgoni-aj-vejvej-175411", "text": "Известната галерия Хаус дер Кунст в Мюнхен изхвърли китайския творец Ай вейвей, който организира протест в една от изложбените й зали, съобщи ДПА. Ай Вейвей искал да протестира срещу уволнения в галерията. Той качил в Инстаграм снимка как \"обсъжда\" съкращенията с директора Бернхард Шпис. Резултатът бил, че го помолили да напусне галерията. От галерията обясниха, че всякакви изяви в нея трябва да бъдат обсъждани предварително с ръководството й. Малко по-късно Ай Вейвей отрече да е бил изгонен. Всъщност никой не ме е гонил от където и да било. Приключихме протеста и напуснахме Хаус дер Кунст. Получихме обещание, че никой от служителите няма да бъде уволнен, написа той в Туитър. Китайският концептуалист се установи в Германия, след като беше арестуван в Китай заради критики за нарушаване на човешките права. Официалното обвинение срещу него беше укриване на данъци.", "date": "2019.09.15", "title": "Немска галерия изгони Ай Вейвей "}
{"url": "https://www.monitor.bg:443/bg/a/view/kotarashki-e-finalist-v-muzikalen-konkurs-na-bi-bi-si-175416", "text": "Никола Груев, по-познат в музикалните среди като Котарашки, се нареди сред финалистите на престижен конкурс на телевизията Би Би Си. Своеобразното състезание е за ремикс на запис на сър Дейвид Атънбъро, а до последния етап са достигнали едва шестима творци. „Интересното е, че българите много добре реагираха на тази новина и много ме впечатли начинът, по който се разпространи тази информация почти без мое участие. коментира Котарашки пред bTV. За да достигне до финалната права, българският музикант е преборил над 300 участници. Относно записа на Атънбъро – той датира от преди 60 години, като е правен в Бали. Груев признава, че предизвикателството е било голямо, предвид, че произведението представлява „туземска композиция“. „Беше доста трудна задача, защото нямаше никаква ритмика, никаква мелодия в това изпълнение“, обясни още авторът на музиката към късометражния филм на Теодор Ушев „Сляпата Вайша“.", "date": "2019.09.15", "title": "Котарашки е финалист в музикален конкурс на Би Би Си"}
{"url": "https://www.monitor.bg:443/bg/a/view/il-volo-pristignaha-vyv-varna-175424", "text": "Пиеро Бароне, Джианлука Джинобле и Иняцио Боскето от култовото италианско трио Il Volo кацнаха преди броени часове във Варна. Музикантите пристигнаха у нас ден преди да се изправят пред публиката в морската ни столица. Още в сряда (18 септември) шанса да видят и чуят любимците си на живо ще имат и софиянци. Мястото на събитието е зала „Арена Армеец“. Въпреки капацитета й обаче местата за меломаните ще бъдат сведени до едва 5000, уточняват организаторите от БГ Саунд Стейдж. Концертите са част от световното турне, с което италианците отбелязват 10 години от звездната си музикална кариера.", "date": "2019.09.15", "title": "Ден преди концерта: Il Volo пристигнаха във Варна"}
{"url": "https://www.monitor.bg:443/bg/a/view/jena-zagina-sled-vzriv-na-benzinostancija-v-dobrich-175396", "text": "Таксиметров автомобил гръмна на бензиностанция на Марешки в Добрич по пътя за Варна. Жена е била зад волана, а на задната седалка седяла майка й. По време на зареждане с метан, изведнъж се чул силен взрив. Задната част на колата била почти откъсната. Части от автомобила се разхвърчели из цялата бензиностанция. Жената, шофирала автомобила, е настанена с комоцио и травма на главата в отделението по неврохирургия и е в стабилно състояние. За съжаление, по-късно майка й е починала в болницата. „Образувано е досъдебно производство по чл. 123 за немарливо изпълнение на правно регламентирана дейност, представляваща източник на повишена опасност. Досъдебното производство се наблюдава от Окръжната прокуратура в Добрич.“ Това съобщи на брифинг временно изпълняващият длъжността окръжен прокурор Златко Тодоров. След произшествието са извършени необходимите следствени действия, извършен е оглед на местопроизшествието. Разпитани са свидетели, изискана е техническата документация. Назначени са съдебно медицински и технически експертизи. След изготвянето им и направените заключения, ще имаме отговор за причините за взрива, уточни прокурор Тодоров. Ще се проверява кога е монтирана газовата бутилка и газовата уредба в таксиметровия автомобил, както и кога за последно е проверявана за изправност. Бензиностанцията засега остава затворена.", "date": "2019.09.15", "title": "Жена загина след взрив на бензиностанция в Добрич (ОБНОВЕНА)"}
{"url": "https://www.monitor.bg:443/bg/a/view/starozagorec-kyta-nad-700-bylgarski-voinski-otlichija-175399", "text": "Над 700 воински отличия: нагръдни знаци, ордени и медали, давани на войници, сержанти и офицери от българската армия от първия ден на създаването й до днес притежава колекционерът от Стара Загора Николай Гичев.Той е сред редовните дарите на артефакти , свързани с историята на армията ни, името му е записано в специалната книга на старозагорския регионален исторически музей.Гичев, който е наследник на старозагорска фамилия, чийто корени е проследил до далечната 1770-та година  е сред активистите на дружеството Традиция и може да бъде видян в почти всички възстановки на  събития от новата и най-нова история на България. В колекцията си има един от двата оцелели през годините знаци за отлична стрелба в пехотата, предназначен за офицерите от младата българска армия. Учредени били със специален указ на княз Александър Батенберг през 1880 г, единият се  пази в трезорите на Военно-историческия музей, а другият е при него. Признава че попаднал повече от случайно на експоната , докато обикалял великотърновското „тържище”. „Случил” на момент, притежателят му предпочитал да търгува с антични монети и с лека ръка, срещу няколко десетачки се разделил със знака. Пак от там след време се снабдил с няколко грамоти , придружаващи бойните отличия и украсени с подписите на княз Батенберг и канцлера по ордените в княжеството Менгес. Сред тях има и истински уникат от 1883-е, на чийто гръб е изписано указание, че медалът се заменя с орден. Сред стотиците такива свидетелства от миналото са два плакета: сребърен и бронзов, отлети по повод абдикацията на княз Батенберг. Попаднал на тях докато водел преговори с наследници на някогашен кавалер на Кръст за храброст- 4-та офицерска степен от 1880 г. от т.нар. „петурбургска емисия”. „Най-вероятно орденът е принадлежал на човек, много близък до абдикиралия монарх, тъй като такива плакети са изключителна рядкост!”, коментира Николай Гичев  и вади следващ „трофей” – наградна грамота , връчена на командира на някогашния 6-и търновски полк, през 1885-1886 г. полк. Цачев. А към нея прибавя и свидетелство от МО за завършена стрелкова школа. Върху което стои гриф „Строго секретно”. Защото годината на издаването му е 1925-а, когато по силата на позорния Ньойски договор  сме нямало право на подобна дейност и емисари на победители контролирали разходването на всяка една оцеляла манлихера и патрон за нея.Преди време, почти по неведоми пътища, след дълги преговори с други колекционери от „бранша”,  старозагорецът се сдобил с екземпляр на Орден за военни заслуги с отличие – Трета степен,връчван през 1916 г. за изпълнение на особено отговорна мисия по фронтовете на Първата световна война. Липсвала украсата с дъбови клонки, но който търси – намира и не след дълго и тя „кацнала” в колекцията, за да бъде удовлетворението пълно.Точно това отличие показа в събота пред участниците във втория национален събор на запасното войнство край Крън колекционерът и призна, че няма никакво намерение да спира търсенето на нови и нови екземпляри от отличията като например войнишкия кръст за храброст, изработен в пробна серия през 1945 година от леяра Страхил Милошев. Те трябвало да бъдат връчени на завръщащите се от фронтовете през Втората световна война герои, майсторът бързал и заимствал формата от стария кръст. Междувременно политическите ветрове сменили посоките си, не вървяло някакси фронтоваци от антихитлеристката армия да се кичат с отличия от времето на Кобургите  и поръчката отпаднала.Оцелели половин дузина, чест е за всеки уважаващ себе си колекционер да има един такъв в сбирката си , признава заралията и твърди, че за нищо на света не би се разделил със своя екземпляр.  ", "date": "2019.09.15", "title": "Старозагорец къта над 700 български воински отличия"}
{"url": "https://www.monitor.bg:443/bg/a/view/svaljat-s-shejna-pticeglavija-sevt-kraj-vodite-na-koprinka-175398", "text": "Във вторник (17 септември) ще започне приплъзването с помощта на специално изработена дървена шейна на уникалния птицеглав тракийски боен кораб, който вече втора година се изгражда край водите на язовир Копринка. Платноходът, който е дълъг близо 20 м и широк малко над 4 м е точно копие на слънчевите ладии, открити върху барелефите от гробницата на египетския фараон Рамзес ІІІ край Луксор , обяснява инициаторът за построяването му и автор на проекта  „Археосвят-по пътя на великите“ Атанас Димитров. В началото на тази седмица предстои да бъде направена третата инспекция от експертите на Морска администрация – Бургас за мореплавателните качества на съда, който ще има 80 т водоизместимост и екипаж от 17 души: 12 гребци, трима специалисти по управление на изработените от лен платна и двама ръководители, начело с Димитров и партньора му от НСА проф.Лозан Митев. Бойният кораб, кръстен на тракийския цар Севт ІІІ е изработен изцяло от дърво,предстои да бъдат монтирани двете му мачти, чиято дължина тепърва ще се изчислява. Атанас Димитров е категоричен, че корабът е абсолютно точно копие на използваните от траките преди около 3 200 години слънчеви ладии, с него ще бъдат разхождани туристите по водите на Копринка, на чието дъно са останките от някогашната столица на одрисите Севтополис. В пълния си блясък той ще бъде представен на казанлъчани и гостите на Града на розите на 22 септември, все още не е уточнен денят за пускането му на вода. Построяването на птицеглавия е струвало до момента около 11 000 евро, основните работи са изпълнени от никополския майстор на лодки Майдън Шакиров Алиев. 55-годишният майстор споделя, че това е втората лодка с подобни размери след първия кораб на името на цар „Резос“, който бе пуснат на вода преди малко повече от 5 години.", "date": "2019.09.15", "title": "Свалят с шейна птицеглавия „Севт“ край водите на Копринка"}
{"url": "https://www.monitor.bg:443/bg/a/view/muzejat-v-jambol-pregovarja-za-mig-15-tyrsi-tank-t34-175400", "text": "Водим усилени преговори с МВР да ни бъде предоставен добре запазен корпус на самолет МИГ-15, който в момента ръждясва в един складовете на Гранична полиция край Любимец, надяваме се тази машина да дойде скоро сред нашите над 2 000 експоната, за да ги покажем на гражданите и гостите на Ямбол, споделя директорът на единствения у нас общински музей на бойната слава о.з. подполковник Милчо  Начев. Той изрази надежда, че все някой ден ще се увенчаят с положителен резултат и разговорите с МО за предаване на два танка: легендарния Т34 и ползваният преди десетилетия масово от българската войска Т 55, които поне до момента отсъстват от колекцията на музея, отворил врати през 2013-а година върху площ от 85 дка на мястото на някогашните пионерни казарми в Града на Диана. Сред последните придобивки на екипа от 4 души са предоставени от МВР БРДМ-2, танков мостопоставач, АТС и танков влекач. Колкото и странно да изглежда – нямаме руското чудо Т34, разполагаме само с един купол, нямаме и САУ-100, а зная, че в един хангар в Айтос ръждясват една 34-ка и една самоходна артилерийска установка от този калибър, коментира прекаралият офицерската си служба като танкист директор на музея, като не пропуска да се похвали, че и тази година общината е заделила от бюджета си близо 250 000 лв за съхраняването и показването на техниката и въоръжението от близкото минало.", "date": "2019.09.15", "title": "Музеят в Ямбол преговаря за МИГ-15, търси танк Т34"}
{"url": "https://www.monitor.bg:443/bg/a/view/9-bebeta-se-rodili-po-donorskata-programa-na-stolichnata-obshtina-175393", "text": "“Най-голямата радост е, че имаме вече 9 бебета. Пожелавам им да растат щастливи, а семействата им да имат все по-големи шансове да се радват на своите деца”. Така столичният кмет Йорданка Фандъкова презентира донорската програма, с която Столичната община помага да се раждат повече деца в София. “С кампанията „От първи дъх до първи клас” се обединяваме е една велика кауза - в София да се раждат все повече деца”, каза кметът по време на представянето на кампанията, съобщава „Фокус“. „Наближава празникът на София. Само след 2 дни ще отбележим Деня на св. София, на вярата, надеждата и любовта. Преди това утре е прекрасен празник за всички деца, които тръгват на училище. Пожелавам им много успех на първокласниците и много радост на техните родители“, коментира Фандъкова  „Благодаря на всички лекари, болници, на екипите на болниците, на неправителствените организации, които се обединяват в една велика кауза – в София да се раждат все повече деца”, каза още кметът.", "date": "2019.09.15", "title": "9 бебета се родили по донорската програма на Столичната община"}
{"url": "https://www.monitor.bg:443/bg/a/view/kijra-najtli-rodi-vtoroto-si-dete-175394", "text": "Звездата от екранизацията на „Гордост и предразсъдъци“ и „Карибски пирати“ Кийра Найтли е станала майка за втори път. Това стана ясно, след като папараци на изданието Daily Mail са засякли актрисата да се разхожда със съпруга си – музиканта Джеймс Райтън, и количка с новородено. Все още не се знае обаче кога точно Найтли е дарила живот на бебето, нито какъв е полът му. За бременността на звездата се заговори през месец май, когато тя дефилира с с наедряло коремче на парти на „Шанел“ в Париж. Самото раждане пък Найтли описа преди години като „бойно поле“, на което от жените се очаква да крият болката си. Първото си дете – малкото момиченце Еди, тя роди през 2015 г. Заедно с Райтън пък сключиха брак две години по-рано.", "date": "2019.09.15", "title": "Кийра Найтли роди второто си дете"}
{"url": "https://www.monitor.bg:443/bg/a/view/bashar-rahal-gotvi-premiera-na-zavryshtane-v-avstrija-i-sa-sht-175395", "text": "Броени дни, след като стана ясно, че новият филм на Ники Илиев - „Завръщане“, ще бъде представен в два поредни дни в Лондон, Башар Рахал обяви, че се готвят премиери на заглавието в още две държави – Австрия и САЩ. Нещо повече, отвъд Океана излъчването на лентата, на която актьорът е и продуцент, ще се състои в меката на американското кино – Лос Анджелис. Първи у нас пък ще могат да я гледат пловдивчани. Това ще се случи на 15 октомври, а изборът на града под тепетата съвсем не е случаен – именно там се проведоха голяма част от снимките към „Завръщане“. Следват София (16 октомври), Варна (17 октомври) и Бургас (18 октомври, тогава стартира и широкото разпространение на филма). Още в следващите два дни – 19 и 20 октомври, екипът ще отпътува към английската столица. Прожекциите там ще се осъществят в Genesis Cinema, а на терен ще бъдат всички звезди от каста – Ники Илиев, Орлин Павлов, Башар Рахал, Бойко Кръстанов , Райна Караянева, Евелин Костова, Диляна Попова и Богомил Грозев, който е копродуцент. Действието на филма се развива в Пловдив и се фокусира върху група приятели, които се срещат за първи път след 25-годишна раздяла.", "date": "2019.09.15", "title": "Башар Рахал готви премиера на „Завръщане“ в Австрия и САЩ"}
{"url": "https://www.monitor.bg:443/bg/a/view/cveta-karajancheva-katastrofira-sys-schupena-kluchica-e-175397", "text": "Председателят на Народното събрание Цвета Караянчева е претърпяла пътен инцидент в участъка Шумен – Силистра, потвърдиха за \"Монитор\" от администрацията на парламента. Тя е със счупена ключица на рамото и два прешлена. Тежка катастрофа, причинена от невнимателна шофьорка, изпрати председателя на Народното събрание Цвета Караянчева в болница. Парламентарният шеф е със счупена ключица на рамото и засега остава хоспитализирана. Според НСО само бързата реакция на шофьора й е от държавната служба за охрана е предотвратила още по-тежки наранявания. Сигналът за инцидента е бил подаден малко след 10.30 часа в неделя. Кортежът на Националната служба за охрана (НСО) е бил от два автомобила, като е ударен основният, в който се е намирала Цвета Караянчева. По данни на МВР инцидентът е станал на главен път Шумен-Силистра, на около 150 м след разклона за село Върбак. Там 31-годишна водачка на лек автомобил навлиза в опесъчен участък при ляв завой. В резултат в насрещно движещия с автомобил, возещ председателя на парламента. От НСО излязоха с позиция, според която благодарение на бързата и точна реакция на водача на ударената кола са ограничени щетите от удара. Мястото на произшествието е било незабавно обезопасено, уточниха още от НСО, като добавят, че Караянчева е получила нараняване и е транспортирана в болнично заведение. От НСО нямали информация за други пострадали при катастрофата. От полицията информират, че водачите са тествани за алкохол, а пробите са отрицателни. Остава непотвърдена първоначално разпространена информация, че според очевидци виновната шофьорка е изгубила контрол, докато се е опитвала да даде предимство на автомобилите на НСО при изпълнение на ляв завой. Междувременно шефката на НС написа в профила си във Фейсбук, че се възстановява. „Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Имам счупена раменна става. Изказвам своите благодарности на екипа в болницата в Шумен“, написа Караянчева. По думите й останалите участници в катастрофата са добре. Инцидентът с колата на НСО се случва само няколко седмици откакто начело на службата временно застана Росен Тодоров. Той бе назначен на поста с указ на президента Румен Радев в края на август, след като по-рано същия месец бившият началник на НСО Данчо Дяков подаде оставка, посочвайки като мотив лични причини.", "date": "2019.09.15", "title": "Цвета Караянчева катастрофира, със счупена ключица е (ОБНОВЕНА)"}
{"url": "https://www.monitor.bg:443/bg/a/view/ciganskija-kral-tajsyn-furi-nadvi-jelezen-shved-175401", "text": "Тайсън Фюри спечели зрелищен 12-рундов мач в тежка категория срещу Ото Валин в Лас Вегас. Атрактивният сблъсък донесе 29-и успех в професионалната кариера на Циганския крал от общо 30 мача. Той има и равенство срещу Дионтей Уайлдър. Очаква се двамата да се изправят в реванш през февруари 2020 година. Победата за Фюри над Валин дойде след единодушно решение на съдиите: 116-112, 117-111, 118-110, макар и неочаквано трудно за аудиторията. Въпреки, че бе окървавен от огромна аркада над дясното му око, британецът надигра шведа, който даде много сериозен отбор на ринга. Мачът се превърна в истинска класика в тежка категория с размяна на удари и мъжка битка. Загубата е първа за Ото Валин на професионалния ринг след 20 победи. Шведът нашумя у нас през 2016 година, когато се боксира в подгряващ мач на Кубрат Пулев в \"Арена Армеец\". Циганския крал се появи в залата обгърнат с мескиканския флаг и със сомбреро на главата. В третия рунд Тайсън Фюри получи зловеща аркада, от която шуртеше кръв. Тя се отвори още повече в шестия рунд, но това амбицира двойно Фюри, който промени стратегията си и тръгна директно да решава боя с нокаут. \"Господ ми помогна. Бих се с голям боксьор. Този корав швед не се отказваше. Следващият е Дионтей Уайлдър! Беше страхотна битка. Много добри 12 рунда\", коментира Фюри и добави: \"Всичко опира до сърце и решителност.\" Бащата на Тайсън - Джон Фюри пък заяви, че той може да се нуждае от операция заради аркадата и разкритикува треньорите му.", "date": "2019.09.15", "title": "Циганския крал Тайсън Фюри надви железен швед"}
{"url": "https://www.monitor.bg:443/bg/a/view/16-godishen-smaja-evropa-debutira-s-gol-i-asistencija-za-barselona-175402", "text": "Истински фурор предизвика дебютиралият за „Барселона” суперталант Ансу Фати. 16-годишният юноша на клуба смая цяла Европа с отличното си представяне, гол и асистенция при 5:2 срещу „Валенсия” на „Камп Ноу”. Фати, който стана най-младият играч в елита на Испания с попадение и асистенция в една среща - 16 години и 318 дни, реализира още във втората минута, а в седмата подаде за дебютния гол на Френки де Йонг (7). Освен тези две свои прояви Фати направи още куп отигравания, вдъхновен от силния си старт. Жерард Пике (51) и Луис Суарес (61 и 82) също вкараха за „Барса“, а Кевин Гамейро се разписа за „бланкинегрос” в 27-ата минута. Макси Гомес пък оформи крайния резултат в 92-рата. С успеха каталунците вече са „Атлетико” (Мадрид). Срещата ще се запомни и с факта, че при отсъствието на Лионел Меси Ансу Фати попадна в стартовите 11 до другите двама нападатели Карлес Перес и Антоан Гризман. След паметния двобой наставникът Ернесто Валверде не скри задоволството си от представянето на 16-годишния талант, но подчерта, че той не бива да бъде сравняван с Меси. „Фати е пределно концентриран и играе много добре. Не е често срещано един футболист да отбележи гол с почти първото си докосване, с второто да даде голов пас, а с третото да е близо до ново попадение. Ако той продължи да се труди по същия начин, на отбора и занапред. Макар че дебютира съвсем млад, Ансу успява да се прояви. не ме вълнуват сравненията между него и Меси. Това може само да му навреди. Не искаме да създадем около него свръхочаквания, които след това да се спукат като балон”, обясни треньорът на „Барса”. Междувременно стана ясно, че кралската федерация по футбол на Испания работи за привличането на Ансуман Фати в националния отбор на страната. 16-годишният нападател е гражданин на Гвинея-Бисау, а този сезон в три мача от Ла Лига вкара два гола.", "date": "2019.09.15", "title": "16 годишен смая Европа, дебютира с гол и асистенция за „Барселона“"}
{"url": "https://www.monitor.bg:443/bg/a/view/gasjat-pojara-okolo-rilskija-manastir-175382", "text": "Продължава гасенето на пожара край Рилския манастир на тежък и непристъпен терен. Огнеборците обливат непрекъснато пламналите храсти, за да не обхванат още територия. Очаква се днес пожарът да бъде окончателно потушен. Вчера пожарът бе локализиран до около 4 дка в района на Сухото езеро над Кирилова поляна в Рила. Огънят е на 2000 м надморска височина, гаси се ръчно от над 50 души. Изпратен бе и хеликоптер. Изгорели са около 4 дка ниски храсти.", "date": "2019.09.15", "title": "Продължава гасенето на пожара около Рилския манастир"}
{"url": "https://www.monitor.bg:443/bg/a/view/tri-ot-tri-za-volejbolistite-na-evropejskoto-175391", "text": "България постигна трета поредна победа в груповата фаза на Евро 2019 по волейбол при мъжете и вече гледа към осминафиналите. В трета среща от група \"А\" националите победиха изключително трудно с 3:1 (25:22, 28:30, 25:23, 25:22) състава на Португалия в мач, продължил 129 минути. Успехът във френския град Монпелие класира България за следващата фаза в турнира. В първата част българите изоставаха с 16:20, но след това позволиха на португалците да направят само две точки и поведоха в резултата след 25:22 и успешно нападение на Цветан Соколов. Във втория гейм България водеше с 13:8 и 20:14, но португалците наваксаха изоставането си и изравниха до 24:24. Крайното 28:30 дойде след пропуснати възможности за завършване на частта. Воденият от селекционера Силвано Пранди състав допусна сериозни колебания и в третия гейм, но авансът от 20:16 се оказа достатъчен за крайното 25:23. В четвъртата част българският им изоставаше с 13:16, но постигна решителен обрат за за 21:19, за да затвори двубоя при 25:22 след силен сервис и ас на нападателя Тодор Скримов. Най-резултатен за България стана диагоналът Цветан Соколов със страхотните 33 точки. Скримов добави още 13 точки за ценния успех, който бе и реванш за поражението от португалците в Лигата на нациите по-рано през лятото на 2019 година. Алешандре Ферейра се отличи с 22 точки за отбора на Португалия. В понеделник България ще играе срещу домакина Франция, а във вторник националите срещат Италия в последния си мач от груповата фаза на европейското първенство.", "date": "2019.09.15", "title": "Три от три за волейболистите на европейското"}
{"url": "https://www.monitor.bg:443/bg/a/view/mrrb-remontira-uchilishta-detski-gradini-i-universiteti-175388", "text": "Регионалното министерство ремонтира 435 училища, детски градини и комплекси, 13 университета в 112 български общини, съобщиха от ведомството за БНР. Ремонтите дейности са за 624 млн. лв., осигурени от Оперативна програма „Региони в растеж“ 2014-2020 г. С близо 54 млн. лв. се реновират сградите на 13 висши училища. Ремонтите са завършени напълно в три от тях - Технически университет - София, Лесотехническия университет и  Медицински университет - София. В 39-те най-големи български града по програмата се инвестират близо 387 млн. лв. По програмата се обновяват 121 училища и 104 детски градини. В 28-те по-малки общински центрове, бенефициенти на програмата, се ремонтират 37 училища, 19 детски градини и 5 общински детски комплекса с 23,6 млн. лв.", "date": "2019.09.15", "title": "МРРБ ремонтира 435 училища и забавачки по \"Региони в растеж\""}
{"url": "https://www.monitor.bg:443/bg/a/view/13-godishnijat-goshko-s-pyrvi-stypki-sled-4-5-chasova-operacija-175387", "text": "13-годишният Георги Атанасов от Кричим има всички шансове да се възстанови, да ходи, да тича, да кара колело, да играе и да се забавлява наравно със своите връстници. Само преди дни момченцето претърпя дълга и сложна 4,5-часова операция в клиника в Истанбул, принос за която имаха стотици дарители и благодетели. Именно благодарение на тях самотната майка Евелина Атанасова успя да събере непосилната за нея сума от 15 000 евро, за да постави начало на лечението на единственото си дете. По думите й при тази добра новина последвала и бързо датата за операцията. Тя и синът й заминали за Истанбул на 8 септември т.г. със свити сърца. Там ги посрещнали радушно и притесненията им бързо се разсеяли. „Като у дома си бяхме посрещнати. Имахме и страхотен преводач Нериман, която бе  с нас по 24 часа от настаняването ни до изписването ни от болницата”, казва още майката на Гошко. В минутите преди операцията професор д-р Салих Марангьоз усетил, че момченцето се страхува. Потупал го по рамото и му казал, че всичко ще бъде наред и след някой и друг месец Георги ще бъде като всички нормални деца. „Операцията беше 4 часа и половина и след нея професорът докара лично Гошко до стаята ни, като ми каза, че интервенцията е успешна. Любовта и грижите не спряха до тук. Сестрите в болницата прегръщаха Георги и го занимаваха, за да не мисли за болките след операцията”, обяснява Евелина. Последвали раздвижвания и Гошко се изправил  на крака за първи път едва ден – два след операцията. След 3 месеца Георги Атанасов отново ще отпътува към Истанбул, за да бъде прегледан и да мине през ямр. Тогава лекуващият го професор ще прецени кога да назначи втората операция на смелото момченце от Кричим. Само преди около година малчуганът бе грозен от пълна инвалидизация, ако не бъде опериран. Детето първо започнало да накуцва и да се оплаква от болки в краката. Започнало и скъсяване на левия крак. Евелина се консултирала с лекари у нас и с техни колеги от Турция. Жорко бил на преглед в Истанбул при проф. д-р Салих Марангьоз, който, след ЯМР, поставил диагнозата „Двустранна Епифизиолиза на бедрена глава” и препоръчал да се направи операция и от ляво, и от дясно с „ин-ситу” фиксация с винтове. След като болката отшуми и физата се затвори, ще бъде насрочена корективна остеотомия вляво, за да се коригира деформацията и да може детето да продължи да ходи. Причината за това заболяване е най-вероятно бързият растеж на детето. От това заболяване страдат предимно момченцата. Майката Евелина благодари отново на всички дарители за огромната подкрепа и многото кампании, които бяха проведени  и в Кричим, благодарение на съдействието на кмета Атанас Калчев, и в Пловдив. Пред самотната майка вече има ново предизвикателство – да започне  да събира пари за дългата рехабилитация на сина си и за втората операция, която ще бъде след няколко месеца. РайфайзенБанк IBAN BG03RZBB91551010805299 BIC RZBBBGSF DMS GOSHKO", "date": "2019.09.15", "title": "13-годишният Гошко с първи стъпки след 4,5-часова операция"}
{"url": "https://www.monitor.bg:443/bg/a/view/eduard-snoudyn-iska-da-se-premesti-vyv-francija-175389", "text": "Бившият служител на американското разузнаване Едуард Сноудън изразява надежда, че ще получи убежище във Франция, предаде Ройтерс. В интервю за радио \"Франс ентер\" той казва, че \"ще му е приятно\", ако френският президент Еманюел Макрон направи жест и му позволи да живее във Франция. Бившият сътрудник на американската Агенция за национална сигурност разказва в мемоарна книга живота си и обяснява защо е рискувал свободата си, за да се превърне в може би най-прочутия изобличител на всички времена, предаде АП. Книгата ще се появи на пазара във вторник и е озаглавена \"Permanent Record\". Сноудън, който сега живее в изгнание в Русия, за да избегне арест в САЩ по силата на закона за шпионажа, разкри преди шест години мащабите на американското електронно следене. В книгата си той казва, че шестте години, през които е работил в АНС и ЦРУ, са го довели до извода, че американското разузнаване е \"хакнало конституцията\" и е изложило свободата на всеки на риск. Така той не е имал избор, освен да се обърне към журналисти и да разкрие пред света онова, което знае. В книгата той разказва за своето израстване през 1980-те години от детството си в Северна Каролина и в предградие на Вашингтон, където майка му работила в като чиновничка в Националната агенция за сигурност (НСА), а баща му служил в Бреговата охрана на САЩ. Още като тийнейджър младият Едуард се увлякъл по компютри и интернет и дори успял да хакне сайта на секретната американска ядрена лаборатория в Лос Аламос, благодарение на което бил забелязан и му била предложена работа в НСА. Там той с нарастваща неприязън виждал каква власт дават високите технологии на шпионажа да следи личния живот на хората чрез електронната им кореспонденция и дори да ги шантажира, отбелязва АП. В интервю за британския вестник \"Гардиън\" по повод излизането на книгата си Сноудън разкрива, че преди две години тайно се е оженил в Русия за своята отдавнашна приятелка Линдзи Милс - факт, неизвестен досега. Връзката им датирала от 2009 г. Впоследствие, след бягството му в Русия, тя се прехвърлила при него. Той признава колко бил изненадан, когато отворил вратата на московското си жилище и я видял, и казва, че бил готов да получи плесница за това, че я напуснал без обяснение при бягството си от САЩ. \"Изобщо не заслужавам в живота си такъв прекрасен човек като нея\", казва той в интервюто, цитирано от ТАСС. На 1 август 2014 г. той получи право на пребиваване в Русия за срок от 3 г., което после бе продължено със същия срок. В САЩ срещу него има официално обвинение по два члена от закона за шпионажа, по които го заплашва присъда до 10 г. Представители на американската администрация неведнъж са заявявали, че го смятат за предател и нямат намерение да му простят, защото е нанесъл сериозна вреда на националната сигурност на САЩ.", "date": "2019.09.15", "title": "Едуард Сноудън иска да се премести във Франция"}
{"url": "https://www.monitor.bg:443/bg/a/view/diona-stava-manikuristka-175337", "text": "Певицата Диона сменя микрофона с пила. Не става въпрос за нова професионална ориентация, а за роля в уебсериала „Салонът“. В него рапърката ще блесне като маникюристката Деси - остра и саркастична жена, която не търпи никой, който не споделя нейните виждания за живота. Сред главните действащи лица в продукцията е силиконката Джулиана Гани, която ще видим в роклята на фризьорката Джиджи. Задачата на героиня й е да спаси салона от фалит. В нейната наивна колежка с романтична душа Меги ще се превъплъти звездата от уебсериала „Кифла“ - Ева Георгиева-Eva. Към каста се присъединява и любимката на зрителите Латинка Петрова. Актрисата ще изиграе Дуди – разкрепостена и богата дама, която обича да наставлява младите момичета. „Салонът“ ще дебютира в платформата на Vbox7 на 18 септември.", "date": "2019.09.15", "title": "Диона става маникюристка"}
{"url": "https://www.monitor.bg:443/bg/a/view/mario-hosen-sviri-za-110-godishninata-na-sofijskata-sinagoga-175385", "text": "Виртуозният цигулар Марио Хосен свири на тържеството за 110-годишнината от построяването на Централната софийска синагога. Той поздрави гостите след приветствията на кмета на София Йорданка Фандъкова, президента на Световния еврейски конгрес и един от най-големите дарители на синагогата Роналд Лаудер и дипломати. Лаудер сподели, че е упорствал за възстановяването на храма, заради доброто отношение на българите към общността. Той си припомни как преди 30 години е взел парче от рушащата се сграда и до ден днешен то е в кабинета му в Ню Йорк. Построена през 1909 г. по проект на австрийския архитект Фридрих Грюнангер, синагогата е най-голямата на Балканския полуостров и до днес е символ на религиозния живот на българската еврейска общност. Събитието беше организирано от Организация на евреите в България \"Шалом\" и Централен израилтянски духовен съвет.", "date": "2019.09.15", "title": "Марио Хосен свири за 110-годишнината на Софийската синагога"}
{"url": "https://www.monitor.bg:443/bg/a/view/krasimir-vylchev-dvama-komisari-otgovarjaha-dosega-za-resora-na-marija-gabriel-175390", "text": "„Признавам, че в първия момент, когато чух наименованието на ресора /б.р.на Мария Габриел/ попитах кой комисар ще отговаря за образованието и кой ще отговаря за научните изследвания и по-късно разбрах, че и за двата сектора ще отговаря Мария Габриел. Учудих се, че може да има толкова голям ресор. До сега двама комисари отговаряха отделно за тези ресори, а може да се каже, че са два ресора и половина спрямо предходната комисия ще бъдат в отговорността на Мария Габриел“. Това заяви пред БНР просветният министър Красимир Вълчев. „Тези близо 150 млрд. се разпределят въз основа на правила, които са регламентирани, но въпреки това, както и преди, когато беше комисар, Мария всяка седмица беше в София. Нашите учени, нашите преподаватели, хората от системата на образованието и науките ще имат възможност постоянно да се срещат с нея. 100 млрд. ще бъдат само средствата по „Хоризонт Европа“ наследникът на „Хоризонт 2020“, допълни Вълчев. Той подчерта, че за да участват българските учени и преподаватели в програмата, МОН ще си постави национална цел, която да отговаря на целите „Хоризонт Европа“. Според просветния министър родното образование може да се развива и просперира в рамките на европейското и по този начин ще се задържат повече млади хора в България. По думите ми, нашите висши учебни заведения не могат да са достатъчно конкурентни в международен план, ако не са свързани в европейската образователна мрежа.", "date": "2019.09.15", "title": "Красимир Вълчев: Двама комисари отговаряха досега за ресора на Мария Габриел"}
{"url": "https://www.monitor.bg:443/bg/a/view/boris-djonsyn-se-sravni-s-komiks-geroj-175386", "text": "Британският премиер Борис Джонсън е оприличил себе си с буйния персонаж от комиксите Невероятния Хълк в интервю, в което е изразил също готовността си да изведе Обединеното кралство от ЕС на 31 октомври, предаде Ройтерс. Вестник \"Мейл он сънди\" цитира Джонсън да казва, че ще намери начин да заобиколи решението на парламента, задължило го да отложи Брекзита. По думите му щял да направи това, за да избегне икономическия шок от напускането без сделка. \"По-лудият Хълк побеждава, по-силният Хълк побеждава\", казва Джонсън пред неделното издание и добавя: \"Хълк винаги се измъква, няма значение колко здраво е вързан и това е случаят с тази страна. Ние ще излезем на 31 октомври\". Преди срещата си в понеделник с председателя на Европейската комисия Жан-Клод Юнкер премиерът изразява \"голяма увереност\" в успеха. \"Има много, много добър разговор за това как да се справим с проблемите на северноирландската граница. Постигнат бе огромен напредък\", казва Борис Джонсън пред \"Мейл он сънди\".", "date": "2019.09.15", "title": "Борис Джонсън се сравни с комикс герой"}
{"url": "https://www.monitor.bg:443/bg/a/view/motoristite-pochitat-zaginalite-i-postradalite-si-sybratja-175383", "text": "Ден в памет на загиналите и пострадали мотористи ще се проведе днес за четвърта година в 23 града на страната. Инициативата е на Българската мотоциклетна медия и е подкрепена от Главната дирекция „Национална полиция“. Целта на инициативата е мотоциклетистите не само да почетат паметта на загиналите свои колеги, но и да обърнат внимание на останалите участници в движението върху спецификата при управлението на мотор, да допринесат за повишаване на пътната култура и намаляване на агресията на пътя. Заупокойна молитва пред Националния исторически музей ще се изнесе в София. По този повод от 8.00 часа до приключване на събитието ще бъде забранен престоят и паркирането на пътни превозни средства на паркинга пред музея.", "date": "2019.09.15", "title": "Мотористите почитат загиналите и пострадалите си събратя"}
{"url": "https://www.monitor.bg:443/bg/a/view/devyn-myri-eksploziite-v-hari-potyr-mi-bjaha-naj-tejki-175334", "text": "Хари Потър не е единственото Момче, което оцеля. Приятелят на най-известния магьосник в света Сиймъс Финигън ще остане в историята с нелепите си и честно комични инциденти, от които се измъкваше невредим. С нелеката задача да размахва пръчката на Сиймъс през 2001 година се нагърбва актьорът Девън Мъри. Тогава той е едва на 12 и дори не подозира, че ще стане част от една от най-култовите поредици правени някога. Мъри страда от дислексия и дори не е чел книгите на Джоан Роулинг, преди да се яви на кастинг. След края на поредицата в актива си Девън има по едно участие в комедиен филм и в музикално видео. Това е така, защото се е преориентирал към фермерски живот. Днес Девън е на български терен, а поводът е фестивалът Aniventure Comic Con. С него е и актрисата Наталия Тена, която феновете на Хари Потър познават като Нимфадора Тонкс от Ордена на феникса . Тена се прочу и покрай участието си в „Игра на тронове“, където играе дивачката Оша. Двете звезди ще раздават автографи, ще позират за селфи и ще отговарят на въпроси за близо час време от 16: 10 ч. Ето какво разказа пред „Монитор“ актьорът относно чувството да си част от свят, в който деца с магически способности имат шанс да учат в Хогуортс и да се борят с Онзи, който не бива да се назовава: - След снимките се върнах в Ирландия и започнах да яздя и да тренирам породисти коне. - Като пълна лудница. Никога не съм си и мечтал, че филмите ще пожънат такъв успех и просто съм много благодарен, че бях част от този процес. - Любимите ми спомени са свързани с това как просто играехме разни игри и се мотахме заедно с другите актьори. - За мен това определено бяха сцените с експлозиите, защото винаги имахме проблеми с взривяването на разни крушки и имаше стъкла навсякъде. - Може би тази, в която Сиймъс и Хари се караха в общата стая. Всеки път Рупърт (Гринт, в ролята на Рон Уизли) идваше при нас и просто почваше да се смее, което водеше до това всички да избухваме в смях. - Ами... Откакто не снимаме самият аз гръмнах няколко микровълнови печки вкъщи. - Опитваме се, но всички живеем в различни часови зони. Но когато сме в една и съща държава винаги търсим начин да срещнем. - Определено, но връщайки лентата назад – не бих променил това за нищо на света. ", "date": "2019.09.15", "title": "Девън Мъри: Експлозиите в „Хари Потър“ ми бяха най-тежки"}
{"url": "https://www.monitor.bg:443/bg/a/view/za-grijn-dej-fol-aut-boj-i-uijzyr-gashtite-na-riana-myrzela-na-jenite-koito-gubjat-75-ot-denja-si-i-ot-koga-jadem-sirene-stihotvorenie-175203", "text": "Лично на мен вече ми е студено и смятам да започна да нося по-често по-дълги дрехи, но при някои хора лютото е неизлечима диагноза. Ето някои от новините из „Този шарен свят“:  Тази новина не ни засяга изобщо, освен ако не гледаме концерти в Ютюб, както правя аз. Фронтменът на бандата \"Грийн дей\" Били Джо Армстронг разкри, че неговата група ще тръгне на мега турне заедно с \"Фол аут бой\" и \"Уийзър\" през 2020 г. То ще е вдъхновено от легендарния музикален фестивал \"Монстърс ъв рок\".  Били Джо Армстронг поясни, че иска да почете фестивала \"Монстърс ъв рок\", който се провеждаше в Донингтън парк в Ийст Мидландс, Англия, през 80-те и 90-те години на миналия век. Сега там се организира музикалният фестивал \"Даунлоуд\". \"Това хрумване е на \"Грийн дей\" - каза той. - Разговаряхме как искаме да участваме в нещо, което да ни върне назад във времето към \"Монстърс ъв рок\". С нас ще са също \"Фол аут бой\" и \"Уийзър\".\" \"Спомням си, че през 90-те \"Гънс ен роузис\", \"Металика\" бяха на турнета и изнасяха концерти на стадиони, но родителите ми не ми разрешиха да присъствам на тези шоута - каза басистът на \"Фол аут бой\" Пийт Уенц. - Сега искаме да възкресим тези спомени.\" Браво на тях. И това в седмицата, която „Туул“ превзе класациите, ликувам и ще ликувам завинаги. Да се върнем на земята. Певицата и модна дизайнерка Риана представи колекцията си бельо в рамките на Нюйоркската седмица на модата. Певицата от Барбадос вече демонстрира интереса си към модата, основавайки собствения си бранд \"Фенти\" под патронажа на групировката LVMH. Риана не се отказа също от марката си за бельо \"Savage\", чието първо дефиле се състоя на миналогодишната Нюйоркска седмица на модата. Опитвайки се сега да привлече вниманието няколко седмици след отменянето на дефилето на \"Викторияс сикрет\", певицата и дизайнерка създаде голямо шоу, заснето от платформата Амазон, която ще го излъчи на 20 септември.  Става въпрос за нещо средно между ревю, необурлеска и голям концерт. Докато дефилето на \"Викторияс сикрет\" е критикувано заради моделите с прекалено слаби фигури, Риана заложи на закръглените форми и хип-хоп музиката (бел.авт. Не). Биг Шон, \"Мигос\" и Холзи зарадваха публиката с изпълненията си, докато сред присъствалите на дефилето знаменитости бяха моделите Джиджи и Бела Хадид, певицата Кейси Мъсгрейвс, бременната манекенка Ашли Греъм и диджеят Дипло. Нищо не разбрах и извинете за тая новина. На този гащен и разгащен фон стана ясно, че средностатистическата представителка на нежния пол прекарва три четвърти от деня в бездействие, излагайки се на риск от сериозни здравословни проблеми, пише в. \"Дейли стар\", позовавайки се на резултатите от проучване, направено във Великобритания по поръчка на компания \"Шуър уимин\".  Допитването, обхванало 2000 жени, показва, че една на всеки четири от тях изпитва неувереност и притеснение, че ще бъде оценявана, което я кара да избягва залата за фитнес.  Близо половината от участничките споделят, че в даден момент са се чувствали негативно оценявани, когато тренират. Процентът на жените, имали подобно чувство, е най-висок във възрастовата група между 18 и 24 години - 70 на сто. Тридесет и седем процента от анкетираните участнички смятат, че според мнението на околните не са достатъчно добри в тренировките. Двадесет и осем процента се страхуват, че хората ги намират за непривлекателни, когато се \"потят и зачервяват\". Много представителки на нежния пол странят от залата за фитнес, водени от притеснението, че другите ще си помислят, че не знаят какво да правят.  Проучването показва, че средностатистическата британка е активна само четири часа дневно, което означава, че три четвърти от времето й, прекарано в будно състояние, преминава в бездействие, но ние това си го знаем. Над една пета от жените (21 процента) признават, че правят тренировки под един път седмично. Повечето представителки на нежния пол предпочитат да прекарват времето си в гледане на телевизия (55 процента), сърфиране в интернет (42 процента), мързелуване (36 процента).  Въпреки че харчат солидни суми за годишно членство във фитнеса, много дами не се възползват от него. От фитнеса право при млякото. Специалисти от университета на Йорк откриха най-ранното пряко доказателство за консумация на мляко по зъби на праисторически британски земеделци, съобщи Би Би Си.  В зъбен камък учените идентифицираха млечен протеин. Той показва, че хората са консумирали млечни продукти преди 6000 години, въпреки че са имали непоносимост към лактозата. Заради нея е много вероятно млякото да е било преработено - в сирене, йогурт ими някакъв друг ферментирал продукт. Млечният протеин бета-лактоглобулин е идентифициран в зъбния камък на седем души, живели през ранния и средния неолит, които са намерени на три обекта в Дорсет, Глостършир и Нортхамтъншир. Учените са анализирали различните му компоненти с масспектрометрия. На археологическия обект Хамбълдън лейн в Дорсет са намерени и парчета керамика с млечни мазнини, които се образуват при загряване. Това показва, че млякото най-вероятно е било преработвано в сирене или някакъв друг продукт. Очаквам някоя компания да започне да го произвежза това 6000-годишно сирене и да го продава. Обхванахме най-важните аспекти от живота – бельото на Риана, носталгията, мързела и, разбира се, сиренето. Хвала! Ето и стихотворение: ОТДАЛЕЧАВАНЕ НА ВЪЗДУХА Отзвъняваше лятото с бавни лилави камбани - звук след звук от невидими църкви и вървяхме из дългия град запотени, замаяни, нито живи, ни мъртви. Бяхме гладни, по прашната улица страшно кънтеше предвечерния въздух, заблъскан от тебе, и се спряхме на моста, и право насреща ни се задаваше погребение.    Те се точеха с празни лица, свити в трескава жега, преминаваха, после изчезваха тихо в завоя и оставахме ние, и дишахме сухо и стегнато непознати отново. А небето пилееше точни чугунени удари върху нас, върху нашите евтини ереси и стояхме объркани там, уморени от чудото, неповярвали в него и в себе си.   Георги Рупчев        ", "date": "2019.09.15", "title": "За \"Грийн дей\", \"Фол аут бой\" и \"Уийзър\", гащите на Риана, мързела на жените, които губят 75% от деня си и от кога ядем сирене (+СТИХОТВОРЕНИЕ)"}
{"url": "https://www.monitor.bg:443/bg/a/view/avtomobil-se-vzrivi-i-dve-jeni-postradaha-175379", "text": "Една жена зигина, а друга пострада при експлозия на метанова бутилка на автомобил в Добрич, предаде БНР. Инцидентът е станал около 20 ч. на бензиностанция, съобщи директорът на пожарната в града комисар Дарин Димитров. По предварителни данни бутилката е избухнала по време на зареждане. Бензиностанцията е била с прекъснато електрозахранване. Взривилият се автомобил е почти напълно унищожен. Пострадалите жени са били откарани към спешното отделение в Добрич. Те са майка и дъщеря. По-възрастната жена е седяла на задната седалка и травмите й са били несъвместими с живота. Дъщерята е с травми на главата и комоцио, но без опасност за живота.", "date": "2019.09.15", "title": "Автомобил се взриви, жена загина, друга пострада"}
{"url": "https://www.monitor.bg:443/bg/a/view/slyncheva-nedelja-175381", "text": "Днес преобладава слънчево време. В Централна и Източна България ще духа слаб до умерен вятър от изток-североизток. Дневните температури слабо се понижат и максималните в страната ще са предимно между 24 и 29 градуса, съобщават от НИМХ за „Фокус“. По Черноморието ще бъде предимно слънчево. Ще духа умерен вятър от изток-североизток. Дневните температури ще се понижат и максималните ще са между 23 и 25 градуса, близки до температурата на морската вода. Вълнението на морето ще бъде 2-3 бала. В планините ще бъде предимно слънчево. Ще духа умерен вятър от север-североизток. Максималната температура на височина 1200 метра ще е около 17 градуса, на 2000 метра - около 11 градуса. Очакванията за следващата седмица са за топло време без валежи. Температурите ще са по-високи от обичайните за септември. Сутрин ще е хладно, а към обед времето ще се затопля. По морето амплитудите са по-малки, защото водата все още е топла с температура около 25.26 градуса.", "date": "2019.09.15", "title": "Слънчева неделя"}
{"url": "https://www.monitor.bg:443/bg/a/view/bsp-reshava-za-kandidaturata-na-maja-manolova-za-kmet-na-sofija-175380", "text": "Националният съвет на БСП ще реши днес, дали БСП ще подкрепи кандидатурата на Мая Манолова за кмет на София, предаде БНР. Очаква се на пленума, който ще се проведе днес, да се утвърдят всички кандидатури за кметове и общински съветници в страната. Софийската организация на Столетницата вече гласува единодушно подкрепата за Манолова.", "date": "2019.09.15", "title": "БСП решава за кандидатурата на Мая Манолова за кмет на София"}
