{"url": "http://www.monitor.bg/a/view/81402-%D0%9E%D1%82%D0%B2%D0%B0%D1%80%D1%8F%D1%82-%D0%BD%D0%B0%D0%BD%D0%BE%D0%B2%D0%BE-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%94%D0%BE%D0%BB%D0%BD%D0%B0-%D0%9C%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%8F/", "text": "\n                    Военновъздушното училище в Долна Митрополия ще бъде възстановено. Това стана ясно по време на днешния блицконтрол на военния министър Красимир Каракачанов в парламентарната комисия по отбрана. През 2020 година ще бъдат готови документите за акредитация на училището. Генерал Константин Попов, председател на комисията, зададе въпрос на министър Каракачанов, дали Министерство на отбраната има готовност да предприеме действия за отделянето на факултет “Авиационен” в самостоятелно висше училище. От своя страна министърът на отбраната напомни на членовете на комисията, че процедурата минава през решение на Народното събрание. В свой отговор членовете на комисията от всички парламентарни групи изразиха своето уверение, че техните парламентарни групи ще гласуват “за” възстановяването на Военновъздушното училище Долна Митрополия.\n                    ", "date": "2018.02.01", "title": "Отварят наново военновъздушното училище в Долна Митрополия"}
{"url": "http://www.monitor.bg/a/view/53092-%D0%9C%D0%B8%D1%82%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%9A%D0%B0%D0%BF%D0%B8%D1%82%D0%B0%D0%BD-%D0%90%D0%BD%D0%B4%D1%80%D0%B5%D0%B5%D0%B2%D0%BE-%D0%B5-%D1%81-%D0%BD%D0%BE%D0%B2-%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D1%88%D0%B5%D1%84/", "text": "\n                    Митническият пункт „Капитан Андреево“ е с поредния си временен началник. Това е Райчо Соколов, който досега работеше в митница „Столична“, съобщиха от агенция „Митници“.\n\nСоколов поема щафетата от предшественика си Радостин Койчев, който беше командирован в Свиленградско за 45 дни. По лични причини той е помолил да бъде върнат в София по-рано.\n\nТитуляр на поста няма, тъй като на няколко пъти на обявените конкурси претендентите не успяха да достигнат до крайния етап. Нова процедура за избор за шеф на пункта все още не е обявена.\n\nЗа митническия пункт „Капитан Андреево“ е обявен конкурс за назначаване на 24 митнически инспектори. Крайният срок за подаване на документи. Очаква се да бъде обявена дата за конкурса.\n                    ", "date": "2018.02.01", "title": "Митницата на Капитан Андреево е с нов временен шеф"}
{"url": "http://www.monitor.bg/a/view/18582-%D0%94%D0%B5%D0%BB%D0%BE%D1%82%D0%BE-%D0%B7%D0%B0-%D0%B2%D0%B7%D1%80%D0%B8%D0%B2%D0%BE%D0%B2%D0%B5%D1%82%D0%B5-%D0%BA%D1%80%D0%B0%D0%B9-%D0%9F%D0%B5%D1%82%D0%BE%D0%BB%D1%8A%D1%87%D0%BA%D0%B0%D1%82%D0%B0-%D1%82%D1%80%D1%8A%D0%B3%D0%BD%D0%B0-%D0%BD%D0%B0-%D0%BF%D0%BE%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%B5%D0%BD/", "text": "\n                     \n\n \n\nДелото за  опустошителните взривове край пътен възел Петолъчката от 4 юни 2012 година тръгна на поправителен изпит, то ще се гледа два дни: на 27 и 28 февруари като този път ще бъде при открити за обществеността врати. Решението взе председателят на състава при районния съд в Ямбол Георги Василев по време на разпоредителното заседание. Съдията обясни, че вратите ще бъдат затваряни само в случаите, когато ще се обсъждат материали с класифициран характер, които не са много. За да бъдат избягнати евентуално неблагополучия ,свързани със здравето на участващите в процеса са привлечени резервни съдия и съдебен заседател.\n\nОбвиняеми по НОХД 1446 /2017 са  собственикът на фирма „Берета Трейдинг“ Десислав Борисов Делев , началникът на взривената база „Стралджа Мараш“ Иван Пеев и проектантът на взривните работи Иван Табов.  Ако обвинението бъде доказано тримата ги очаква престой зад решетките за срок от 3 до 15 години. Делото ще се разглежда по общия ред, като свидетели от прокуратурата са привлечени 56 души, половин дузина ще бъдат поискани от защитниците на обвиняемите. Внесеният от окръжната прокуратура нов обвинителен акт е от близо 200 страници, който заедно с показанията на свидетелите и  и 32 вещи лица е събран в 101 тома.\n\nВ хода на новото разследване  е била извършена нова комплексна експертиза, която е стигнала до категоричното становище, че доставените по договора с МО  бойни части за зенитно управляеми ракети за „ЗРК СА-75М Двина“ е трябвало да бъдат унищожени чрез взривяване.\n\nСлучило се е точно обратното – ракетите са били рязани на струг, за да бъде извадена от вътрешността им страховитата смес от тротил и хексоген.До фаталният взрив отекнал малко след 14,30 часа на 5 юни 2012 г. се стигнало в резултат на десетки нарушения на всички възможни правилници и  разпоредби за работа с опасните боеприпаси.Истинско чудо било, че загиналите са само трима. Нанесените щети надхвърлят 44 млн лв /огромната част и до сега не е възстановена/.В в района са били складирани близо 1 000 авиационни снаряда, десетки хиляди патрони за различно огнестрелно оръжие, 3 т отпадъчен барут, 1 т тротил, стотици автомати, картечници, противотанкови граномети с др. Нагорещените осколки са се разлетели на огромна територия, някои от тях са паднали по улиците и дворовете на съседни села, стотици са къщите и обществените сгради, които са останали без прозорци и покриви заради детонацията.Първото дело приключи с оправдателни присъди за призованите тогава пред Темида Делев и Пеев.\n\nПървото дело, по което обвиняеми бяха собственикът на фирма „Берета Трейдинг“ Десислав Борисов Делев и началникът на базата Иван Пеев приключи на 15 юни 2015 година като и двамата бяха напълно оневинени.\n\n \n                    ", "date": "2018.02.01", "title": "Делото за взривовете край Петолъчката тръгна на поправителен     "}
{"url": "http://www.monitor.bg/a/view/85747-%D0%9F%D1%83%D1%81%D0%BA%D0%B0%D1%82-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0%D0%BB%D0%BD%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D0%BD%D0%BE%D1%89%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Столичната община планира да пусне през пролетта експериментално няколко нощни линии от градския транспорт. Нощният превоз ще бъде без промяна в цената на билета. Миналата седмица шефа на Столичния общински съвет Елен Герджиков заяви, че първоначално ще бъдат пуснати три линии, които ще свързват различните части на града.\n\nПускането на нощни линии ще бъде в координация както със СДВР, така и с общинска полиция. За безопасността на всички пътници и тази на водачите ще се разчита на видеонаблюдение, по този начин ще се гарантира услугата да бъде максимално сигурна, заявиха от „Московска 33“\n                    ", "date": "2018.02.01", "title": "Пускат експериментално няколко нощни автобуса в София"}
{"url": "http://www.monitor.bg/a/view/29120-%D0%9F%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B7%D0%B0%D0%BC%D0%BA%D0%BC%D0%B5%D1%82%D0%B0-%D0%BD%D0%B0-%D0%A0%D1%83%D1%81%D0%B5-%D0%98%D0%B2%D0%B0%D0%BD-%D0%93%D1%80%D0%B8%D0%B3%D0%BE%D1%80%D0%BE%D0%B2/", "text": "\n                    Общинските съветници от групата на „Патриотите ВМРО – Глас народен“ поискаха на днешната сесия на местния парламент в Русе оставката на заместник-кмета по хуманитарни дейности Иван Григоров. В декларация, разпространена и до медиите, те заявяват, че биха подкрепили предложението за бюджет на общината за 2018 г., ако Григоров подаде оставка. Гласуваха „против“, но бюджетът от 134 646 845 лева все пак беше приет.Според патриотите ресорите здравеопазване, образование, култура, спорт, религия, за които отговаря Иван Григоров, не се ръководят добре. Бюджетът за тези дейности е 65 млн. лв., което е почти половината от общия, и е поверен в ръцете само на един заместник-кмет. Посочва се, че през последните години в Русе са закрити няколко техникума, чиито кадри са едни от най-търсените на пазара на труда. Пропуски имало и в управлението на спорта – безотговорно стопанисване на спортните имоти, липса на инициативи за стимулиране на активност сред младите и др. Патриотите смятат, че има сериозен проблем и с прозрачността при изразходването на средствата, концентрирани в ресора.Според групата общински съветници авторитетът на иначе нелошия управленски екип на общинската администрация е сериозно компрометиран от липсата на адекватна политика от страна на Иван Григоров. Те настояват кметът Памен Стоилов да потърси по-компетентен и по-мотивиран експерт, който да ръководи хуманитарните дейности в общината.Стоилов не пожела да коментира декларацията, но каза, че ако има нужда от корекции в кадровата политика, ще вземе мерки. Посочи, че никой от екипа му не харчи общинските пари сам.Иван Григоров е заместник-кмет по хуманитарните дейности от ноември 2011 г. Завършил е Висшия химикотехнологичен институт в София.\n\n\n                    ", "date": "2018.02.01", "title": "Патриотите поискаха оставката  на зам.-кмета на Русе Иван Григоров"}
{"url": "http://www.monitor.bg/a/view/75158-%D0%9E%D0%BD%D0%BB%D0%B0%D0%B9%D0%BD-%D0%B0%D0%BD%D0%BA%D0%B5%D1%82%D0%B0-%D0%BF%D0%B8%D1%82%D0%B0%D0%BB%D0%B0-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B7%D0%B0-%D0%BD%D0%B0%D0%B3%D0%BB%D0%B0%D1%81%D0%B8%D1%82%D0%B5-%D0%BA%D1%8A%D0%BC-%D0%B3%D0%B5%D0%B9%D0%BE%D0%B2%D0%B5-%D0%B8-%D0%BB%D0%B5%D1%81%D0%B1%D0%B8%D0%B9%D0%BA%D0%B8/", "text": "\n                    Онлайн проучване за информираността и нагласите къмлесбийки, гей мъже, бисексуални, транс и интерсекс се е провело сред част от учителите, директорите и школските служители в България.\n\nТо е спуснато от Синдикат „Образование“ към КТ Подкрепа по проект, който е съ-финансиран от Европейската комисия по програма „Права, равенство и гражданство“. Проучването се е провело под формата на онлайн анкета, която била разпратена до представителна извадка от училища, избрани на случаен принцип, обясни пред „Монитор“ председателят на Синдикат „Образование“ Юлиан Петров.\n\nИдеята на анонимното изследването, което се провело в края на миналата и началото на тази година, била да се проучи нивото на осведоменост и готовността за проява на дискриминация съответно към хора с нетрадиционна сексуална ориентация. Той добави, че подобно проучване се провеждало и по отношение на дискриминацията към ромите. Петров обясни, че синдикатът бил против в учебните програми да залегнат теми като „нестереотипните роли на пола“, за които се заговори в последно време, но организацията била против всякакъв тип дискриминация в училище.\n\nАнкетата е питала учителите дали са съгласни с някои от следните твърдения „„Мисля, че има нужда в училище да се говори за сексуална ориентация и полова идентичност“, “Мисля, че гей мъжете са женствени“, „Мисля, че в еднополовите двойки единият парньор изпълнява ролята на мъж, а другият – ролята на жена“, „Мисля, че хомосексуалността и транссексуалността са неестествени“ и др. Питаните са имали няколко опции за отговор – 'Напълно съгласен“, „Съгласен“, „Нито съгласен, нито несъгласен“, „Несъгласен“, „Силно несъгласен“. Анкетата съдържа и въпроси свързани с отношението на учителите към правата на лесбийки и гей – мъже. Преподавателите са попитани още и за мнението им по отношение на използването на неутрален език (например „партньор“ вместо „съпруг/съпруга“, „родител“ вместо „майка/баща“)\n\nСред консорциума от организации, които са провеждали проучването влизат още се изпълнява от консорциум от организации в състав: Фондация „Работилница за граждански инициативи“, Асоциация Българско училище за политика „Димитър Паница“, “, Фондация „Глас България“ и Младежка ЛГБТ организация „Действие“.\n\n\n \n                    ", "date": "2018.02.01", "title": "Онлайн анкета питала и учителите за нагласите към гейове и лесбийки"}
{"url": "http://www.monitor.bg/a/view/75187-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%B0%D0%B7%D0%B8%D0%BC-%D0%BD%D0%B0%D0%B9%D0%B4%D0%BE%D0%B1%D1%80%D0%B5-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%95%D0%A1-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B8-%D0%B5-%D0%B2-%D0%A8%D0%B5%D0%BD%D0%B3%D0%B5%D0%BD/", "text": "\n                    България се справя най-добре от всички страни членки на ЕС в охраната на границите на съюза и е несправедливо да е извън Шеген. Тази теза защити премиерът Бойко Борисов, който се включи в Брюксел в церемонията по откриването на БГ председателството на ЕС, а преди това участва и в конференция, посветена на Балканите, миграцията и сигурността в региона, която бе организирана от фондация „Ханс Зайдел“.Той подчерта, че именно темата за миграцията в момента „цепи“ най-много съюза. По думите му Европа е допуснала мигрантската вълна да я залее, защото я е подценила, а сега се бори с последствията. Според него външната политика на ЕС се е провалила.България пък била една от страните, които бързо успели да изградят ограда на границата и да я пазят добре, вследствие на което в момента имало нулев мигрантски натиск върху страната ни. В също време обаче България не била в Шенген, за разлика от „нашите приятели“ от Гърция. „Просто не е справедливо. Не е справедливо да си измисляте някакви мотиви, които дори ги няма“, възмути се Борисов. Той бе категоричен, че България най-добре пази границата си, която е външна за ЕС, така че се надявал скоро да се присъединим поне по въздух и вода в Шенген, както прогнозирала преди време германският канцлер Ангела Меркел. „Тази тема трябва да престане. Обидно е за нас“, каза още премиерът. По думите му без значение е по кой път ще минат мигрантите-през България или Гърция, след като те искат да отидат в Германия.Според Борисов механизмът за релокация не работи. Той припомни, че сме се съгласили да приемем 1200 мигранти, които обаче не искали да стоят у нас. „По 30-40 пъти ги задържаме на сръбската граница. Прибираме ги, те бягат“, описа ситуацията премиерът и допълни, че не може да държим чужденците в затвори, защото е нехуманно. Борисов определи като грешка, че още преди три години границите не са били затворени, а бежанците настанени в изнесени лагери до зоните на конфликти. Той отново се застъпи за тезата, че трябва да се прави разлика между икономическите мигратни и тези, които бягат от войните и първите да минават през КПП-тата на границата. \"Споразумението с Турция на всяка цена трябва да се продължи. Без него Европа няма шанс да се справи\", заяви още Борисов. И добави, че много неща може да не ни харесват в Турция, но без нея с мигрантите не можем да се справим.Премиерът коментира и темата за Западните Балкани. Той подчерта, че ние сме „неформален“ лидер в региона и трябва да използваме шанса, за да помогнем на тези страни. Именно в тази връзка трябвало да се даде европерспектива на всички страни. „Не може да оставим черна дупка в Косово или Черна гора“, отбеляза Борисов и допълни, че \"Балканите са в Европа, а не в задния двор\". По думите му имало две предизвикателства пред страните от региона-ускоряване на процесите на присъединяване към ЕС и финансиране на инфраструктурни проекти. Той обясни, че трите банки – ЕИБ, ЕБВР и Световната банка работят в пакет и има огромно финансиране. Отделно от това кохезионната политика не трябвало да се „пипа“, защото тя била от значение за сигурността и конкурентоспособността на Балканите. Борисов дори показа карта на важните пътни артерии-аутобанът Белград-София, коридор 10 и коридор 8 от Тирана, през Скопие и София до Истанбул.След конференцията, Борисов заедно с президентът Румен Радев и ресорният министър Лиляна Павлова трябва да се съберат в зала „Бозоар“ в белгийската столица за официалното откриване на БГ председателството с концерт и в сърцето на ЕС с концерт, след провелото се вече в Народния театър в София. За участие в него бяха поканени сопраното Соня Йончева, пианистът Людмил Ангелов, софийската филхармония с диригент Найден Тодоров и женският хор \"Ваня Монева\". \n\n\n                    ", "date": "2018.02.01", "title": "Борисов: Пазим най-добре границата на ЕС, мястото ни е в Шенген (ОБНОВЕНА)"}
{"url": "http://www.monitor.bg/a/view/15453-%D0%A0%D0%B0%D0%B1%D0%BE%D1%82%D0%B5%D1%89%D0%B8%D1%82%D0%B5-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B5-%D1%82%D0%BE%D0%BF%D1%8F%D1%82-%D1%81-13-000-%D0%B3%D0%BE%D0%B4%D0%B8%D1%88%D0%BD%D0%BE/", "text": " Фермерите без шеф намаляват най-много, домашните майстори растат\n                    Средно с по 12 728 на година намаляват българите, които работят за себе си. Данни на Националния статистически институт (НСИ) показват, че от 2010 г. до 2016 г. самоосигуряващите се нашенци са намалели от 976 400 души на 887 300, или с 89 100 за 7-годишния период.\n\n„В този период намалява делът на всички заети, което е свързано с развитието на пазара на труда, икономиката и демографската картина“, обясниха от НСИ.\n\nСтатистиката отчита, че най-голям спад на работещите за себе си има сред трудещите се в сферата на селското и горското стопанство. „Намаляването на трудещите се в тази сфера е свързано с\n\n \n\nокрупняването на земеделските земи\n\n \n\nкоето доведе до закриване на малки стопанства“, обясни пред „Монитор“ председателят на Федерацията на независимите синдикати в земеделието към КНСБ Светлана Василева.\n\nСиндикалисти са категорични, че работещите за себе си намаляват и заради неуспехи в бизнес начинанията си. „В последните години доста малки магазини, фризьорски салони и ресторанти фалираха, което отказва хората от идеята за собствен бизнес“, твърдят от КНСБ. Статистиката показва, че самонаетите в секторите „Търговия и ремонт на автомобили“, „Ресторантьорство и хотелиерство“ и „Финансови и застрахователни дейности“ са намалели с 1700 за последните 7 години.\n\nЗа сметка на това строителите, които работят за себе си, са се увеличили с 4300 в периода от 2010 г. до 2016 г. „Най-честно това са майстори, които се занимават с малки домашни ремонти – плочкаджии, водопроводчици“, твърдят синдикалисти. Ръст има и на самонаетите в сферата на „Административните и спомагателни дейности“, „Спорт и развлечение“ и „Недвижими имоти“.\n\nДанни на Евростат показват, че у нас\n\n \n\nсами да се осигуряват за здраве и пенсия са избрали 12%\n\n \n\nот населението в трудоспособна възраст, колко е делът и на французите и австрийците.\n\nНай-много работещи за себе си има в Гърция, където всеки трети трудещ се няма шеф. На дъното е Дания, където само 8 на сто от населението е избрало само да внася здравните и пенсионните си осигуровки. Анализ на Евростат отчита, че най-много самонаети европейци има в сферата на „Търговия на дребно“ и „Ремонт на автомобили и мотоциклети“.\n                    ", "date": "2018.02.01", "title": "Работещите за себе си българи  се топят с 13 000 годишно"}
{"url": "http://www.monitor.bg/a/view/24501-%D0%91%D0%BB%D0%B8%D0%B7%D0%BE-145-%D0%BC%D0%BB%D0%BD-%D0%BB%D0%B2-%D0%B5-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%BD%D0%B0-%D0%94%D0%B5%D0%B2%D0%BD%D1%8F-%D0%B7%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0/", "text": "\n                    Местният парламент в Девня прие с пълно мнозинство бюджета на общината за 2018 година, чиято макрорамка възлиза на рекордните 14 480 024 лева, или с над 6,8 млн. лева повече от миналогодишния. От тях 3 695 820 лева са приходите за делегирани от държавата дейности, а тези от местни дейности – 10 784 204 лева, в това число 5 млн. лева дългосрочен дълг чрез банков заем, с които общината ще финансира своето участие в европейските проекти, част от капиталовата си програма и други инвестиционни разходи. Според кмета Свилен Шитов, през 2018 година рисковете ще влияят в много по-малка степен върху етапа на изпълнението на бюджета, което ще доведе до предвидимост и безпроблемно изпълнение на заложените приходи. Нещо повече, прогнозите на финансовия екип на общината са, че преизпълнението в хазната ще достигне 20 млн. лева. 1 906 500 лева е планът за постъпленията от данъци, а предвидените суми от неданъчни приходи надхвърлят 2 382 677 лева. Най-голям е делът на сумите от налога за недвижимо имущество и такса смет. В разходната част най-много средства са предвидени за издръжка, като е заложен и резерв за неотложни харчове. Значителни средства са заделени във функциите „Образование“, „Социално подпомагане и грижи“, „Здравеопазване“, „Отбрана и сигурност“ и др. За капиталови разходи на общината през 2018 г. са предвидени 4 267 676 лева. С тях ще се подменят водопроводи и ще се извърши цялостно преасфалтиране на 15 улици, ще се изграждат детски площадки, а по проект „Красива България“ в сградата на Община Девня ще бъде монтиран външен асансьор и ще се обособи нова заседателна зала за Общинския съвет. 2 062 787 лева ще бъдат изразходени целево и за изграждане на новия път Девня – Разделна.\n\n \n                    ", "date": "2018.02.01", "title": "Близо 14,5 млн. лв. е бюджетът на Девня за тази година"}
{"url": "http://www.monitor.bg/a/view/89990-%D0%A2%D1%80%D0%B8%D0%BC%D0%B0-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B2%D0%B7%D1%80%D0%B8%D0%B2%D0%B0-%D0%BD%D0%B0-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%BA%D1%80%D0%B0%D0%B9-%D0%9F%D0%B5%D1%82%D0%BE%D0%BB%D1%8A%D1%87%D0%BA%D0%B0%D1%82%D0%B0/", "text": "\n                    Окръжна прокуратура – Ямбол предаде на съд 52-годишният Десислав Делев, собственик на \"Берета Трейдинг\". Той е подсъдим за това, че във времето от 08.02.2012 г. до 05.06.2012 г. в производствено-складова база за боеприпаси, в землището на с. Лозенец,  в района на пътен възел „Петолъчката”,  при изпълняван от дружеството договор между него (изпълнител) и Министерството на отбраната на Република България (възложител), като държал и работил с взривни вещества, съставни на и съдържащи се в боеприпаси за зенитно управляеми ракети, не взел необходимите мерки за сигурност за тяхното унищожаване, предвидени в законовите разпоредби. \nВместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с Иван П. и утвърдена от него, както и на Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, организирал, утвърдил, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества. \nНа 05.06.2012 г. в цех № 1 последвал взрив и причиняване на смъртта на трима души и средни телесни повреди на други трима души, като не е искал и не е допускал това и деянието съставлява особено тежък случай. \nНа съд е предаден и Иван П. (на 55 г.). Той е подсъдим за това, че в горепосочените време и място, в качеството си на „Началник производство“ в базата, също не е взел необходимите мерки за сигурност за тяхното унищожаване.\nНа съд е предаден и Иван Т. (на 56 г., от гр. София). Той е подсъдим за това, че в качеството си на проектант на взривни работи в търговско дружество във времето след 20.12.2011 г. до 02.04.2012 г. в производствено-складова база за боеприпаси, в землището на с. Лозенец,  разработил „Технология за цялостен процес на унищожаване на бойна част“, Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, като не взел необходимите мерки за сигурност за унищожаване на взривните вещества, съдържащи се в бойните части и на тях самите, предвидени в законовите разпоредби, \nРайонен съд – Ямбол е насрочил заседанието си за 01.02.2018 г. \n                    ", "date": "2018.02.01", "title": "Трима отиват на съд за взрива на боеприпаси край Петолъчката"}
{"url": "http://www.monitor.bg/a/view/9033-%D0%98%D0%BC%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%BE-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B0-%D0%B7%D0%B0-%D0%B3%D1%80%D1%83%D0%BF%D0%B0-%D0%B5%D0%BB%D0%B8%D1%82%D0%BD%D0%B8-%D1%83%D1%87%D0%B8%D0%BB%D0%B8%D1%89%D0%B0/", "text": "Уседналостта трябва да остане водещ критерий   * Засега не се приема идеята за жребия при равен брой точки, който за мен е необходим\n                    \n\n \n\n- Това са анкети, които са правени по писма, идващи от МОН. През тази година покрай обсъждането на Истанбулската конвенция се наложи да бъдат спрени, за да няма излишно напрежение. Тази анкета е от НПО, която има подкрепата на МОН. В нея няма абсолютно никакви притеснителни въпроси, но поради изключително развихрилата се комуникация около конвенцията, смятам, че наистина беше разумно анкетите да бъдат спрени. Смисълът на всяка една анкета е да се види моментното състояние на едно поколение. Един въпрос, зададен преди 10 години, сега има съвсем друг отговор и това е напълно естествено.\n\n \n\n\n\n \n\n- Това е заглавието на самата анкета, определена от неправителствената организация и съм убеден, че ако не се обсъждаше Истанбулската конвенция, нямаше да има абсолютно никакъв проблем при провеждането й.\n\n \n\n\n\n \n\n- Това не е лесно разрешим проблем. Има много обстоятелства – най вече в много сфери има липса на работна ръка, не само в образованието, също така - миграцията, която върви в страната ни от много години. Един много добър пример по отношение на привличане на млади кадри е училището, което ръководя. Но по този въпрос е работено целенасочено и съвсем съзнателно от ръководния екип през последните десет години. Всички кадри, които се назначават, могат да бъдат категоризирани в групата на младите и това даде доста добри резултати. В момента почти 60% от учителите в 119-о СУ са на възраст около 30 години, което наистина е много голяма рядкост в цялата ни образователна система. Но ключовият подход за успешното им задържане в училищната среда е доброто отношение в педагогическия колектив и свободата, която им се предоставя, за да работят с учениците. Обикновено всеки един учител се чувства притиснат, когато няма свобода за преподаване и именно по тази причина си обяснявам задържането им при нас и това е пътят. В национален план е малко по-трудно, защото там от значение е районът на училището, отдалечеността му от областния център, също така - училищната среда, атмосферата и какви ученици учат - дали са от уязвими групи и каква е концентрацията им.\n\n \n\n\n\n \n\n- Със сигурност създаването на единни правила за прием в първи клас в столицата е много правилна стъпка. Това е най-добрият начин, за да няма усещане за неравнопоставеност по отношение на едни родители спрямо други. Който и критерий да бъде избран за водещ и най-важен, винаги ще има група родители, които няма да бъдат доволни. Наистина адмирирам, че се взима под внимание уседналостта на родителите по отношение на постоянния адрес. Нещо, което е съвсем основателно не само на национално ниво от близкото минало, но и в международен план. Обикновено всяко едно квартално училище трябва да обслужи интересите на децата и родителите, които са в дадения квартал и чак тогава да удовлетворява желанията, при наличие на свободни места на други деца. И този водещ критерий е много значим за първата голяма вълна на записващи се ученици, които условно казано се приемат на първо класиране. Определено следващите критерии, които са по отношение на по-малката продължителност на уседналост или другите допълнителни критерии, имат своето място, когато става дума за училища с второ, трето класиране или на този етап не са чак до такава степен условно казано желани. Но мисля, че е крайно време да се разбере, че е доста субективно и изкуствено да се смята, че заради добрата реклама, натрупана през последните 10-15 години, има определена група най-желани училища. В почти всеки един малък квартал на София има едно прекрасно училище, което също може да бъде избрано от родителите, а не да се насочват към добре познатите 20 желани учебни заведения. Определено водещ критерий трябва да остане уседналостта.\n\n \n\n\n\n \n\n- Съвсем естествено е едно дете да попада в прилежащата територия само на едно училище, защото то живее на едно място. И наистина по този водещ критерий то ще получи най-много преднина за най-близкото си квартално училище. В същото време обаче има училища, които и в момента са много желани – 18-о, 32-о, но не могат да разчитат само на този критерий, защото в обсега на тези две училища има най-много 20-30 ученици, които са родени в този район, а в същото време те са много желани. Т.е. при тях записването ще бъде по някой от другите критерии, предложени от СО. Така че родителите не се лишават от правото да кандидатстват за всяко едно училище, за което решат.\n\n \n\n\n\n \n\n- Шанс има. В 119-о училище например невинаги през последните години всички родители, които живеят в територията на учебното заведение, пожелават децата им да учат в училището. Затова има възможност да бъдат записани и деца, които по-отскоро живеят наблизо или пък са от по-отдалечени райони. Така че в този смисъл всеки родител би могъл да подаде заявления на няколко места и след като бъдат изнесени резултатите, може да види какви са бъдещите шансове на детето за записване.\n\n \n\n\n\n \n\n- Според сегашните проектоправила това е ангажимент на самото училище със съгласувателна процедура на Обществения съвет. Това означава, че ако броят на децата, кандидатстващи в 119 – о училище и съответстват на изискванията са повече от 5 паралелки, които можем да приемем, ние трябва да решим дали ще поемем всички, които съответстват на това условие, или ще намалим децата. Този избор всъщност може би ще се направи малко преди изнасянето на първото класиране, защото дотогава няма да се знае колко са самите желаещи, подали желание за записване. Хубавото на тазгодишните правила е, че всеки един районен кмет в столицата раздели териториите в районите. Предварително се знае с много голяма вероятност очакваният брой кандидати за първи клас, така че подобни изненади би могло да има на малък брой училища, и то на райони, които са гранични с други – например Студентски град, Манастирски ливади, Витоша, където няма в близост училище, което да поеме големия ученически поток. А за тези училища, които са квартални като 119-о, ние знаем предварително очаквания брой кандидати, които са по първия критерий – т.е. най-дълго живелите в близост до училището и изненади в това отношение не очакваме да имаме въобще.\n\n \n\n\n\n \n\n- Ако се говори за около 5 деца, не би било проблем, би било, ако са 15 например.\n\n\n\n \n\n\n \n\n\n\n\n \n\n\n\n\n\n\n\n\n\n\n\n\n \n\n \n                    ", "date": "2018.02.01", "title": "Има изкуствено създадена представа за група елитни училища"}
{"url": "http://www.monitor.bg/a/view/73743-%D0%A1%D0%BA%D0%B0%D0%BD%D0%B4%D0%B0%D0%BB-%D0%B2-%D0%94%D0%B0%D0%BD%D0%B8%D1%8F-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%A0%D0%B0%D1%81%D0%BC%D1%83%D1%81%D0%B5%D0%BD-%D0%B7%D0%B0-%D0%BF%D0%BE%D0%B4%D0%BA%D1%83%D0%BF-%D0%B5%D0%BA%D1%81%D0%BA%D1%83%D1%80%D0%B7%D0%B8%D1%8F/", "text": "\n                    В Дания се разраства скандал около премиера на страната Ларс Расмусен заради подарък, който е взел от свой познат бизнесмен. По датските закони това може да бъде прието като подкуп. Вестник \"Юландс-постен“ съобщи, че бивш датски държавен служител, чието име не се съобщава, е подал жалба в полицията срещу премиера по чл. 144 от Наказателния кодекс, който предвижда затвор или голяма глоба за получаване на подкуп от длъжностно лице. Съобщава се, че през 2014 г. Расмусен, който все още е бил депутат в парламента, е получил покана да прекара отпуската си във вилата на Йон-Анкер Ларсен. Расмусен се възползва от тази възможност едва през 2016 г., когато вече е заел поста премиер за втори път в политическата си кариера.\n\nСтойността на почивката му била оценена на 10 000 датски крони или 1 700 долара. Според правни експерти от Университета в Копенхаген, такъв подарък спокойно влиза в определението за подкуп, даже и ако дарителят не е получил никаква услуга или облага в замяна. Самият Расмусен отрича да е прекрачвал закона. На пресконференция той заяви, че е имал прав да приеме такъв подарък в качеството си на депутат, а още повече и по случай своя юбилей. „В този момент, аз не бях премиер и не съм могъл да зная, че отново ще заема този пост“, каза той.\n\nПо-интересното е, че датският премиер дори не е бил близък приятел с бизнесмена, от когото приел подаръка. Двамата са се запознали през 2014 г. Ларсен обаче е член на неголяма група състоятелни датски бизнесмени, специализирали се в риболовния отрасъл и наричани „крале на квотите“. Именно техните кораби получават значителна част от всички квоти, разпределени за промишлен риболов в страната. Въпросът за разпределянето на квотите и ролята на едрия бизнес във вземането на тези решения е доста болезнен за датската политика. Мнозина обвиняват Расмусен, че не прави достатъчно, за да ограничи влиянието на „кралете“ върху този отрасъл.\n                    ", "date": "2018.02.01", "title": "Скандал в Дания - разследват Расмусен за подкуп - екскурзия"}
{"url": "http://www.monitor.bg/a/view/88839-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA-1-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    \n\n \nДнес ще получите много, ако сте склонни на компромис и ако разделите отговорности и печалби поравно. Не си нарушавайте спокойствието и това на околните. Приключете водените преговори с взаимно изгодни договори. Днес се получава награда за лоялност и съпричастност. Злоба, агресия и завист водят към паданше. Сексът е противопоказен. Не навреждайте на природата. Да не се убиват птици. Този ден отрежда всекимо по заслуги. Бъдете доволни на това, което получавате. Денят е благоприятен за пътуване.\n\n\n\n\n\n\n\n\n\n\n\n\n\n\nПостарайте се да подновите контактите с тези, с които в миналото все нещо сте делили и не сте го разделили. Този ден ще позволи да се разберете, да се помирите, да разделите неделимото и да постигнете консенсус по спорните въпроси. Нищо важно да не се започва. Сега е време за преговори. Отложете за утре старта на новите инициативи и важните начинания, на които ще се опрете в бъдеще. Тази вечер ще получите изгодно предложение, за което някой може и да почерпи. Навлизате в силен тридневен период.  \n\n\n\n\n\n\n\n\n\n\n\n\n\nДен с хармонична, ведра и светла енергетика. Ако до момента трудно сте постигали разбирателство днес е време да седнете на масата за преговори и да се разберете по спорните въпроси. С лекота ще разрешите семейни и професионални дела, ще вземете справедливо и взаимно устройващо решение и ще се радвате на желаната близост. Не си разваляйте комфорта, крясъците в този ден разболяват и вредят. Бъдете умерени в искания и претенции. Изключете от общуването си безцеремонното поведение. Идват два трудни дни.\n\n\n\n\n\n\n\n\n\n\n\n\n\nДен за размяна на жестове на внимание. Бъдете дипломатични. Не си позволявайте да загубите самообладание във важен момент. Нервите ви ще бъдат подложени на изпитание, връзките също. Сексът е противопоказен и разболява, но нищо не пречи да покажете съчувствие, съпричастност и любов към тези, на които държите. Стойте далече от разправиите на работното място. Не позволявайте да ви провокират и развалят настроението. Ден на балансираната политика, на желанието да се съберем и разберем.\n\n\n\n\n\n\n\n\n\n\n\n\n\nСпазвайте закона и правилата, бъдете отговорни и лоялни. Днес е добре всичко да се дели поравно, да се поемат не само екстрите, но и отговорностите в съвместната работа. Ще бъдете следени кое как делите и разпределяте. Не притеснявайте околните и не позволявайте намеси. Ден на равновесието, което лесно може да загубим в желанието да имаме повече, да сме по-нависоко и да гледаме другите отгоре. Не са изключени рокади и неприятни размествания. Запазете неутралитет, не позволявайте да ви ангажират в разправии.\n\n\n\n\n\n\n\n\n\n\n\n\n\nДнес може да получите равни шансове, особено ако кандидатствате за работа или за по-висока и  престижна позиция на работното място. Изискването е права, отговорности и пари да се разпределят балансирано, да не се нарушават обещания и определените от закона пълномощия. Не си нарушавайте и спокойствието, не взимайте страна в спорове и на всички нива постъпвайте дипломатично. Препоръчват се и физически упражнения водещи към хармония. Връзките се обновяват, кръвта се пречиства.\n\n\n\n\n\n\n\n\n\n\n\n\n\nДенят е синхронен с вашата природа. Изискването е за умереност във всичко, за балансирани и равностойни отношения и действия в посока на взаимното зачитане и изгодни за всички участници начинания. Делете поравно радости и скърби. Не си позволявайте да излизате от равновесие и да участвате в скандали. Разчистете терена, на който ще работите и предприемате важни инициативи в следващите дни. Спазвайте диета, направете прочистващи процедури на тялото и душата. Сега е момента и да се почисти основно дома.\n\n\n\n\n\n\n\n\n\n\n\n\n\nТежък ден за родените в третата декада, особоно ако излишно се противопоставят на авторитетите в живота си. Не влизайте в скандали, приемете разбиращо заповедите на шефа и молбите на близките. Ако водите балансирана политика ще си спестите неудобствата. Опитайте да разберете мотивацията, която движи околните. Не бива да се действа първосигнално или под нечий диктат. Проверете как стоят нещата преди да направите важен ход. Не позволявайте на трети лица да ви настройват срещу близки и приятели.\n\n\n\n\n\n\n\n\n\n\n\n\n\nЩе имате късмет, ако водите равностойна игра и търсите компромисните варианти. Ако срещнете незачитане и неразбиране търсете друг начин, друг път и среда за развитието на проектите си. Може да получите неочаквана покана и одобрение на проектите и дейностите, които предлагате. Опитайте да реализирате всички шансове, които съдбата ви дава. В този ден нищо не бива да се прави на всяка цена или против личните ви разбирания и убеждения. Откажете се от това, което може да наруши вътрешния ви комфорт.\n\n\n\n\n\n\n\n\n\n\n\n\n\nПри намаляваща Луна насъбраната мръсотия лесно излиза. Този ден е благоприятен за прочистващи диети, за обновяване на връзки и дейности, за разчистване на терени и отношения. Ден с хармонична и блага енергетика. Усмихнете се, преодолейте дистанциите в отношенията с разбиране и такт. Ще имате полза от всеки подновен контакт, от всяка среща, на която ще се стигне до примирие. Подгответе базата за старта на нещо ново утре. Навлизате в успешен и печеливш период. Утре ще има за какво да почерпите.\n\n\n\n\n\n\n\n\n\n\n\n\n\nСъветът на деня е да не влизате в единоборства и да не се опитвате да доказвате някому нещо. Светъл и хармоничен ден, който изисква балансирана политика и желание да разбереш и да примеш другата гледна точка. Може да не се съгласявате с мнението на околните, но това не значи, че трябва да спорите и да вдигате скандали. Нека всичко да става мирно и тихо и да мине по реда си. Съобразете се с желанията на близките и децата, дайте възможност на всеки да си защити позицията и гледната точка.\n\n\n\n\n\n\n\n\n\n\n\n\n\nТози ден ще ви помогне да изплувате, да проведете разговорите, които ще разчистят пътя и ще помогнат да започнете след време нова дейност и работа. Обадете се на тези, с които трябва да се уточняват позиции и да се разчистват дългове. Пътувайте, водете преговори на място.  Разпределете честно задълженията между членовете на семейството. И на работното място водете честна политика, позволете на младите колеги да се „оперят”. Не е ден за лов на пернати. Денят е добър за покупка на животни и инвентар.\n\n\n\n\n\n\n\n\n\n\n\n\n\nЛичната ви година е петица. Планирайте преместване, пътуване, смяна на работа и дом или на едното заради другото. Всяка промяна ще ви е от полза, ще разшири кръгозора и перспективата пред вас, ще помогне да се внедрите в нова среда, да мислите и да действате различно. Не се отказвайте от покани за пътуване в страната и чужбина.\n\nРодените днес се дипломати, хора на честната игра и политика. Ще бъдат стожери на лоялноста, ще работят за подобряване на законодателството. Ще извървят пътя от нищетата до върха.\n                    ", "date": "2018.02.01", "title": "Хороскоп за четвъртък, 1 февруари"}
{"url": "http://www.monitor.bg/a/view/5960-%D0%9A%D0%B0%D0%BA-%D0%B4%D0%B0-%D1%80%D0%B0%D0%B7%D0%BB%D0%B8%D1%87%D0%B8%D0%BC-%D0%BE%D0%B1%D1%80%D0%B8%D0%B2%D0%B8%D1%82%D0%B5-%D0%BF%D1%80%D0%B8-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%82%D0%B5-%D1%88%D0%B0%D1%80%D0%BA%D0%B8/", "text": "До 35 000 случая годишно на варицела има у нас, заболяването протича на няколко вълни\n                    За някои може да са просто „детски болести“, повечето майки обаче изпадат в паника само при споменаването на думата „шарки“. Факт е, че ги свързваме с нещо неприятно – най вече заради обривите, сърбежа, белезите, температурата. Знаем ли обаче кои са основните видове, съответно техните симптоми и лечение.Има шестЗа някои от тях има ваксина и вече почти не се срещат. Другите трябва да се преболедуват, като най–безпроблемно това става в детска възраст. 25 000-35 000 случая на варицела. А сигурно има поне още 10 000 души, които не са съобщили, че са заразени. При тази шарка няма сезонност. Имайте предвид, че по време на епидемията от морбили през 2009 година се разболяха 24 хиляди души, което е много по-малко от заразените с варицела всяка година“, обясни пред „Монитор“ завеждащият педиатричното отделение в Инфекциозна болница доц. Атанас Мангъров.Варицелата е с много характерен обрив, който започва внезапно и няма как да се сбърка с друго заболяване - пъпка с мехурче, което се изпълва с гной и след това образува коричка. Карантината е около 9-10 дни, като заболяването протича на вълни, обикновено на две-три. Всяка вълна е с нови пъпки, нова температура, както и влошаване на общото състояние, липса на апетит, умора. Болните са заразни, докато всички обривни  единици не минат в стадий на корички  „Понякога заболяването протича в много лека форма и почти без обрив по тялото. Колкото в по-напреднала възраст е заразеният, толкова по-тежко протича шарката. Може да доведе до усложнения - например да се развият енцефалити, пневмонии“, коментира доц. Мангъров.Необходимо е болният да остане у дома поне за около 10 дни. Целта е да не се инфектират вторично обривите. Може да се използват противоалергични медикаменти, обривът е сърбящ и не бива пъпките да се чешат.За разлика от морбили и рубеола, при варицела обривът се появява първо по корема, гърдите и гърба, след това по крайниците. Специфично е обхващането на окосмената част на главата от обрива, което е задължителен белег на заболяването. Дланите и ходилата не се засягат. В началото обривните единици са представени от малки по размери червени петънца, които впоследствие се надигат и изпълват с бистра течност. В рамките на 2-3 дни постепенно завяхват и се формират корички. При варицелата може да се засяга и лигавицата на устната кухина.  Скарлатината е съвсем различна от варицелата Тя представлява бактериална инфекция - стрептококова с обрив. Получава се, когато човек за първи път се срещне с тази бактерия.„Тя има свойството да отделя екзотоксин, което предизвиква обрива. Това е диагнозата, която често се бърка. Когато в гърлото се намери такава бактерия, а такава има при 23% от хората, смятат, че става дума за скарлатина, а това не е така. Скарлатината не е лабораторна диагноза, а клинична. Всъщност огромната част от случаите, които се съобщават като скарлатини, не са такива“, обясни доц. Мангъров.Лечението при този вид шарка е с антибиотик. Всички стрептококови инфекции се лекуват не по-малко от 10 дни, като целта е предотвратяване на късни усложнения - на бъбреци, сърце, стави. За нея е характерен т.нар. малинов език.  Рубеолата вече почти не се среща За миналата година дори няма нито един случай, стана ясно от доц. Мангъров. Причината е, че за нея има ваксина и тя е задължителна. Дори и да се регистрират единични случаи, те са заради пропуск в имунизационния календар.Това се отнася и за морбили. В момента у нас няма случаи на заболели, в съседните страни като Гърция и Румъния обаче продължават да се срещат. Причината е точно заради масовия отказ от ваксини.За морбили е характерно силно възпаление на очите - те са сълзящи, кръвясали. Протича със силна хрема, висока температура и кашлица. Причинител е вирус, който засяга основно дихателната система и е доста сериозно заради усложненията, които води след себе си. Инкубационният период е 7–14 дни. Пъпките излизат на 14-ия ден. Болният е заразен от един–два дни от появата на обрива до пълното му изчезване. Обикновено след ваксинацията или след преболедуване се изгражда траен имунитет. За морбили са характерни жълтеникаво-бели петна с червен обръч от вътрешната част на бузите. Първите пъпки излизат зад ушите и по врата и след това се спускат надолу. Малките червени обриви се сливат в по-големи петна и обикновено не сърбят. Температурата може да достигне 40 градуса. Пъпките минават до 5 дни и тогава температурата спада рязко. Често остават белези. От всички видове шарка морбилито се лекува в домашни условия, защото няма медикамент. Усложнение е пневмонията, която налага антибиотично лечение.„Затова от изключително значение е профилактиката. Смъртността при морбили е 1 на 1000. При епидемията преди години починаха 24 деца“, каза още доц. Мангъров.    Вариолата, позната в миналото още като „едра шарка”, се смята за овладяна и реално вече няма случаи на заразяване с нея. За официален край на вариолата се смята 8 май 1980 г., когато Световната здравна организация излиза с изявление, че заболяването е преборено навсякъде по света. Тя е сред най-старите познати вируси, който се предават по въздушно капков път. Вариолата е била бич за човечеството в продължение на много години и взима стотици хиляди жертви. Първата ваксина за нея е направена през далечната 1796 г. от Едуард Дженън, който открива, че тялото може да изгради имунитет срещу инфекцията. През 1967 г. СЗО подема широкомащабна акция за ваксинация срещу вариолата във всички страни. У нас вариолата е преборена през 1928 г.\n\n\n                    ", "date": "2018.02.01", "title": "Как да различим обривите при различните шарки"}
{"url": "http://www.monitor.bg/a/view/31610-%D0%91%D0%B5%D1%80%D0%B1%D0%BE-%D0%B1%D0%B8%D0%BB-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D1%8A%D1%82-%D0%B1%D0%B5%D0%B4%D0%BD%D1%8F%D0%BA-%D0%B2-%D0%98%D0%BD%D0%B4%D0%B8%D1%8F/", "text": "Варненски фен плаща за нигерийски футболист с биткойни\n                    Милионерът Димитър Бербатов се оказа бедняк в Индия, след като от местната суперлига публикуваха заплатите на футболистите. 37-годишният българин дори не е най-скъпо платеният чужденец в момента, а отстъпва на трета позиция.Звездата на „Керала Бластърс“ ще прибере $358 942, ако изпълни докрай 1-годишния си контракт с клуба. При подписването на договора се твърдеше, че Бербо ще прибере около милион за краткия си престой в Индия. След официалното обявяване на заплатите обаче, мнозина се питат дали става дума за различни плащания или за укриване на данъци от страна на клуба.По-високи заплати от тази на Бербо вземат двама футболисти. Пред него с 400 хиляди долара годишно се нарежда добрият му приятел Роби Кийн, който защитава цветовете на шампиона АТК. Номер 1 по този показател е венецуелският нападател на „Бенгалуру“ - Мику. 32-годишният южноамериканец прибира почти 500 хиляди долара.Разликата в заплащането между чужденците и индийските играчи на този етап е драстична. Най-добре платеният местен кадър също играе в „Бенгалуру“. Сунил Чхетри прибира по 15 млн. рупии на сезон. За сравнение заплатата на Бербатов се равнява на 22 млн. рупии, докато тази на Мику стига 31,7 млн. рупии.И ако за Бербо се плаща в рупии в Индия, за негов нигерийски колега може да бъде платено с биткойни и то в България. Става въпрос за 26-годишен нападател, който вече тренира с третодивизионния „Спартак 1918“ (Вн).Ако нигериецът се хареса на треньора Енгибар Енгибаров, „Спартак 1918“ ще стане първият клуб у нас и вторият в света, който е платил за футболист в криптовалута. Освен всичко, тя ще бъде предоставена от привърженик на отбора. Преди дни първи с биткойни пазарува турският „Харунустаспор“, който плати 0,0524 единици от криптовалутата или около 400 евро за Омер Фарук Кироглу.\n\n\n                    ", "date": "2018.02.01", "title": "Бербо бил милионерът бедняк в Индия"}
{"url": "http://www.monitor.bg/a/view/17096-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%81%D0%B5%D0%BA%D1%81%D0%B8-%D0%B3%D1%8A%D1%80%D0%BB%D0%B8%D1%82%D0%B5-%D0%B2%D1%8A%D0%B2-%D0%A4%D0%BE%D1%80%D0%BC%D1%83%D0%BB%D0%B0-1/", "text": "\n                    Сексапилните момичета, които стоят до пилотите на стартовата решетка и държат табелките с номерата, ще напуснат Формула 1 от началото на сезон 2018. Ръководството на F1 реши да сложи край на дългогодишната традиция състезанията да се откриват с красиви жени, облечени най-често в оскъдно облекло.Според шефовете времето преди старта на състезанието трябва да се посвети на специални гости и различни изпълнители, да е бляскаво и зрелищно, за да могат промоутърите да рекламират страните и продуктите си.\"През последната година наблюдавахме отблизо доста аспекти от шампионата, които смятаме, че трябва да бъдат променени, за да отговарят на визията ни за този велик спорт. Макар практиката да се наемат момичета от десетилетия да е била знакова за Формула 1, ние сме на мнение, че тя не отговаря на ценностите на марката ни и очевидно противоречи на съвременните обществени норми. Не смятаме тази традиция нито за прилична, нито за уместна за Формула 1 и феновете, както старите така и новите\", заяви изпълнителният директор на F1 Шон Братчес.\n\n\n                    ", "date": "2018.02.01", "title": "Забраняват секси гърлите във Формула 1"}
{"url": "http://www.monitor.bg/a/view/77356-%D0%9D%D0%B0%D1%81%D1%82%D0%B0%D0%BD%D1%8F%D0%B2%D0%B0%D1%82-%D0%BD%D0%B0%D1%88%D0%B8%D1%82%D0%B5-%D0%B2-%D0%B5%D0%B4%D0%B8%D0%BD-%D0%B1%D0%BB%D0%BE%D0%BA-%D1%81-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5/", "text": "\n                    Българските спортисти ще бъдат настанени в един блок с немските, финландските и хърватските си колеги по време на зимните олимпийски игри в Пьончан, които започват на 8 февруари. Олимпийското село бе официално открито днес от президента на МОК Томас Бах, а нашите ще са в блок номер 104.„Убеден съм, че спортистите ще се чувстват добре в това село и ще запазят прекрасни спомени. Желая състезателите да се чувстват у дома, макар и далеч от вкъщи“, каза Бах като не пропусна да похвали домакините, че са изградили едно от най-хубавите олимпийски села на зимна олимпиада.Утре за Република Корея потеглят първите български спортисти. Биатлонистът Красимир Анев и състезателят на шейни Павел Ангелов ще бъдат изпратени с кратка церемония „На добър път“ преди да се качат на самолета за Истанбул.По-късно към за Пьончан ще поеме и ски-бегачката Антония Григорова, която обяви целите си за своята трета олимпиада. „Ще направя всичко възможно да подобря класирането си от досегашните две. Чувствам се в отлична форма и се надявам в Пьончан да съм във върхова форма, за да дам максимума от себе си“, заяви тя. Най-доброто й класиране до момента е 56-ото място на 15 км скиатлон от Сочи 2014.Относно другите ни двама ски-бегачи - Веселин Цинзов и Йордан Чучуганов, отговорничката за това направление в БФСки Даниела Машова коментира: „Конкуренцията е много силна, ще участват над 300 от най-добрите на планетата и целта ни е класиране в топ 30. Цинзов вече е с огромен опит и се надяваме тази олимпиада да е най-добрата за него“.\n\n\n                    ", "date": "2018.02.01", "title": "Настаняват нашите в един блок с германците"}
{"url": "http://www.monitor.bg/a/view/13764-%D0%91%D0%B5%D1%80%D0%BE%D0%B5-%D0%B7%D0%B0%D0%BF%D0%B8%D1%81%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B0-%D0%B7%D0%B0%D0%B3%D1%83%D0%B1%D0%B0/", "text": "\n                    Баскетболистките на „Берое“ записаха изненадваща загуба при гостуването си в Загреб на „Медвешчак“ с 58:63 в мач от Адриатическата лига. До мача с нашите домакините имаха само един успех и са в дъното на класирането. Решаващи се оказаха последните 5 минута от мача, в които домакините направиха серия от 10:0 точки. 20 секунди преди края те вкараха два фаула и още един кош, за да поведат с 4 точки. Българките атакуваха със сирената, но безрезултатно.Тиара Банкс завърши мача с 14 т. и 12 борби, а Джордан Рейнълдс прибави 9 т. и 6 асистенции за „Берое“. Матея Тадич отбеляза 17 точки за „Медвешчак“.„Монтана“ обаче постигна важен успех над черногорския „Будучност“ у дома с 67:61. Христина Иванова вкара 13 т., а Цветомира Шаренкапова и Сара Бут с по 11 се отличиха за българския тим.И двата отбора вече са с еднакъв баланс от 6 победи и 4 поражения и делят второто място в групата с по 16 точки. С две повече лидер е „Целие“ (Слвн), който победи „Трешневка“ (Хър) 86:52.\n\n\n                    ", "date": "2018.02.01", "title": "„Берое“ записа изненадваща загуба"}
{"url": "http://www.monitor.bg/a/view/79887-%D0%A7%D0%B0%D0%BA%D0%B0%D1%82-%D0%93%D1%80%D0%B8%D1%88%D0%BE-%D0%B4%D0%BE-%D0%BF%D0%B5%D1%82-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%B5%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D0%BC%D0%B0%D1%87/", "text": "Андреев, Кузманов и Донски с уайлд кард за основната схема\n                    Организаторите на тенис турнира от сериите АТР 250 DIEMA XTRA Sofia Open 2018 ще чакат до последния момент потвърждение за участието на Григор Димитров. Това обяви директора на надпреварата от 4 до 11 февруари с награден фонд 561 345 евро Пол Макнами в интервю за Нова телевизия. Първата ракета на България, шампион за миналата година, е под №1 в основната схема като най-високо поставен в световната ранглиста - №4.„Григор Димитров може да вземе решението си и пет минути преди първия мач, защото го заслужава, защото стигна до третото място в света, а след шоуто, което направи през миналата година ще му дадем всички възможности, каза г-н Макнами. - Вярвам, че няма да се чака до последния момент и ще знаем по-рано. Григор е голям професионалист и ще знаем навреме\", добави австралиецът пред Нова тв.Димитров се прибра в Монте Карло, където лекарите трябва да решат до края на седмицата дали ще може да играе или трябва да почива, за да няма последици през сезона от болките в рамото му.\"Все още няма категорично развитие, уточни Пол Макнами. - Разбира се, и ние сме загрижени. Той прави всичко възможно, за да дойде да играе. Огромно нещо е да дойдеш да се бориш пред сънародниците си. Знам, че както феновете, така и той си спомня за онзи момент, в който целуна корта. Действаме по план. Аз съм оптимист и знам огромното му лично желание да дойде и да участва. Той наистина има проблем с рамото, но и в момента прави всичко възможно, за да бъде готов.\"Адриан Андреев, Димитър Кузманов и Александър Донски получиха уайлд кард за участие в основната схема. Кузманов е втора ракета на България, през януари той записа 9 победи в 10 мача в турнири на ITF от сериите \"Фючърс\", взе и една титла и игра финал в Анталия.Донски заслужи уайлд кард, след като спечели държавното първенство в зала. Андреев пък получи покана като носител на титлата на турнира Eddie Herr за юноши да 18 г. през декември.Още двама българи получиха шанс да излязат на корта в столичната зала \"Арена Армеец\". Това са Александър Лазов и Александър Лазаров, които са удостоени с уайлд кард за квалификациите.\n\n\n                    ", "date": "2018.02.01", "title": "Чакат Гришо до пет минути преди старта на първия мач"}
{"url": "http://www.monitor.bg/a/view/24273-%D0%9C%D0%BE%D0%BD%D1%82%D0%B0%D0%BD%D0%B0-%D1%81-%D0%BD%D0%BE%D0%B2-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%B8%D0%B2-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Мъжкият волейболен отбор на \"Монтана\" продължи своя исторически пробив в клубните евротурнири при дебютното си участие в тях. Тимът със старши треньор Даниел Пеев се класира за 1/4-финалите на \"Чалънж къп\", след като загуби с 2:3 (29,-22, 23,-22,-12) от гръцкия \"Фойникос\" при реванша на остров Сирос. На тима от Монтана му бяха нужни само 2 гейма, за да продължи, след като спечели първия мач като домакин с 3:1.Аспарух Аспарухов беше най-резултатен за българския тим с 14 точки (2 блока). Кирил Клец добави 13 т. (3 аса), а Борис Наков - 12 (1 ас, 4 блока). За \"Фойникос\" топреализатор пак стана Боян Йорданов с 19 т. (2 аса).В 1/4-финала \"Монтана\" играе с турския \"Малие Мили Пиянго\", отстранил с 2 победи \"Строител\" (Минск).\"Кучине Лубе\" (Ит) с Цветан Соколов пък записа трета победа в Шампионската лига, като разгроми турския при втория мач помежду им \"Фенербахче\" с 3:0 (20, 19, 18) в гр. А. Соколов завърши с 11 т. (2 блока), а Османи Хуанторена - със 17 (2 аса). Полският СКРА на Николай Пенчев пък надигра в Лодз \"Динамо\" (Москва) с 3:1 (23,-22, 22, 13). Пенчев влизаше като резерва и завърши с 1 т. В първия мач СКРА би с 3:2. В следващия на 13 февруари пък посреща водения от Пламен Константинов \"Локомотив\" (Новосибирск), който има 4 победи, последната с 3:1 (-23, 22, 19, 18) над \"Шомон\" (Фр). \n\n\n                    ", "date": "2018.02.01", "title": "\"Монтана\" с нов исторически пробив в Европа"}
{"url": "http://www.monitor.bg/a/view/36050-%D0%90%D1%80%D0%B1%D0%B8%D1%82%D1%80%D0%B0%D0%B6%D1%8A%D1%82-%D0%BE%D0%BF%D1%80%D0%B0%D0%B2%D0%B4%D0%B0-28-%D1%80%D1%83%D1%81%D0%BA%D0%B8-%D0%BE%D0%BB%D0%B8%D0%BC%D0%BF%D0%B8%D0%B9%D1%86%D0%B8/", "text": "\n                    Спортният арбитражен съд (КАС) в Лозана оправда напълно 28 от пожизнено отстранените от спорта руски олимпийци,наказани за нарушаване антидопинговите правила по време на олимпиадата в Сочи. Исковете на други 11 са частично удовлетворени.\n\nТака Русия остава победител в неофициалното класиране по медали от игрите 2014 г., като е лишена само от две титли в бобслея. Под въпрос е среброто на женската щафета в биатлона. Оправданите ще имат право да се присъединят към руската делегация на игрите в Пьончан, ако обаче бъдат утвърдени и поканени от Специалната комисия на МОК за тези зимни игри.\n\n„Единодушно решихме, че представените от МОК доказателства не са равнозначни за всеки отделен случай, гласи комюникето на съда. – В 28 от делата доказателствата бяха признати за неубедителни, съответно апелациите на спортистите бяха удовлетворени, а санкциите срещу тях – анулирани. Резултатите им от Сочи са възстановени.”\n\nОт МОК реагираха остро на решението и обявиха, че то може да повлияе отрицателно на борбата с допинга в бъдеще.\n                    ", "date": "2018.02.01", "title": "Арбитражът оправда 28 руски олимпийци"}
{"url": "http://www.monitor.bg/a/view/44690-%D0%A2%D0%BE%D0%BF-5-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%B0%D1%82%D0%B0-%D0%BF%D1%80%D1%8A%D1%81%D0%BD%D0%B0%D1%85%D0%B0-%D0%BF%D0%BE%D1%87%D1%82%D0%B8-%D0%BC%D0%B8%D0%BB%D0%B8%D0%B0%D1%80%D0%B4-%D0%B5%D0%B2%D1%80%D0%BE-%D1%81%D0%B0%D0%BC%D0%BE-%D0%B7%D0%B0-%D0%BC%D0%B5%D1%81%D0%B5%D1%86/", "text": "Коутиньо изпревари Ван Дайк и Диего Коста за най-скъп тази зима\n                    Трансферната лудост в елита на световния футбол достигна нови рекордни нива. Отборите от топ 5 на шампионатите похарчиха общо почти 1 милиард евро по време на зимния трансферен прозорец през януари. По традиция сделките в разгара на сезона отстъпват сериозно като брой и размер на летните трансфери, но и този път не липсваха бомбастични новини.Най-много похарчиха отборите от английската Висша лига (460,75 млн. евро разходи и 368 млн. евро приходи), следвани от тимовете в испанската Примера дивисион (276,7 млн. евро разходи и 163,58 млн. евро приходи), германската Бундеслига (72,7 млн. евро похарчени и 112 млн. евро получени), китайската Суперлига (60,75 млн. евро изхарчени и 5,65 млн. евро спечелени) и френската Лига 1 (56,8 млн. евро похарчени и 72,45 млн. евро приходи). Италианската Серия А е едва на девета позиция по разходи – 24,59 млн. евро харчове и 76,5 млн. евро приходи от трансфери.От клубовете на първо място по похарчени средства въобще от всички в Европа е „Барселона“ (131,8 млн. евро разходи и 6,5 млн. евро приходи), като само за Филипе Коутиньо бяха платени 120 млн. евро на „Ливърпул“, който е втори по харчове (78,8 млн. евро, платени за защитника Върджил ван Дайк на „Саутхемптън“). „Манчестър Сити“ инвестира 71,5 млн. евро за нови играчи, а „Атлетико“ (Мадрид) е четвърти с дадените 66 млн. евро за връщането на Диего Коста от „Челси“. „Арсенал“ е пети (65,85 млн. евро разходи и 53,5 млн. евро приходи), като 63,75 млн. евро „артилеристите” изхарчиха само за Пиер-Емерик Обамеянг от „Борусия“ (Дортмунд). „Челси“ купи играчи за 53,9 млн. евро и продаде за 70 млн. евро, а „Евертън“ плати 44,5 млн. евро и прибра 16,9 млн. евро за свои футболисти.В челната десетка по харчове попадат „Пекин Гуан“, платил 40 млн. евро за Седрик Бакамбу от „Виляреал“, „Атлетик“ (Билбао), който похарчи 32 млн. евро за Иниго Мартинес от „Реал Сосиедад“, но пък получи 65 млн. евро от „Манчестър Сити“ за Аймерик Лапорт, и „Тотнъм“, който плати 28,4 млн. евро за Лукас Моура от ПСЖ и не продаде нито един играч.Футболист от клуб в клуб сума\n1. Филипе Коутиньо Ливърпул Барселона 120 млн. евро\n2. Върджил ван Дайк Саутхемптън Ливърпул 78,8 млн. евро\n3. Диего Коста Челси Атлетико (М) 66 млн.евро\n4. Аймерик Лапорт Атлетик (Б) Манчестър Сити 65 млн. евро\n5. Пиер-Емерик Обамеянг Борусия (Д) Арсенал 63,75 млн. евро\n6. Седрик Бакамбу Виляреал Пекин Гуан 40 млн. евро\n7. Иниго Мартинес Реал Сосиедад Атлетик (Б) 32 млн. евро\n8. Лукас Моура ПСЖ Тотнъм 28,4 млн. евро\n9. Андре Аю Уест Хем Суонзи 22,8 млн. евро\n10. Тио Уолкът Арсенал Евертън 22,5 млн. евро\n\n\n                    ", "date": "2018.02.01", "title": "Топ 5 първенствата пръснаха почти милиард евро само за месец"}
{"url": "http://www.monitor.bg/a/view/35373-%D0%9C%D0%B0%D1%80%D0%B5%D0%B7-%D0%BD%D0%B5-%D0%BE%D1%82%D0%B8%D0%B4%D0%B5-%D0%B2-%D0%A1%D0%B8%D1%82%D0%B8-%D0%B8-%D1%81%D0%B5-%D0%B4%D0%B5%D0%BF%D1%80%D0%B5%D1%81%D0%B8%D1%80%D0%B0/", "text": "\n                    Звездата на „Лестър“ Рияд Марез прие тежко провала на преговорите между клуба му и „Манчестър Сити“. Алжирският национал настояваше да премине при „гражданите“ и дори внесе писмена молба за трансфер, но в крайна сметка ръководството на „лисиците“ не го пусна. От „Манчестър Сити“ на няколко пъти подобряваха офертата си в последните часове от трансферния прозорец и накрая тя достигна 65 милиона паунда, но въпреки това до сделка не се стигна. Според \"Скай Спортс\" халфът буквално изпаднал в депресия и нямал никакво желание за игра. Той дори не бе групата на „Лестър“ при загубата с 1:2 от „Евертън“, защото чакаше до последния момент осъществяване на сделката. Това обаче не се случи и Марез се сринал психически. Очаква се мъките на алжиреца да приключат през лятото, когато той със сигурност ще напусне \"Кинг Пауър Стейдиъм\", където през 2016 година стана шампион на Англия.\n\n \n                    ", "date": "2018.02.01", "title": "Марез не отиде в „Сити“ и се депресира"}
{"url": "http://www.monitor.bg/a/view/71826-%D0%AF%D0%B9%D1%86%D0%B0-%D0%B8-%D0%BE%D1%80%D0%B5%D1%85%D0%B8-%D0%BF%D0%BE%D0%B4%D1%81%D0%B8%D0%BB%D0%B2%D0%B0%D1%82-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0/", "text": "Лимон и мед вдига болното дете скоро от леглото\n                    Отпадналост, екземи, остатъчна кашлица, а нерядко и отключване на редица заболявания, най-често хипертония, са естествена последица след прекаран грип или друго остро вируясно заболяване през зимата. Причината е, че в този сезон организмът отслабва от значително по-слабата консумация на плодове и зеленчуци. А тези, които консумираме, нямат особена хранителна стойност, тъй като са отглеждани в изкуствена среда и наторявани с химикали. Затова бабешкият съвет: „Яжте магданоз за силен имунитет“ днес не важи. Това обаче съвсем не означава, че няма начин да се подсили организма и направи по-устойчив към заболяванията.\n\nОсновната формула е: Хранете се разнообразно, но балансирано.\n\nЗимата не е сезон за строги диети. С тях можете да ударите още по-лошо имунитета след заболяване. Освен това, те ви правят и по-лесно податливи на инфекцчиозни заболявания.\n\nНаучни изследвания сочат, че дори само едно полезно вещество да липсва в достатъчна степен от организма, той става по-уязвим към всякакви болести.\n\nАко имате възможности, уеличете консумацията на свежи плодове и зеленчуци.\n\nАнтиоксидантите, особено, витамините А, С и Е защитават организма от свободните радикали – потенциално вредни вещества, които се намират в организма и могат да увредят здравите клетки. Доказано е, че приемът на повече плодове и зеленчуци, увеличава зарежда организма с антиоксиданти, които разрушават свободните радикали, преди те да са ударили организма.\n\nМесото, като отличен източник на белтъчини е необходим продукт във всекидневното зимно меню. То обаче трябва да се избира внимателно. Препоръчва се пилешко, заешко и телешко. Свинското е добре да бъде с повече мазнина, тъй като чрез нея в организма се разтварят мастноразтворимите витамини. не забравяйте поне веднъж седмично да хапвате риба заради наличието на фосфор в нея.\n\nКонсумацията на храни, богати на цинк горещо се препоръчва. Той е във високи количества не само в месото, но и в рибата и рибните продукти, кашкавалът, зърнените храни, орехште и яйцата.\n\nС тези средства дисциплинираният възрастен може да направи устойчив организма си към инфекциозните заболявания. Децата обаче трудно могат да бъдат склонени към полезен продукт, ако не искат да го изядат.\n\nОтлично и бързо средство за възстановяването им, което се приеха от тях с охота е цитронадата от различни цитрусови плодове, подвсладена с мед. Ако малчуганът обича натурално изцеден сок, още по-добре.\n\nМедът и пчелните продукти (клей, пчелно млечице, восък) е с високи стойности на полезни за организма вещества. Те съдържат много витамини, ферменти, плодови киселини - ябълчна, винена, лимонена и млечна. Медът е богат на сяра, йод, калий, калций, желязо, магнезий, фосфор и натрий. От всички 24 необходими за здравето на човека елемента той притежава 22. Същевременно, той е универсално средство за повишаване тонуса и укрепва организма. Доказано е бактерицидното му действие спира развитието на бактериите, има и противовирусният му ефект.\n\n \n\n \n                    ", "date": "2018.02.01", "title": "Яйца и орехи подсилват имунитета "}
{"url": "http://www.monitor.bg/a/view/30684-%D0%91%D1%80%D0%BE%D0%BA%D0%BE%D0%BB%D0%B8-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0%D1%82-%D0%BE%D1%82-%D0%B1%D0%BE%D0%BB%D0%B5%D1%81%D1%82%D0%B8/", "text": "\n                    Броколито съдържа огромни количества питателни вещества, включително витамин С и сулфорафан, известен със своите антиракови свойства. Освен тях, за укрепване на имунната система могат да се консумират моркови и сладки картофи, които са богати източници на антиоксиданти и бета-каротин, но ако са от доказано чисти почви.\n\nНе забравяйте за селена. Той забавя процесите на стареене, мощен антиоксидант е, способен да блокира атаките на свободните радикали. Тъй като пренасищането с това вещество е вредно за организма, селенът, трябва да се консумира в умерени количества. Най-добрите източници са бразилският орех, морските продукти и пълнозърнестите храни.\n\nЗапасете се с флавоноиди. Те притежават силни противотуморни свойства, укрепват имунната система и възпрепятстват образуването на отоци. Мощни флавоноиди са кверцетин (съдържащ се в жълтия и червения лук, броколито и италианската жълта тиква), ликопен (който се съдържа в доматите) и елагова киселина (чийто източник е гръцкият орех).\n\nУвеличете консумацията на пробиотици. Техните бактерии играят важна роля при храносмилането, помагат за поддържането на здрава имунна система и блокират развитието на вредните организми в стомаха. Богати на пробиотици храни са лук, чесън, артишок, банани и кисело мляко, със съдържание на живи култури.\n                    ", "date": "2018.02.01", "title": " Броколи предпазват от болести "}
{"url": "http://www.monitor.bg/a/view/42633-%D0%A0%D1%8F%D0%B7%D0%BA%D0%BE-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5-%D0%BF%D0%BE%D0%B4%D1%81%D0%BA%D0%B0%D0%B7%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BB%D0%B5%D0%B4%D0%B2%D0%B0%D0%BC%D0%B5-%D0%B7%D0%B0-%D1%80%D0%B0%D0%BA/", "text": "\n                    Хората обаче не бива да се страхуват, ако забележат у себе си някои от тези симптоми. Те са само насочващи. Ако ги усети човек, просто трябва да потърси специализирана помощ, за да се установи на какво се дължат тези промени в неговото тяло.\n\nМного важно за всички нас е, че непрекъснато трябва да следим какво се случва с нашето тяло, да не пропускаме профилактичните прегледи, които ни се осигуряват по линия на Националната здравноосигурителна каса.\n\nВсяка вътрешна инфекция може да повиши тумормаркерите, дори ешерихия коли. Завишените стойности на простатоспецифичния антиген. те могат да са свързани с инфекция на простатата или хиперплазията й.\n\n \n                    ", "date": "2018.02.01", "title": "  Рязко отслабване подсказва да се изледваме за рак"}
{"url": "http://www.monitor.bg/a/view/1711-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%A1%D0%B8%D1%8F-%D0%BE%D1%82-%D0%A2%D0%BE%D0%BD%D0%B8%D0%BA%D0%B0-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%A1%D0%90%D0%A9/", "text": "\n                    Певицата Лиа Лабел Владовски и годеникът й - звездата от НБА Ресуъл Бътлър, загинаха при катастрофа в Лос Анджелис, причинена от баскетболиста.\nЛиа е дъщеря на наши музиканти от популярни групи, Анастасия Бинчева–Сия от \"Тоника\" и Трошан Владовски, китарист и вокал на някогашните \"Сребърните гривни\" и брат на друг популярен изпълнител – Чочо Владовски.\nБившата звезда от НБА Бътлър играе 14 сезона за 8 различни отбора, сред които и славния \"Чикаго Булс\", пише \"24 часа\". Последният му отбор е \"Сан Антонио Спърс\".\nВ края на миналата година стана ясно, че Лиа Лабел и Бътлър са се сгодили, но катастрофата отне животите им, преди да сбъднат всички свои общи планове.\nСмъртоносният инцидент е станал в Студио Сити, след като Бътлър е загубил контрол над своя Рейндж Ровър на булевард Вентура и се е ударил в загражденията на паркинг. От полицията добавят, че автомобилът се е движел с висока скорост.\nЛиа се ражда на 8 септември 1986 г. в Торонто, но израства в Сиатъл.\nЧе ще бъде певица става ясно още на третото издание на American idol - едва 16-годишна достига до финал. Учи в музикално училище в Бостън. И продължава да се развива като певица. Записва дебютният си самостоятелен албум под шапката на Epic Records/So So Def Recordings заедно с едни от най-големите съвременни продуценти – Джърмейн Дюпри и Фарел Уилямс.\nХитът на ЛаБел \"Sexify\" влиза в Топ 100 на Америка през 2012 г.\n \n\n\n                    ", "date": "2018.02.01", "title": "Дъщерята на Сия от \"Тоника\" загина в катастрофа в САЩ"}
{"url": "http://www.monitor.bg/a/view/73860-%D0%9A%D0%B0%D1%82%D1%80%D0%B8%D0%BD%D0%B3-%D0%A5%D0%B5%D0%B9%D0%B3%D1%8A%D0%BB-%D0%BA%D0%BE%D0%BC%D0%B0%D0%BD%D0%B4%D0%B2%D0%B0-%D0%9A%D0%BE%D1%81%D1%82%D1%8E%D0%BC%D0%B0%D1%80%D0%B8/", "text": "\n                    Със задачата да държи под строй адвокатска кантора ще се нагърби Катрин Хейгъл за ролята си в „Костюмари“. Чаровната блондинка ще застъпи в осмия сезон на съдебната драма като „талантлив нов партньор в „Пиърсън Спектър Лит“, който оспорва статуквото и ще стане или най-добрият съюзник на фирмата, или най-силният му враг“. „Да се присъединя към „Костюмари“ беше идеалният и естествен начин не само да работя с изпълнителен продуцент, на когото се възхищавам, но и да стана част от шоу и актьорски състав, на които съм голям фен“, призна 39-годишнат актриса. Звездата призна, че следи хитовата продукция от първата серия и е голям фен.Продуцентите се надяват с Хейгъл да запълнят липсата от Мегън Маркъл, която напусна сериала заради годежа си с британския принц Хари. Двамата ще си кажат заветното „да“ на 19 май в Уиндзорския замък. Екранният партньор на Маркъл – Патрик Джей Адамс, също обяви, че напуска „Костюмари“. \n\n\n                    ", "date": "2018.02.01", "title": "Катринг Хейгъл командва „Костюмари“"}
{"url": "http://www.monitor.bg/a/view/30638-%D0%9C%D0%B0%D0%BB%D0%BA%D0%B0%D1%82%D0%B0-%D0%9A%D0%BE%D0%B1%D1%80%D0%B0-%D1%80%D0%B0%D0%B7%D1%85%D0%BE%D0%B6%D0%B4%D0%B0-%D0%B1%D0%B5%D0%B1%D0%B5%D1%82%D0%BE/", "text": "\n                    Боксьорът Благой Найденов, известен още като Малката Кобра, се възползва от хубавото време за да разхожда сина си от попфолк дивата Десислава. Малкият Борис се вози в луксозна черно-бяла количка, а с татко си те най-често биват засичани в столичния Южен парк. Певицата и спортистът посрещнаха на бял свят наследника си в края на декември. Очаква се скоро звездната двойка да вдигне и сватба. \n\n\n                    ", "date": "2018.02.01", "title": "Малката Кобра разхожда бебето"}
{"url": "http://www.monitor.bg/a/view/122-%D0%A1%D0%B5%D0%B3%D0%B0%D0%BB-%D0%BD%D0%B0%D1%82%D0%B8%D1%81%D0%BA%D0%B0%D0%BB-%D0%93%D0%B5%D1%80%D0%B8-%D0%94%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%BC%D0%B0%D1%81%D0%B0%D0%B6%D0%B8/", "text": "Актьорът не й платил, след като тя отказала да замине с него за САЩ\n                    Гери Дончева призна, че е отказвала многократни директиви за масаж от Стивън Сегал докато работела като негов асистент. През 2014-та амортизирания екшън герой бе у нас за концерт с блус бандата си, но заради лоша реклама на събитието събра публика като за опашка пред дюнерджийница по обяд. Моделът и Сегал се запознали година по-късно, когато европейското му турне било в разгара си и имал нужда от жена, която да координира графика и да води кореспонденцията му. \"След един от концертите той ме помоли да му направя масаж на ходилата. Реших, че се шегува, разбира се, отказах. Той ми каза, че всички асистентки му правили масаж. След известно време обаче ме помоли отново за масаж на раменете, бил много изморен. След това дори ме обясни пред Нова тв Гери.Откровенията на хубавицата, нашумяла у нас от скандалната реклама на сирене като „Булката с чеиза“, идват в унисон с обвиненията на Рейчъл Грант за секс тормоз срещу Сегал. В началото на месеца момичето на Бонд сподели в интервю, че по време на снимките на „Излязъл да убива“ в София през 2002-ра той свалил блузата й и я блъснал на леглото, докато репетирали. Дончева уточни още, че спеца по айкидо я притискал да му сводничи и да му намира азиатки като асистентки,„Имаше момичета, които нае като асистентки и те приеха от първата му молба да му масажират раменете и дори са стояли в стаята сами. Той вечно бе негативно настроен към повечето хора. Непрекъснато се караше, егото му бе над всичко.“, отсече Дончева. За капак в играта на нерви със Сегал той отказал да й плати дължимото, когато българката отказала да го придружи в САЩ. Актьорът дори прибрал договора й, за да не може тя да го осъди постфактум.Докато движеше в компанията на Сегал плевенчанката успя да се запознае с артисти от калибъра на Род Стюърт и Джон Траволта и то не къде да е, а на парти на световния производител на оръжие „Глок” в Австрия. Звездата от „Криминале“ дори я беше обявил за най-ослепителната дама в залата. \n\n\n                    ", "date": "2018.02.01", "title": "Сегал натискал Гери Дончева за масажи"}
{"url": "http://www.monitor.bg/a/view/82296-%D0%94%D0%B5%D0%BC%D0%B8-%D0%9B%D0%BE%D0%B2%D0%B0%D1%82%D0%BE-%D0%B2%D0%BE%D0%B4%D0%B8-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%B3%D1%80%D1%83%D0%BF%D0%BE%D0%B2%D0%B0-%D1%82%D0%B5%D1%80%D0%B0%D0%BF%D0%B8%D1%8F/", "text": "\n                    Бившата старлетка на „Дисни“ Деми Ловато предлага на феновете си да се включат в групова терапия за анорексия и булимия. Право да вземат участие в семинарите ще имат само закупилите си билет за предстоящото турне на певицата в подкрепа на последния й албум Tell Me You Love Me. Терапиите ще се проведат във всички 20 града от американския лъч на обиколката, като ще стартират до час преди самите концерти. Целта на специалистите ще бъде да подадат ръка на хората, страдащи от пристрастявания и хранителни разстройства.\n\nСамата Ловато неведнъж е говорила за собствения си сблъсък с подобни заболявания. Припомняме, че през 2010 г. изпълнителката на Let It Go влезе в рехабилитационна клиника заради психични и емоционални проблеми, сред които биполярно разстройство. Това беляза края на актьорската й кариера и младият талант се фокусира изцяло върху страстта си към музиката. „Знам, че когато ме определят като биполярна - това е истина, защото съм такава, но не ми харесва, когато го използват като определение. Това е нещо, което притежавам. Но не е това, което съм.“, изповяда се наскоро 24-годишната певица.\n                    ", "date": "2018.02.01", "title": "Деми Ловато води фенове на групова терапия"}
{"url": "http://www.monitor.bg/a/view/9990-%D0%91%D0%B5%D1%8F%D1%82-%D0%BD%D0%B0-%D1%81%D0%BE%D0%BB%D1%82%D0%B0-%D0%B3%D0%BB%D0%B5%D0%B7%D0%B8-%D0%93%D0%B0%D0%BB%D0%B5%D0%BD%D0%B0/", "text": "\n                    Кулинарният гуру Нусрет Гьокче, известен още като Беят на солта, приготви тристепенно меню за попфолк фурията Галена. Певицата и съпругът й – вафленият бос Галин посетиха ресторанта на турския майстор-готвач по време на почивката си в Инстанбул. Именно коронният номер на Гьокче, който го превърна в интернет сензация и му донесе над два милиона последователи в Инстаграм за година, остава най-приятната емоция за двойката по време на визитата им в южната ни съседка. В случай, че сте прекарали последните месеци в пещера и не знаете какъв е номерът, койте бързо се внедри в популярната култура – готвачът соли по специфичен начин вече готовото месо, приготвено лично от него.Чаровната брюнетка призна, че да го види на живо я е накарало да се чувства като „истинска ВИП персона“.Галена и Галин си подариха заслужена почивка в бившия Султански дворец, а компания им правеше техният приятел и стилист Добромир Киряков.\n\n\n                    ", "date": "2018.02.01", "title": "Беят на солта глези Галена"}
{"url": "http://www.monitor.bg/a/view/8042-%D0%A1%D0%BE%D1%84%D0%BA%D0%B0-%D1%81%D0%B5-%D0%B1%D0%BE%D1%80%D0%B8-%D1%81-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F-%D0%B2-%D0%9A%D0%B0%D0%BF%D0%BA%D0%B8%D1%82%D0%B5/", "text": "\n                    Ромската перла Софи Маринова е първият обявен участник в „Като две капки вода“. Шестият сезон на шоуто за актьорски превъплъщения стартира по Нова тв от 26 февруари, а фолк звездата се притеснява най-много как ще се справи с произношението си на английски. „Интересно ми е как ще звуча на този език – със сигурност ще ми се падат и такива парчета. Всички знаят уменията ми в балканските песни, но световни хитове и шлагери от поп музиката не пея“, коментира Софка.\n\nКомпания на сцената ще й прави и колегата й Константин, който очевидно следва примера на Преслава – след като погъделичка егото си във „ВИП Брадър“ да тества походката си на токчета в „Капките“. И двамата са отлично попадение на продуцентите – по детски чиста и с първичната си откровеност Софи е генератор за лафове („Лоренцо, внимавай да не се удавиш, че ще умра от срам!“ е само една от култовите реплики към сина й в интервюта). Константин пък отдавна е повече шоумен с поразяваща уста и безпардонно чувство за хумор, отколкото активно действащ певец. Тембърът му е супер специфичен и женските образи ще бъдат истинско предизвикателство за него, както и сто процентово забавление за зрителите. \n                    ", "date": "2018.02.01", "title": "Софка се бори с английския в „Капките“"}
{"url": "http://www.monitor.bg/a/view/53462-%D0%93%D0%B0%D1%80%D0%B8-%D0%9E%D0%BB%D0%B4%D0%BC%D0%B0%D0%BD-%D0%BD%D0%B0-%D0%BF%D1%83%D1%80%D0%B0-%D1%80%D0%B0%D0%B7%D1%81%D1%82%D0%BE%D1%8F%D0%BD%D0%B8%D0%B5-%D0%BE%D1%82-%D0%9E%D1%81%D0%BA%D0%B0%D1%80/", "text": "Внучката на Уинстън Чърчил поздрави актьора за ролята му в „Най-мрачният час“\n                    Шест часа – толкова трае преобразяването на Гари Олдман за ролята на Уинстън Чърчил в „Най-мрачният час“, чийто дебют по родните кина е утре. С няколко килограма отгоре, перука и перманентно присъствие на пура в ръката носителят на БАФТА въздига образа на британския премиер по време на Втората световна война до ранга на герой. Със своите недостатъци, разбира се – като непредизвиканата агресия към новоназначената му секретарка, любовта му към шампанското за обяд и уискито през остатъка от деня. По силата на мантрата, че зад всеки успял мъж се крие силна жена, тук спасителният пояс на Чърчил е именно неговата съпруга (в ролята Кристин Скот Томас).Филмът, режисиран от Джо Райт, далеч не пресъздава цялото управление на държавника. Действието се развива от идването му на власт, след принудителната оставка на Невил Чембърлейн, до спасяването на британските войници от Дюнкерк през 1940 г. Иначе казано - „ От арогантен всезнайко до премиер, допитващ се по политически въпроси с пътниците в метрото – Олдман се справя повече от блестящо с израстването на Чърчил на големия екран. С превъплъщението си той спечели не само фенове и критици на своя страна, но получи заслужени похвали дори от внучката на бившия премиер. „Искам да поздравя Гари за великолепното представяне. Толкова често ми се случва да попадам на хора, които играят дядо ми и потрепвам от повърхностните изпълнения. Ти си се справил страхотно!“, каза в ефира на BBC Radio 2 писателката Силия Сандис, след като  за сутрешното шоу на медията. Участието му в „Най-мрачният час“ ни кара и нас да се запитаме защо никой не е дал „Оскар“ или „Златен глобус“ на този човек преди тази година.Този месец Олдман прибра своя приз от Асоциацията на чуждестранните журналисти в САЩ. Сега е фаворит и за статуетката на оскарите. Всъщност, Американската филмова академия го номинира едва за втори път. Победата му, въпреки това, изглежда почти неизбежна. В категорията за главна мъжка роля той ще се бори с Тимъти Шаламет (“Призови ме с твоето име”), Даниъл Дей Люис (“Заплаха от фантом“), Даниел Калууя (“Бягай!“) и Дензъл Уошингтън (“Роман Дж. Израел“). И тъй като успехът по традиция обича скандалите, мнозина вече скочиха срещу номинацията на Олдман под претекст, че не движи на честотата на #MeToo и Time's Up движенията. Повод за недоволството станаха всъщност обвиненията на третата съпруга на актьора Доня Фиорентино, която през 2001 г. подаде иск срещу него за физическа саморазправа с телефон.\n\n\n                    ", "date": "2018.02.01", "title": "Гари Олдман на пура разстояние от „Оскар“"}
{"url": "http://www.monitor.bg/a/view/34401-%D0%94%D1%8A%D1%89%D0%B5%D1%80%D0%B8%D1%82%D0%B5-%D0%BD%D0%B0-%D0%90%D0%BD%D0%B5%D0%BB%D0%B8%D1%8F-%D0%B8-%D0%9B%D0%B8%D1%8F%D0%BD%D0%B0-%D1%88%D0%BE%D0%BA%D0%B8%D1%80%D0%B0%D1%85%D0%B0-%D1%81-%D0%BD%D0%B0%D0%BF%D0%BE%D0%BC%D0%BF%D0%B0%D0%BD%D0%B8-%D1%83%D1%81%D1%82%D0%B8/", "text": "\n                    Обща снимка на Денис и Ивон, дъщерите на фолк певиците Лияна и Анелия, възбуди недоволството на феновете във Фейсбук. Момичетата, които съответно са на 15 и 14 години, позират за селфи със супер тежък грим и неестествено напомпани устни. Анелия започна да поема удари по имиджа си на отговорен родител още преди нова година, когато в социалните мрежи лъсна първата снимка на Ивон с филъри в устните. „Аз се чудя защо едно дете на 14 прилича на 30-годишна лелка“ и „Как позволи на дъщеря си да посегне на лицето си по този начин“ са само част от коментарите на възмутени последователи. Снимката на двете дружки развихри въображението на моралистите до нови висини и те директно отсякоха, че на фона на кифленския тунинг по лицата им Сузанита прилича на девойче от селски пансион. “Щом родителите им ги харесват така… Поне са отворили работа на д-р Енчев”, “Ако ще и на Папата да са дъщери, страшна грозотия. А след 4 години да не казвам като какво ги виждам” са само част от кахърните констатации за метаморфозата на тийнейджърките. \n\n\n                    ", "date": "2018.02.01", "title": "Дъщерите на Анелия и Лияна шокираха с напомпани усти "}
{"url": "http://www.monitor.bg/a/view/79777-%D0%92%D0%BB%D0%B0%D0%BA-%D1%81-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%B8-%D0%B1%D0%BB%D1%8A%D1%81%D0%BD%D0%B0-%D0%B1%D0%BE%D0%BA%D0%BB%D1%83%D0%BA%D1%87%D0%B8%D0%B9%D1%81%D0%BA%D0%B8-%D0%BA%D0%B0%D0%BC%D0%B8%D0%BE%D0%BD-%D0%B2%D1%8A%D0%B2-%D0%92%D0%B8%D1%80%D0%B4%D0%B6%D0%B8%D0%BD%D0%B8%D1%8F/", "text": "\n                    Един човек загина при сблъсък на влак с конгресмени от Републиканската партия и боклукчийски камион, съобщиха от администрацията в Белия дом.Катастрофата станала южно от Шарлотсвил, Вирджиния, на около 200 км от Вашингтон.Конгресмените са пътували за работна среща в провинцията, когато е станала катастрофата – около 11,20 часа вечерта.Загиналият човек не е конгресмен. Има и един тежко ранен, но от Белия дом поясняват, че никой от членовете на Конгреса във влака не е пострадал, каза говорителката на Белия дом Сара Сандърс.Според свидетелства на няколко конгресмени загиналият и двама тежко ранени са били в камиона, блъснат от влака.По данни на железопътната компания на САЩ Амтрак двама членове на екипажа и трима пътници са отведени в болница с леки травми. Сред пострадалите пътници са конгресменът от Минесота Джейсън Луис, който е получил сътресение. Колегата му от щата Тенеси Чък Флайшман получил травми на гърба, врата и главата.В наетия от републиканците влак имало близо 100 конгресмени от Републиканската партия, които отивали на семинар в Западна Вирджиния, посочва Асошиейтед прес. Сред тях имало и бивши лекари, които се опитали да помогнат на загиналия и оказали помощ на ранените.Вицепрезидентът Майк Пенс написа в Туитър, че постоянно се информират заедно с президента на САЩ Доналд Тръмп за състоянието на пострадалите от катастрофата и се молят за бързото подобряване на пострадалите. Пенс коментира също, че е благодарен за бързата реакция на специалните служби, пристигнали на мястото.\n\n\n                    ", "date": "2018.02.01", "title": "Влак с конгресмени блъсна боклукчийски камион във Вирджиния"}
{"url": "http://www.monitor.bg/a/view/74628-%D0%98%D0%BD%D1%82%D0%B5%D1%80%D0%BF%D0%BE%D0%BB-%D1%82%D1%8A%D1%80%D1%81%D0%B8-50-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%BE%D1%82-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Интерпол е разпространил списък на заподозрени бойци на „Ислямска държава“, доплавали до Италия с лодка и целещи се към различни европейски държави. 50-те заподозрени в списъка са с тунизийска националност. Четирима вече са известни на разузнавателните служби, а един от тях е възможно да е пресякъл италиано-френската граница. Според материал на вестник „Гардиън“, групата е пристигнала в Сицилия между юли и октомври.Напоследък плажът Торе Салса в сицилианския град Агридженто е едно от най-популярните места за опитващите се да достигнат Европа тунизийски мигранти. Тунизийските мигранти, голяма част от които напускат страната си заради икономически причини, пристигат, наблъскани в малки лодки, по 20-30 наведнъж. Групите изчезват в околностите край брега, избягвайки италианските гранични служители и полицейските проверки. Италианските власти се затрудняват с връщането на пристигащите в законовия седемдневен срок. Голяма част от тях стоят в центрове за мигранти месеци наред или бягат на север. През декември 2016 г. 24-годишният тунизиец Анис Амри уби 12 души и нарани други 56-ма, врязвайки се с камион в коледен базар в Берлин. Пет години по-рано Амри е пристигнал незаконно с лодка в Европа. Според данни на италианското вътрешно министерство, над 5500 тунизийци са пристигнали в Италия и са били идентифицирани през 2017 година. Страната е върнала обратно в родината им 2193-ма с полети, които излитат два пъти седмично от Палермо.\nНовият списък излиза само дни след като Интерпол разпространи списък със 173 бойци от \"Ислямска държава\", които могат да предизвикат нови терористични актове в Европа. Списъкът е съставен от американското разузнаване на основание на данни, получени по време на операцията в Сирия и Ирак. Добитите сведенията са предадени на ФБР, а след това и в Интерпол.В групата са включени бойци, които могат да се научат да създават самоделни взривни устройства.Британският в. „Гардиън“ няма данни за това дали заподозрените са в Европа сега. В документа са включени имена, дати на вербовка в \"Ислямска държава\", последният вероятен адрес на местожителство, в това число и адрес на джамията, където се молят, родните имена и снимки.  \n                    ", "date": "2018.02.01", "title": "Интерпол търси 50 джихадисти от \"Ислямска държава\", пристигнали в Европа "}
{"url": "http://www.monitor.bg/a/view/59948-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B7%D0%B0-3-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B8%D1%80%D0%B8/", "text": "\n                    Британските депутати гласуваха с 236 срещу 220 гласа за напускане на сградата на британския парламент - Уестминстърския дворец по време на предстоящия ремонт на сградата, предадоха Асошиейтед прес и ТАСС.\n\nОткритата през 1871 г. сграда на брега на река Темза е в окаяно състояние.\n\nПокриви и тръби текат, основата на сградата рискува да падне в реката, облицовъчните камъни се разрушават поради замърсения въздух, има проблеми с електрическата инсталация.\n\nПоследният ремонт е направен през 40-те години с използване на вредния за здравето материал азбест.\n\nОчаква се ремонтът на сградата да струва 3,5 милиарда лири, но е възможно цифрата да бъде надвишена, съобщава Франс прес.\n\n \n                    ", "date": "2018.02.01", "title": "Ремонтират британския парламент за 3 милиарда лири "}
{"url": "http://www.monitor.bg/a/view/49784-%D0%9A%D0%B0%D0%BD%D0%B0%D0%B4%D0%B0-%D0%94%D0%B5%D0%BF%D1%83%D1%82%D0%B0%D1%82%D0%B8-%D0%BF%D1%80%D0%B8%D0%B5%D1%85%D0%B0-%D0%BF%D0%BE%D0%BF%D1%80%D0%B0%D0%B2%D0%BA%D0%B0-%D0%B2-%D1%85%D0%B8%D0%BC%D0%BD%D0%B0-%D0%B7%D0%B0-%D0%B4%D0%B0-%D0%B5-%D0%B4%D0%B6%D0%B5%D0%BD%D0%B4%D1%8A%D1%80-%D0%BD%D0%B5%D1%83%D1%82%D1%80%D0%B0%D0%BB%D0%B5%D0%BD/", "text": "\n                    Канадският сенат одобри законопроект за промяна на текста на националния химн на страната, който да бъде коректен към половете.Според поправката в английския текст на химна думата \"синове\" (\"thy sons\") e заменена с \"нас\"(\"of us\") в стиха \"патриотизмът води всички твои синове\" (True patriot love in all thy sons command.).Законопроектът е приет на трето четене на 31 януари. Така той ще бъде джендър неутрален и няма да прави разлика между жените и мъжете, убедени са депутатите. Основа за химна е френска песен, написана през 1880 г.Няма поправка във френската версия на химна, тъй като стиховете са напълно различни.Законопроектът е внесен още през 2016 г. от либералите, но вече е одобрен от всички депутати.Това става 17 години, след като фондацията „The Famous Five” поде борбата за полово неутрални стихове на канадския химн.„Най-накрая всички канадци са включени в химна ни”, заяви Франсис Райт, която е основател на „The Famous Five”. Тя си спомни момента, дал начало на кампанията през 1997 година, когато професор от Университета в Калгари я попитал по време на събитие „Защо пеете сексистки химн?” Тогава Райт за пръв път се замисля, че жените не са включени в химна. Четири години по-късно фондацията внася петиция в парламента с искане правителството да промени текста.След горещи дебати и обструкции от страна на консерваторите, Сенатът проведе финалното гласуване за полово неутрални стихове.За да влезе в действие законът трябва да получи формално кралско съгласие. Поправката беше предсмъртното желание на либералния депутат Морил Беланже, който представи законопроекта преди две години. Нормативният акт беше приет бързо от Долната камара, но се забави 18 месеца в Сената.Процедурата беше задействана от независимия сенатор Франсис Ланкин без много шум, така че за консерваторите не остана време да предизвикат дебат. Торите заподозряха заговор за заглушаване на различните мнения и се припомниха, че имат силата да забавят законопроектите на либералите, включително този за легализирането на марихуаната.\n\n\n                    ", "date": "2018.02.01", "title": "Канада: Депутати си редактираха химна, за да е джендър неутрален "}
{"url": "http://www.monitor.bg/a/view/74009-%D0%9F%D1%83%D1%82%D0%B8%D0%BD-%D0%BF%D1%80%D0%B5%D0%B2%D0%B8%D1%88%D0%B8%D0%BB-25-%D0%BF%D1%8A%D1%82%D0%B8-%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5/", "text": "\n                    Руският президент Владимир Путин е превишил 2,5 пъти законния лимит за разходи в предизборната си кампания. Това твърди „Събеседник“, посочвайки, че щабът на действащия държавен глава е похарчил 1 млрд. рубли /14,3 млн. евро/ при разрешените 400 млн.\n\n          По сметки на изданието, за събиране на подписи за издигане на Путин като независим кандидат отишли от 114 до 264 млн. рубли. Около 65 млн. са похарчени за аренда на офиси за предизборния щаб и повече от 700 млн.  – за агитационни билбордове. Журналистите от „Събеседник“ са изчислили, че общо в цялата страна са поставени около 14 000 рекламни платна с лика на Путин.\n\nПрезидентът на Краснодарския фонд за регионално сътрудничество Александър Краснов, чиято организация е превела 28 млн. рубли за кампанията на президента, отказа коментар пред „Собеседник“. „Ако нашите учредители сметнат за нужно, ние ще ви отговорим“, заяви Краснов пред изданието. По наблюдения на „Събеседник“, някои от спонсорите са се опитали да заобиколят законодателните ограничения за пожертване от едно юридическо лице и затова са се обединили в различни фондове. В някои от случаите в ролята на учредители на тези фондове се явяват длъжностни лица, пише НТВ. В случая с кубанския фонд това бил губернаторът на Московска област Андрей Воробьов. Съгласно регистрите, ръководителят на администрацията на Нижен Тагил Сергей Носов е съучредител на Свердловския фонд за поддръжка на регионалното сътрудничество. Сред другите учредители фигурира депутатът от Забайкалието Александър Серебренников, който е едноличен собственик на фармацевтичната компания „Търговски дом Радуга“. Друг спонсор на държавния глава е бившият народен представител в Думата Валерий Язев, собственик на фирмата „Ява Строй\".\n\nИзборите за президент на Русия са насрочени за 18 март т.г., припомня пресата. \n                    ", "date": "2018.02.01", "title": "Путин превишил 2,5 пъти законните разходи за изборите "}
{"url": "http://www.monitor.bg/a/view/27365-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%89-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5/", "text": "\n                    Германските депутати приеха закон, ограничаващ събирането на семействата за бежанците - условие за формирането на коалиционно правителство от консерватори и социалдемократи след месеци следизборна неяснота, предаде Франс прес.Приет с 376 срещу 298 гласа, текстът продължава до 31 юли тази година мораториума от 2016 г. върху събиранията на семейства на мигранти, получили \"субсидиарна закрила\". Такъв временен статут на убежище имат стотици хиляди хора, които не са официално признати за бежанци, по-специално сирийци, бягащи от войната.От 1 август всеки месец 1000 души ще получават разрешение да имигрират в Германия с цел събиране на семействата. Тази квота няма да включва \"спешните случаи\".Консерваторите на канцлерката Ангела Меркел настояваха първоначално да бъде замразено изцяло събирането на мигрантски семейства, а социалдемократите - за повече благосклонност към тях, напомня АФП. Сега обаче всички потенциални партньори се разбраха. Консерваторите на германският канцлер Ангела Меркел се споразумяха с потенциалните си партньори от социалдемократическата партия по климатичните цели за 2030 г. - знак за стабилен напредък в преговорите за управляваща коалиция, които и двете страни искат да приключват до седмица, предаде Ройтерс.Преди това партиите се споразумяха за фиксиране на пенсионните вноски, разпределени между работниците и работодателите, на 20 процента от трудовото възнаграждение до 2025 година. Снощи страните се договориха по стъпки за разкриване на още 8000 работни места в сферата на социалните грижи и за подобряване на заплащането.Ако Германия не успее да състави ново правителство до Великден, това ще е катастрофа, предупреди водачът на Християнсоциалния съюз (ХСС) Хорст Зеехофер. \"Това би довело до оправдан гняв сред населението. Ще направим всичко да избегнем това. То би било катастрофа за Германия\", заяви лидерът на баварската партия - партньор на Християндемократическия съюз (ХДС) на Меркел..\n\n\n                    ", "date": "2018.02.01", "title": "Германия прие закон ограничаващ семейството на мигрантите"}
{"url": "http://www.monitor.bg/a/view/50927-%D0%92-%D0%A0%D1%83%D1%81%D0%B8%D1%8F-%D0%BE%D1%81%D1%83%D0%B5%D1%82%D0%B8%D1%85%D0%B0-%D0%B0%D1%82%D0%B5%D0%BD%D1%82%D0%B0%D1%82-%D0%B3%D0%BE%D1%82%D0%B2%D0%B5%D0%BD-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%B2%D0%BE%D1%82/", "text": "\n                    Сътрудници на руската Федерална служба за сигурност /ФСС/ ликвидираха член на „Ислямска държава“, готвещ в Нижни Новгород терористичен акт в деня на президентските избори, насрочени за 18 март т.г. Това става ясно от съобщение на официалния сайт на Центъра за обществени връзки на ФСС.\n\n          От спецслужбата уточняват, че при опита да бъде задържат терористът оказал „въоръжена съпротива“ и затова се наложило да бъде неутрализиран, посочва НТВ. По време на обиска у екстремиста били открити самоделно взривно устройство, компоненти за изготвяне на още няколко бомби, както и огнестрелно оръжие и боеприпаси. По случая е образувано наказателно дело за подготовка на терористична атака, уточняват от ФСС. \n                    ", "date": "2018.02.01", "title": "В Русия осуетиха атентат, готвен за деня на президентския вот "}
{"url": "http://www.monitor.bg/a/view/48411-%D0%9C%D0%90%D0%99%D0%9A%D0%90%D0%A2%D0%90-%D0%9D%D0%90-%D0%94%D0%96%D0%95%D0%9D%D0%94%D0%AA%D0%A0%D0%98%D0%A2%D0%95/", "text": "\n                     През 2015 г. звездата на сериала „Игра на тронове” Емилия Кларк, която играе ролята на Денерис Таргариен - майката на драконите, е обявена за една от най-сексапилните жени на света. И има защо. Всеки мъж, както и всеки ценител на женската красота, може сам да си достави удоволствието да потърси снимки на Майката на драконите в мрежата. Самите дракони са фантастични, силни, нежни, но и жестоки същества. А сериалът „Игра на тронове” е най-добрият телевизионен филм на всички времена.Джудит Бътлър (р. 1956 г.) пък е майката на джендърите. И те фантастични същества, но слаби, недоволни и неопределени. Или може би Бътлър им е баща, защото тя/той се самоопределя като лесбийка и следователно не е много ясно какво точно е. Затова ще го оставим в особен смесен род, защото българският език е богат. Но именно родове има в българския език, а не джендъри, слава Богу! Вижте лицето на идеолога на джендър-фантазмите на едно кресливо, не особено умно и агресивно сексуално малцинство.Г-жа/г-н Бътлър е американска еврейка с руско-унгарски корени. Нейни роднини са убити от германците по време на Втората световна война. Бътлър обаче заема антиизраелски позиции по редица въпроси и в частност по израелско-палестинския конфликт. Тук тя поддържа терористичните движения „Хамас” и „Хизбула”. Заради това Бътлър е официално обвинен/а в антисемитизъм и е наречена „морално покварена” от международни еврейски организации. Автор е на редица книги като „Безпокойства около джендъра” (Gender Trouble), “Тела, които значат”, „Отменяне на пола”, „Въпросът за джендъра” и др. Трудовете на Бътлър се приемат нееднозначно. Някои критици ги смятат за оригинални, което сигурно е вярно, докато други я обвиняват вТака например професор Марта Нусбаум от Чикаго пише: „Трудно е да се прецени значението на идеите на Бътлър, защото е трудно да се разбере какви са те. Изпъстрената с неяснота нейна проза помага да се създаде аура на важност. Читателят, който не може да разбере за какво става въпрос, трябва да се съгласи, че това е нещо важно. „За тези си постижения Бътлър получава антипрестижни награди за „лошо писане”. Както отбелязва Комитетът по анти-наградите, опитите да се разбере какво иска да каже Бътлър, са загуба на време и изтърваване на смисъла.и хората, за което искрено се извинявам на читателите. И така: Субектът е принципно зависим от властта, но несводим до нея. Властта е едновременно външна спрямо субекта и зависеща в своето съществуване от него. Субектът е мястото на преповтаряне на властовите условия, което е ключово за възпроизводството и развитието им. Разбрахте ли нещо? Аз лично не, а и всички мои познати, на които показах това – също. А иначе имаме прилични коефициенти на интелигентност. Както се казва, повредата не е в нашия телевизор. Другаде е. Разбира се, хартията (или компютърната памет) е търпеливо нещо и всеки може да я изнасилва, колкото си иска. Няма обаче да допуснем да изнасилват децата ни с подобни, меко казано, дивотии.През 2012 г. Бътлър получава германската награда „Адорно” за значителни приноси във философията, театъра и киното. Това се приема лошо и даването на наградата е определено като „скандално”. На самото връчване има демонстрация срещу награждаването, както и демонстрация в подкрепа на Бътлър. Това трогателно напомня българската практика в областта на демонстрациите. Къде сме обаче ние в този на пръв поглед безсмислен поток от думи и хаотични действия? на Истанбулската конвенция и не разбираме какво е това „джендър”, дето било социален пол. Това с превода е фундаментална глупост, защото предполага, че не 80%, а цели 98% от българите сме дебили. Е, чак толкова не сме. Междувременно се появи нов превод на документа, в който фундаменталната глупост беше повдигната на квадрат. Там дивотията „джендър” изчезна, но нека видим какво остана. Остана това, че вече ни учат какво е „пол”. И какво точно ни учат? Първо седнете, за да не паднете от смях. В новия превод на чл. 3, т. „в” на злополучната и зловредна Конвенция, пише следното: „пол” означава социално изградени роли, поведения, дейности и характеристики, които определено общество смята подходящи за жените и мъжете.Напълно в описания по-горе стил на майката на джендърите, това изречение е лишено от логика, но е пълно със зла умисъл. Първо излиза, че жените и мъжете нямат пол, защото самото понятие „пол” според Конвенцията използва понятията „жена” и „мъж”. Изглежда както г-жа/г-н Бътлър, така и неговите следовници у нас, имат много смътно понятие от логика. Както Аристотелева, така и всякаква друга. Защото е връх на глупостта да обясняваш понятието А чрез Б, а Б – чрез А. И второ, „пол” било социално изградена роля и характеристика според представите на обществото! На всичкото отгоре става въпрос не за българското общество примерно, а за неясно кое. Пропагандаторите на Конвенцията имат ли някакви минимални познания по антропология? Излишен въпрос.родена във възпален мозък, която не зависи от половите белези на индивида и от произвежданите от тялото му хормони. Тоест всеки брадат терорист, самоопределил се като лесбийка (да не забравяме, че лесбийките са голямата грижа на Конвенцията), попада под пълната защита на закона, дават му се пари и му се осигуряват перфектни условия за живот, които са недостъпни за поне половината от българските пенсионери. Нещо повече, брадатият лесбиец непременно ще се окаже набит и абюзнат и държавата (Българската!) ще трябва да му плати лудо обезщетение за това. И не само на брадатия лесбиец, но и на всяка представителка на определен етнос, която също ще се окаже насилена домашно или улично от някакъв непознат (вероятно този, с когото живее в момента) и нея също трябва щедро да я обезщетява държавата. Тези обезщетения стриктно ще се контролират от държавно хранени НПО-та и от наблюдателно-наказателния орган GREVIO, правен по модела на подобни органи в тоталитарните държави от не толкова далечното минало. С което уж сме се били разделили. Не, не сме се. Защото се опитват отвсякъде да ни го вкарат отново. Е, засега не успяват. България, разбира се, е богата държава и поне в началото ще издържи на този унизителен финансов рекет. А после? После ще има разни други неща и може дори някой невинен джендър да го отнесе.И още нещо има, с което създателите и адептите на истанбулския документ откровено се гордеят. Щели да премахват стереотипите на пола! А бе, аланкоолу, какво точно смяташ да премахваш? Та нали именно чрез системата от стереотипи е оцеляло човечеството като такова и българският народ в частност през вековете и хилядолетията!но именно по правилата на еволюцията става това. А не по волята на джендър идеолозите, които самите трудно разбират какво искат и какво са написали. В този дух са и опитите на джендъролозите да промият мозъците на децата ни.А опасността отдавна не е само на теория. Вече има обучение по джендърология в някои български университети. В училищата са плъзнали анкетьори да питат децата на България от какъв пол са и как се чувстват в него! Публикуват се детски уж книжки и комикси, където същата тази нечист преспокойно се обсъжда и рекламира. И има опасност да стане като в българската поговорка, че докато умните се наумуват, лудите вземат, та се налудуват. Продължават следователно да ни мислят за дебили. Което отново поставя въпроса за дебилитета, но в малко по-друг аспект.Първа е лъжата на авторите на злополучния документ, който уж бил за ненасилие срещу жени и деца, а се оказва, че е за правата на гейове, лесбийки, транс-не-знам-си-какви, бежанци и мигранти. И незнайно защо се мълчи за насилието срещу мъже. Една четвърт от всички насилени хора в белите държави са от този именно пол. Разбира се, транс-не-знам-си-каквите също не трябва да бъдат насилвани. Никой не трябва. Но мен от малък са ме учили, че не е хубаво да се лъже.Лъжа беше опитът Истанбулската конвенция да се прошмугне бързо и незабелязано в парламента около Нова година, та белким неизтрезнелите още българи не разберат, какво им се стоварва върху главите. Е, разбраха, за жалост на манипулаторите. Лъжа беше опитът да се скрие обяснителният доклад, където в явна форма лъсва замисълът на Бътлър и нейните/неговите апологети у нас. Лъжа беше, че не знаем езици и се губим из превода. Лъжа беше внушението, че ако не подпишем документа, ще бъдем като Русия. А защо не като Англия? Родината на модерната демокрация, дарила на света Магна Харта (Великата Харта), най-великият конституционен документ на всички времена, станал основа на индивидуалните свободи срещу произвола на властта на деспотите. Не станаха ли май доста лъжите?Страната ни е подложена на чудовищен външен натиск, за да приеме нещо, което народът и всички вероизповедания в България категорично отхвърлят – това е без всякакъв прецедент, и не само в България. Днес е както през 1943 г., когато народът и Православната ни църква не приеха германската идея за окончателно решаване на еврейския въпрос у нас. И спасиха българските евреи, като застанаха зад ценностите, които са ни съхранили като държава през 14 века история. Каквато история никоя държава в Европа няма. И защо е този натиск? Да не би на джендър идеолозите, които се опитват да вземат световната власт, им пука специално за България? България не обрязва жените си (което не е вярно за Франция, Англия и Белгия), а насилието над жени, което за съжаление съществува и у нас, е под световните и европейски норми. Не че не трябва и то да бъде изкоренено, разбира се. Та не за жените и децата на България иде реч. Иде реч за това, че България може да се окаже камъчето, което ще обърне колата на джендър инвазията, както и на една друга инвазия се е запънала. Първо в Европа, а после и по света. Макар че надали.Засега битката е спечелена. Остана да спечелим войната. А ние сме известни с това, че печелим почти всички битки без да изгубим бойно знаме – няма такава държава по света , но губим накрая почти всички войни. От нас зависи това да не се случи отново.  \n\n\n                    ", "date": "2018.02.01", "title": "Майката на джендърите"}
{"url": "http://www.monitor.bg/a/view/49842-%D0%97%D0%B0%D0%B4%D1%8A%D1%80%D0%B6%D0%B0-%D0%B4%D0%B5%D1%81%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%B7%D0%B0-%D0%BE%D0%BF%D0%B8%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB/", "text": "\n                    С постановление на Окръжната прокуратура във Варна е задържан с постоянн мярка под стража десетокласникът Кристиян Тодоров от Частната търговска гимназия в морския град. Той е привлечен като обвиняем в опит за убийство на охранителя Армен Алексанян. Престъплението по член 115, във връзка с член 18, ал. 1 от НК е извършено в съучастие с Галин Минчев, който полицията все още издирва. В последният ден на януари ученикът бе задържан дза 72 часа до довеждането му в съдебната зала на Варненския окръжен съд. Вчера Окръжната прокуратура внесе искането за вземане на постоянна мярка за неотклонение „Задържане под стража“, което съдът одобри. Престъплението е извършено на 28 януари т.г. към 2 часа след полунощ, стана ясно в съдебна зала. Тогава в ОД на МВР във Варна постъпил сигнал за сбиване от дискотека „Гетсби“ в района на спирка „Акациите“ във варненския кв. „Чайка“. Полицейският екип, който пристигнал на място установил, че след скарване, прераснало в сбиване в заведението, навън е наръган в гърдите 36-годишният охранител от арменски произход. Кървавият екшън се е разиграл пред близо 400 посетители. Охранителят извел двамата агресивни младежи извън заведението, като на сбогуване ударил един шут на Кристиян. Младокът, който бил трениран борец обаче, го хванал яко през кръста откъм гърба и го задържал така, докато съучастникът му Галин Минчев нанесъл с нож 10 удара в гърдите, един от които в областта на сърцето на охранителя. Закланият мъж бил откаран от екип на Бърза помощ и настанен в болница с голяма кръвозагуба. Там бил спешно опериран и по чудо спасен. В момента е в отделението по гръдна хирургия към МБАЛ „Света Анна“ в стабилно състояние и без опасност за живота му. По случая бе образувано досъдебно производство под надзора на Районна прокуратура - Варна за нанасяне на средна телесна повреда по хулигански подбуди. Защитата на момчето обаче не признава съучастието му в кървавия инцидент, което наложи съдът да възложи извършването на ДНК-експертиза. По време на гледането на постоянната му мярка за неотклонение ”задържане под стража“ 16-годишният Кристиян заяви пред съда, че не искада остава в ареста и желае да го пуснат, за да ходи на училище. „ Не знаех, че Галин има нож. Познавам го от залата, в която тренираме борба. Не съм очаквал да се случи така. Всичко стана, защото бях употребил много алкохол. Няма да се укривам“, каза момчето. В съдебната зала обаче стана ясно, че не е бил, нито кротко, нито послушно дете, което иска „при мама“. Само през миналата година Кристиян има 6 криминални регистрации за увреждане на имущество, палеж, квалифицирана телесна повреда и наркотици. Срещу него има вече и една принудителната мярка „подписка“ по друго досъдебно производство за грабеж.\n\n \n\n \n\n \n                    ", "date": "2018.02.01", "title": "Задържа десетокласник за опит за убийство на охранител"}
{"url": "http://www.monitor.bg/a/view/14970-%D0%92%D1%8A%D0%BF%D1%80%D0%B5%D0%BA%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%9C%D1%8A%D0%B6-%D1%83%D0%B1%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D1%81-%D0%BD%D0%BE%D0%B6/", "text": "\n                    37-годишен мъж от Троян е убил съпругата си, като я е пробол 26 пъти с нож. Заради постоянни скандали и побои между двамата мъжът имал ограничителна заповед да не доближава жената.\n\nЗабранено му било дори да влиза и в собствения си дом, където тя е останала да живее. Той обаче нарушил забраната, влязъл в апартамента и с 35-годишната Красимира взаимно си разменили ударили.\n\n37-годишният Георги лично информирал полицията, че е убил Красимира. Вместо да бъде арестуван, е бил отведен в троянската болница, защото и той самият е бил намушкан. В лечебното заведение Георги е прекарал ден и половина, а след това е изпратен в затвора в Ловеч.\n\nТой е с повдигнато обвинение за умишлено убийство и го грози затвор от 10 до 20 години.\n                    ", "date": "2018.02.01", "title": "Въпреки ограничителната заповед: Мъж уби съпругата си с нож"}
{"url": "http://www.monitor.bg/a/view/850-%D0%9C%D0%BD%D0%B8%D0%BC%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%81%D0%B2%D0%B8%D1%85%D0%B0-150-%D0%BB%D0%B5%D0%B2%D0%B0-%D0%BE%D1%82-%D0%B1%D0%B0%D0%B1%D0%B0-%D0%9F%D0%B5%D0%BD%D0%BA%D0%B0/", "text": "Били добре облечени, с вратовръзки, излъгали 80-годишната, че има опция пенсията й да бъде вдигната и тя ги пуснала в дома си\n                    Двама добре облечени с бели ризи и вратовръзки мъже излъгаха баба Пенка К. от Пловдив, че са социални работници и й отмъкнаха 150 лева. 80-годишната жена им повярвала, защото непознатите изглеждали досущ, като държавни служители и ги пуснала в дома си. Целта на посещението им била уж да й разяснят какви възможности има пред възрастните хора от началото на тази година за повишаване на пенсиите.\n\nЗатова и старицата, която живее в центъра на Пловдив, им се доверила и около 11 часа на 31 януари т.г. ги поканила в жилището си. Три часа по-късно, доста време, след като двамата мъже си тръгнали, пенсионерката установила, че й липсват 150 лева. Към 14 часа тя отишла в Четвърто районно управление в Пловдив и подала жалба, че е окрадена. Бабата дала и подробни описания как изглеждат извършителите. Единият от тях бил по-възрастен. Бил на видима възраст около 40-45 години и бил висок около 170 см и бил с нормално телосложение. Бил облечен с бяла риза с вратовръзка, черно сако и панталон в тъмен цвят. Вторият изглеждал по-млад – около 30-35-годишен и бил слаб. Той също бил прегледен на външен вид – бил облечен с тъмен на цвят панталон и черно яке. Двамата не били от ромски произход, била категорична бабата.\n\nПо така даденото описание полицията издирва извършителите, срещу които е образувано досъдебно производство за извършената кражба в районната прокуратура в Пловдив. \n                    ", "date": "2018.02.01", "title": "Мними социални свиха 150 лева от баба Пенка"}
{"url": "http://www.monitor.bg/a/view/348-13%D0%B3-%D0%B8-4-%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D1%83%D0%B1%D0%B8%D0%BB-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0-%D0%BF%D0%BE-%D1%87%D0%B0%D1%88%D0%BA%D0%B0-%D1%81-%D1%80%D0%B8%D1%82%D0%BD%D0%B8%D1%86%D0%B8/", "text": "\n                    За 13г. и 4м. отива в затвора осъждания до момента седем пъти пловдивчанин Таньо Танев, убил приятелката си по чашка Мариела Томова с ритници и юмруци. Мъжът се призна за виновен и така намали с 1/3 наказанието си от 20 години, каквото поиска от съда да бъде наложено на подсъдимия прокурорът Борис Тошев.\n\nЗверството в апартамента на 38-годишния Таньо на бул. „Ал.Стамболийски” в пловдивския квартал „Кючук Париж” стана на 30 януари. Той и жертвата Мариела, която била на 50 години, не били интимни приятели. Свързвала ги любовта към алкохола. Двамата пиели най-малко от два дни преди да се скарат и да последва кървавата развръзка. Те не били клошари, но и не работели нищо. Таньо бил с много дълго криминално досие за различни престъпления. Бил съден общо 7 пъти за кражби, за хулиганства и за нанесени телесни повреди по хулигански подбуди. Към 21 часа на 30 януари м.г. Таньо и Мариела се скарали за пари в присъствието на свой приятел. Преди това през деня у тях бил техник да поправя бойлера. Таньо изпратил жената да почисти банята със силен ритник в гърба. Тя се свлякла на земята, а когато се свестила, му поискала пари и посегнала към чантичката му. Това довело до нова агресия. Таньо налагал Мариела с ритници и юмруци. Съблякъл я гола и продължил да я рита. Таньо е бил неадекватен и много пиян по време на ареста. Когато изтрезнял, отричал да помни защо са се скарали с Мариела и защо я е нападнал.\n\n \n                    ", "date": "2018.02.01", "title": "13г. и 4 м. затвор за пловдивчанин, убил приятелка по чашка с ритници"}
{"url": "http://www.monitor.bg/a/view/15080-%D0%A7%D0%B5%D1%82%D0%B8%D1%80%D0%B8%D0%BC%D0%B0%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D1%81%D0%B5%D1%80%D0%B8%D1%8F-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%B3%D1%80%D0%B0%D0%B1%D0%B5%D0%B6%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    С постановления на Районната прокуратура във Варна са задържани за срок до 72 часа Ангел Д., Грегор Г., Пресиян В. и Димитър О. Те са привлечени като обвиняеми за извършването на серия от въоръжени грабежи във Варна - престъпление по член 198, ал. 1 от НК в съучастие, като продължавано деяние, при което са използвали оръжие. Престъпната дейност на четиримата е в периода от 12 до 31 януари, тази година. Под заплаха с пистолет, при някои от грабежите и с палка, обвиняемите са ограбили продавачи в денонощни магазини. Общата сума на ограбените пари е около 2 000 лева. Мъжете са задържани при мащабна специализирана полицейска операция във Варна, първоначално за 24 часа. Продължават процесуално-следствените действия по документиране и доказване на цялостната им престъпна дейност. Предстои Районната прокуратура във Варна да внесе искания във Варненския районен съд за вземане на постоянни мерки за неотклонение „Задържане под стража“ за обвиняемите.\n\n \n                    ", "date": "2018.02.01", "title": "Четиримата задържани за серия въоръжени грабежи, остават в ареста"}
{"url": "http://www.monitor.bg/a/view/15635-%D0%A3%D0%B2%D0%B5%D0%BB%D0%B8%D1%87%D0%B8%D1%85%D0%B0-%D1%82%D0%B0%D0%BA%D1%81%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BF%D1%80%D0%B5%D0%B7-%D1%82%D1%83%D0%BD%D0%B5%D0%BB%D0%B0-%D0%BF%D0%BE%D0%B4-%D0%91%D0%BE%D1%81%D1%84%D0%BE%D1%80%D0%B0-%D0%B7%D0%B0-%D0%BA%D0%BE%D0%BB%D0%B8%D1%82%D0%B5-%D1%81-9-%D0%BB%D0%B5%D0%B2%D0%B0/", "text": "\n                    От днес влиза в сила голямо увеличение на еднократните таксите за преминаване през тунела Евразия под Босфора, предаде информационната агенция Догу хабер ажансъ (ДХА), цитирана от \"Фокус\".\n\nЗа автомобилите скокът е от 16.60 турски лири на 21 турски лири (около 9 лева), а за микробуси – увеличението е от 24.90 турски лири на 31.50 турски лири (около 14 лева). Тунелът бе открит на 20 декември 2016-та и свързва под морето европейската и азиатската част на Истанбул. Тогава бе оповестено, че на първия етап от експлоатацията – до 1 февруари 2018-та, таксите за преминаване през тунела за автомобили ще бъдат равностойността в турски лири на 4 ЩД (в момента – около 6 лева) + ДДС, а за микробуси – съответно 6 ЩД (в момента – около 9 лева) + ДДС, посочва още ДХА.\n                    ", "date": "2018.02.01", "title": "Увеличиха таксите за преминаване през тунела под Босфора, за колите с 9 лева "}
{"url": "http://www.monitor.bg/a/view/51565-%D0%A4%D0%B8%D1%80%D0%BC%D0%B8%D1%82%D0%B5-%D1%89%D0%B5-%D1%81%D0%B5-%D0%B2%D1%80%D1%8A%D0%B7%D0%B2%D0%B0%D1%82-%D0%BF%D0%BE%D0%B1%D1%8A%D1%80%D0%B7%D0%BE-%D0%B4%D0%BE-%D1%82%D0%BE%D0%BA-%D0%B2%D0%BE%D0%B4%D0%B0-%D0%B8-%D0%B3%D0%B0%D0%B7/", "text": "\n                    С дванадасет броя мерки държавата ще се опита да облекчи бизнесът при започване на индустриални проекти. През последните няколко месеца работна група в Министерството на икономиката е подготвяло предложения за разрешаване на проблеми на фирмите при присъединяването към мрежите на техническата инфраструктура – ток, вода и газ, обяви зам. министърът на икономиката Лъчезар Борисов на конференция за индустриално строителство и инвестиции.\n\nМерките са насочени към намаляване на срокове, процедури и разходи за компаниите.  Една от тях е отпадане на изискването за издаване на изходни данни при проектиране на сгради, за ВиК отклонения от ВиК мрежи и заместването им с виза за проектиране. Така визата ще носи цялата информация необходима за присъединяването към ВиК мрежата. Предвижда се отпадането на предварителния договор за присъединяване към ВиК мрежата, който да се замени със становище по инвестиционния проект от страна на ВиК оператора.\n\nБизнесът ще бъде обекчен още, като престане да предоставя валидно удостоверение за актуално състояния при сключаване на договор с електроразпределителните дружества, а просто предоставя ЕИК и Булстат, които са общодостъпни, смята зам. министърът. Експертите са предложили и въвеждане на единна информационна система за общинските администрации, с което ще се осигури вътрешен служебен обмен на документи между отделните звена, така че да се намалят сроковете за инвеститорите. \n\nМерките са предложени на финансовото министерство, след което ще бъдат предложени на останалите министерства, за да започнат законодателните инициативи, завърши Борисов.\n                    ", "date": "2018.02.01", "title": "Фирмите ще се връзват по-бързо до ток, вода и газ"}
{"url": "http://www.monitor.bg/a/view/41785-%D0%9F%D1%8A%D1%80%D0%B2%D0%BE-%D1%81%D1%82%D1%80%D0%BE%D1%8F%D1%82-%D1%85%D0%B0%D0%BB%D0%B5%D1%82%D0%B0%D1%82%D0%B0-%D0%B0-%D0%BF%D0%BE%D1%81%D0%BB%D0%B5-%D1%82%D1%8A%D1%80%D1%81%D1%8F%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5/", "text": "Стамен Янев: Индустриалните зони да издават сами строителни разрешения\n                    Първо да се изграждат сградите в индустриалните зони, а компаниите направо да се нанасят в тях. Това ще скъси времето за започване на бизнес на инвеститорите в страната ни, предложи шефът на Българската агенция за инвестиции Стамен Янев по време на конференция за инвестиции в индустриалните имоти у нас.„Трябва да се мисли в посока да имаме изградени халета, отговарящи на новите страндарти, защото така ще съкратим сроковете и инвеститорът ще може да сложи директно машините си и да започне да произвежда”, смята Янев.  Не всеки може да започне бизнес в готова сграда, около 60-70 на сто от компаниите имат нещо специфично в конструкцията на сградите си. Но може да се приложи в логистиката и диструбуцията, коментира идеята инж. Емил Янков от Тракия икономическа зона. „Идеята е чудесна, често пъти в практиката, когато водим немски инвеститори, се търси празно хале или парцел. Искат нещо готово, конкретно, където може да се работи”, смята д-р Митко Василев, гл. управител на Германо-българска индустриална търговска камара.Сред проблемите пред инвеститорите продължава да бъде липсата на инфраструктура за осъществяване на проектите им. „Северна България изостава от останалата част от държавата и ключът е в инфраструктурата. Инвеститорите търсят място за работа, където има условия за работа, а не да строят пътища, както беше преди години”, смята Василев.Инвеститорите изпитват и сериозни трудности при издаването на разрешителни от държавата. Шефът на БАИ Стамен Янев смята, че може да почерпим полезен опит от съседните страни по темата, където шефовете на индустриалните зони издават част от строителните документи на инвеститорите. Целта е да са намали максимално админстративната тежест в сектора. Идеята прозвуча иновативно на бизнеса, който чака разрешения за строеж понякога и година.Проблемът с бюрокрацията не стои само пред частния фирми, но и пред държавната компания, която управлява собствени индустриални зони, заяви Антоанета Барес, изп. директор на „Национална компания Индустриални зони”. „Необходима нормативна уредба, която да урежда същността и дейността на индустриалните зони”, припомни Барес и допълни, че много сериозно се работи върху създаване на закон за индустриалните зони и възможностите за промяна в Закона за устройство на територията.\n\n\n                    ", "date": "2018.02.01", "title": "Първо строят халетата, а после търсят инвеститорите"}
{"url": "http://www.monitor.bg/a/view/61661-%D0%9D%D0%B0-7-%D0%BC%D0%B0%D1%80%D1%82-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%8E%D1%82%D1%8E%D0%BD%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5/", "text": "\n                    На 7 март ще се проведе заседание на Консултативния съвет по тютюна, на което ще бъдат предложени ставките за подпомагане. Това съобщи зам.-министърът на земеделието, храните и горите д-р Цветан Димитров при откриване на информационната кампания за земеделските стопани в Благоевград.\n\nНивата на помощите за тютюнопроизводителите ще бъдат приблизително, колкото и миналата година, намалението на средствата за сектора е между 4 и 5%. Очаква се част от държавите-членки да повдигнат въпроса за подпомагането на тютюнопроизводителите на европейско ниво и след 2020 г.\n\nЗам.-министър Димитров коментира и недоволството на някои животновъди, че не са получили обвързана подкрепа. Той даде данни, че 19 000 животновъди са изпълнили изискванията на наредбата и са получили субсидиите си, а жалбите са около 350 и всеки казус се разглежда индивидуално. Прави се всичко възможно случаите да бъдат решени в полза на производителите. „Но не може фермер, който не е доказал с фактура продажбата и на 1 литър мляко да иска обвързана подкрепа, има неразбиране за нейната цел - обществото я плаща, защото стопаните осигуряват продоволствената сигурност на страната с качествена храна“, заяви д-р Димитров. И припомни, че обвързаната подкрепа е допълнителен стимул, животновъдите вече са получили 75 млн. лв. или по около 200 лв. на крава.\n\nВ срещата с фермерите в Благоевград участие взеха и директорите на дирекция „Поземлени отношения и комасация“ Лилия Стоянова, на „Пазарни мерки и организации на производителите Слави Кралев, на главна дирекция „Земеделие и регионална политика“ Николай Маринов и др.\n\nИнформационната кампания за земеделските стопани продължава във всички областни градове. До началото на март ще бъдат дискутирани теми, свързани с директните плащания и Системата за идентификация на земеделските парцели, новостите в схемите и мерките за подпомагане по Програмата за развитие на селските райони и прилагането на Общата селскостопанска политика след 2020 г.\n                    ", "date": "2018.02.01", "title": "На 7 март определят ставките на подпомагането на тютюнопроизводителите"}
{"url": "http://www.monitor.bg/a/view/5734-%D0%A1%D0%BB%D0%B5%D0%B4-%D1%80%D0%B0%D0%B7%D0%BF%D1%80%D0%B0%D0%B2%D0%B8%D1%8F-%D0%9D%D0%A1-%D0%BF%D0%BE%D1%87%D0%B5%D1%82%D0%B5-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0/", "text": "\n                    Народното събрание почете с минута мълчание жертвите на комунизма. Именно на 1 февруари почитаме паметта на всички намерили смъртта си, след като са осъдени от Народния съд.Това обаче отново бе повод за разправии на тема комунизъм между мнозинството и опозицията. Искрата този път запали декларация на ГЕРБ, прочетена от Спас Гърневски. Той определи годините преди 1989-та за най-човеконенавистичния режим и поясни, че сега е времето цялата истина за него да излезе наяве. „В своята многострадална история България е запаметила много трагични дати, но безспорно една от най-безродните, най-престъпните, превърнала се в символ на ненавист и садизъм, е датата 1 февруари 1945 година.“, заяви той и обвини БСП, че след промените са станали \"духовни убийци на Вапцаров\", предали са идеите му, щом им замирисало на власт и пари.„Децата ви са на Запад, тежки лимузини ви чакат отвън, пленумът ви е натежал от милионери, но умовете ви са все на Изток - към гнездото на злото, обърна се Гърневски към БСП. По думите му не е грях, когато си се наслаждавал на комунизма, грях е, когато си разбрал за престъпленията му и пак си чу останал верен. Според него ако десницата бе завършила делото си и отворила всички досието,  сега щяхме да сме по-добре. Той обясни, че по време на трите мандата на премиера Бойко Борисов държавата е тръгнала нагоре и даде за пример, че все повече млади българи се връщат в родината. По думите му 40  000 млади българи са се прибрали у нас за миналата година. \"Товарищи, конец филма. А казано  по нашему - играта свърши\", обърна се Гърневски към БСП и допълни – „България не е сърцето на Европа, но е част от нейното сърце, допълни той. На свой ред с декларация излезе и ДПС,  а Йордан Цонев обясни, че трябва да се говори и за смяната на имената на българските мюсюлмани. \"Паметта на един народ е важна и за бъдещето. И когато си спомняме тежки и трагични мигове от историята ни, за да не бъдат повтаряни, трябва да си спомняме в пълнота. Не е искрено да говорим за жертвите на комунистическия режим и да пропуснем един от най-тъжните и най-тежките епизоди - опита за етническо прочистване на българските мюсюлмани\", заяви Цонев. Валери Жаблянова пък излезе да зашити честта на БСП и изрази  съжаление за начина, \"по който се развива българският паментаризъм след 30 г. политически опит\". БСП няма как да бъде изправена на подсъдимата скамейка, защото беше партията, която води въоръжената война срещу фашизма и монархофашизма, категоричен бе Жаблянов. И предложи да бъдат почетени жертвите на фашизма и десетките партизани и борци, както и Гео Милев.Така шефката на НС Цвета Караянчева обяви минута мълчание за жертвите на комунизма, а Жаблянов се провиква отново - и на фашизма.\n                    ", "date": "2018.02.01", "title": "След разправия: НС почете жертвите на комунизма"}
{"url": "http://www.monitor.bg/a/view/35483-%D0%9E%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2-%D0%BF%D0%B0%D0%BA-%D1%81%D0%BA%D0%B0%D1%80%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D0%BB%D0%B0%D1%88%D0%B0%D1%82-%D1%81%D0%B5-%D1%81%D1%8A%D1%81-%D1%81%D1%8A%D0%B4/", "text": "\n                    На свой ред шефът на правната комисия Данаил Кирилов защити Добрев  и поиска депутатите да не правят свои интерпретации на решението на КС и дори се зарече, че при всеки такъв случай той ще излиза и ще чете части от него. Той припомни на БСП, че депутатът им Иван Иванов беше зам.-министър за час, но мандатът  така и не беше прекъснат и той се върна в парламента. „Морал нямате, но имайте памет”, заяви Кирилов.Социалистът Иван Иванов обаче се почувства засегнат и заплаши Кирилов, че ще се видят в съда и ще го съди за уронване на престижа, тъй като прави неверни внушения по негов адрес.Думата взе и самият Делян Добрев, стана повод за караницата. След като най-добрият юрист в БСП Гьоков тълкува от трибуната решение на КС, трябва Караянчева да организира за депутатите курс как се четат решенията на съда, призова Добрев.Тома Бикова от ГЕРБ пък заяви, че сутрин БСП трябва да получават определени медикаменти, тъй като правят неадекватни изказвания, а така и работата на НС ще е по-ефективна. „Наблюдава се разконцентрираност. В името на парламентаризма, нека работим по-спокойно, иначе се получава една невротична среда”, призова Биков.Точка в спора сложи Караянчева, която обясни на депутатите, че няма основание да изведе Делян Добрев от залата. „Делян Добрев е с действащ мандат“, каза в заключение тя. \n                    ", "date": "2018.02.01", "title": "Оставката на Делян Добрев пак скара депутатите, плашат се със съд"}
{"url": "http://www.monitor.bg/a/view/6186-%D0%9F%D0%BE%D0%B2%D0%B5%D1%87%D0%B5-%D0%BF%D1%80%D0%B0%D0%B2%D0%B0-%D0%B7%D0%B0-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D0%B0-%D1%89%D0%B5-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0-%D0%B6%D0%B0%D0%BB%D0%B1%D0%B8-%D0%B8-%D1%81%D1%80%D0%B5%D1%89%D1%83-%D1%87%D0%B0%D1%81%D1%82%D0%BD%D0%B8%D1%86%D0%B8/", "text": "\n                    Повече права за народния защитник, това предвиждат последните промени в закона за омбудсмана, които депутатите гласуваха на първо четене. Текстовете бяха прието със 165 гласа „за” и само един „въздържал се”. Занапред омбудсманът ще се застъпва за всички права и свободи на гражданите, независимо дали са нарушени от публичноправни или частни субекти.  „Въпреки липсата на правомощия в настоящата нормативна уредба жалбите срещу представители на частния сектор съставляват значителен дял от оплакванията на гражданите пред омбудсмана, което сочи, че гражданите имат нужда от защита срещу неправомерните действия на представители на този сектор“, се посочва в мотивите.Предлага се изрична разпоредба, според която омбудсманът не само защитава, но и насърчава основните права и свободи. Промяната е във връзка с правомощието на омбудсмана да отправя препоръки и предложения до МС и до НС за подписване и ратифициране на международни актове в областта на правата на човека. Така омбудсманът задължително ще бъде уведомяван от МС или НС при изготвянето на проекти на нормативни актове, които засягат правомощията му като Национален превантивен механизъм. Целта е предварително запознаване на омбудсмана с проектите, за да може при необходимост да представя становище. Въвеждат се правила, гарантиращи прозрачност на процедурата при избор на омбудсман, заместник-омбудсман и при назначаване на служители в институцията. Като гаранция за публичност и прозрачност при избора на омбудсмана е предвидено тайното гласуване да бъде заменено с явно, а към изискванията за заемане на длъжността „омбудсман“ и „заместник-омбудсман“ е добавено изискване за предишен опит в областта на правата на човека.\n\n\n                    ", "date": "2018.02.01", "title": "Повече права за омбудсмана, ще разглежда жалби и срещу частници"}
{"url": "http://www.monitor.bg/a/view/35157-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BE%D0%B1%D1%89%D0%B8%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    В момента на територията на Община Септември Специализираната прокуратура провежда интензивни процесуално-следствени действия по досъдебно производство за корупционно престъпление. Това каза за Агенция \"Фокус\" говорителят на главния прокурор Румяна Арнаудова във връзка със специализираната акция, която се провежда в Община Септември.\nС предварително разрешение от Специализирания наказателен съд се извършват претърсвания в служебни помещения в сградата на Община Септември и в лични домове и офиси на търговски дружества, обясни Арнаудова. Това е първото досъдебно производство, по което явно се извършват действия от Специализираната прокуратура срещу кмет за корупционно престъпление, с оглед новите изменения в НПК от месец ноември, които дадоха възможност в Специализираната прокуратура да се разследват такива дела.\nПовече информация ще бъде предоставена на място, за където пътуват ръководителят на Специализираната прокуратура Иван Гешев и от самата Румяна Арнаудова.\n                    ", "date": "2018.02.01", "title": "Прокуратурата влезе в община Септември"}
{"url": "http://www.monitor.bg/a/view/21162-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%9C%D0%B0%D1%80%D0%B8%D0%BD-%D0%A0%D0%B0%D1%87%D0%B5%D0%B2/", "text": "\n                    Кметът на Септември Марин Рачев е бил задържан пред кафене на ул.“Георги Бенковски“ в Пазарджик и качен в полицейски автомобил.  от полиция и спецполицаи извеждат служителите навън.По неофициална информация тече претърсване и изземване на документи от кабинета на кмета Марин Рачев. Обискира се и офисът, където се помещава фирмата на съпругата му Васка Рачева. Патрулни автомобили на полицията има и пред две сгради на ул. „Гурко”, в близост до кръговото кръстовище срещу Минералната баня. Акцията е на Специализираната прокуратура, която провежда интензивни процесуално-следствени действия по досъдебно производство за корупционно престъпление. С предварително разрешение от Специализирания наказателен съд се извършват претърсвания в служебни помещения в сградата на Община Септември и в лични домове и офиси на търговски дружества, обясни Арнаудова. Това е първото досъдебно производство, по което явно се извършват действия от Специализираната прокуратура срещу кмет за корупционно престъпление, с оглед новите изменения в НПК от месец ноември, които дадоха възможност в Специализираната прокуратура да се разследват такива дела. От миналия август кметът на община Септември Марин Рачев е с повдигнато обвинение за данъчно престъпление с нанесени щети за бюджета в размер на около 13 млн. лева. Преписката е започната в Окръжната прокуратура в Пазарджик, откъдето е прехвърлена по компетентност към СГП, където има специализиран отдел за данъчни престъпления.  \n \n\n\n                    ", "date": "2018.02.01", "title": "Задържаха кмета на община Септември Марин Рачев (ОБНОВЕНА)"}
{"url": "http://www.monitor.bg/a/view/42893-130%D0%B3%D0%BE%D0%B4%D0%B8%D1%88%D0%BD%D0%B8-%D1%81%D0%B5%D0%BA%D0%B2%D0%BE%D0%B8-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D1%80%D0%B5%D0%B4-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%B4%D1%8A%D1%80%D0%B2%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    130-годишните секвои от местността “Ючбунар” край кюстендилското село Богослов са българският финалист в осмото издание на конкурса “Европейско дърво на годината. Те са най- старите и високи секвои в страната, обявиха от Туристическо дружество „Осогово“ - Кюстендил.Общо 13 страни ще участват в тазгодишното издание на конкурса “Европейско дърво на годината, като онлайн гласуването ще продължи от 1 до 28 февруари. Всяка година набралият вече широка популярност конкурс събира над 200 000 гласа от цяла Европа.\n„Българските участници тази година са трите величествени секвои в местността Ючбунар, Кюстендилско, засадени в края на 19-ти век от известния български лесовъд Йордан Митрев. Те ще се конкурират да спечелят симпатията на любителите на конкурса заедно с други интересни дървета като местен сорт ябълково дърво от Словакия, впечатляващо корков дъб от Португалия, вписан в Книгата на рекордите на Гинес, дъб-символ на скаутското движение във Великобритания и много други“, обясниха още от ТД „Осогово“.Тази година в конкурса се включват 4 нови страни – Хърватия, Португалия, Румъния и Русия.\nПобедителите ще бъдат обявени на 21 март 2018 г. в Брюксел, когато се отбелязва Международният ден на горите.\n \n\n\n                    ", "date": "2018.02.01", "title": "130-годишни секвои от Кюстендилско сред кандидатите за “Европейско дърво на годината”"}
{"url": "http://www.monitor.bg/a/view/67034-%D0%91%D0%B8%D0%BE%D0%B0%D0%B3%D0%B5%D0%BD%D1%82-%D1%89%D0%B5-%D0%B1%D0%BE%D1%80%D0%B8-%D1%86%D0%B8%D0%BA%D0%B0%D0%B4%D0%B8%D1%82%D0%B5-%D0%B2-%D0%9C%D0%BE%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    Паразитоидът Neodrinus typhlocybae, който представлява вид оса, унищожаваща Metcalfa pruinosa (цикада), е основният биоагент, който влиза в битката срещу насекомото във Варна. Той е внесен от Северна Америка и успешно редуцира популациите на вредителя, който от няколко години нанася щети на зелената растителност във Варна и унищожава десетки дървета и Морската градина. Атаката започва през 2016 година, когато на територията на Община Варна е установено нападение от цикади по дървесни и тревисти видове. Вредителят идва от Северна Америка, като е разпространeн на почти всички континенти. Увеличаването на популацията му може да доведе до възникване на огнища, водещи до значителни щети по растителните видове и икономически последици за селското стопанство и туризма. Повредите са вследствие от храненето на цикадите с растителен сок от растенията, които започват да линеят и се покриват с медна роса и восък. През 2016 г. в района на Морската градина беше организирана експедиция с участие на специалисти от Българска агенция по безопасност на храните (ЦЛКР и ОДБХ Варна), СУ „Св. Климент Охридски” и Университета „Витербо” в Италия, които установиха повреди от неприятеля върху голям брой дървесни и тревисти видове. През 2017 година, Община Варна стартира финансирането на пилотен проект за биологична борба с цикадите, извършен с подкрепата и под контрола на специалисти от Областна дирекция по безопасност на храните - Варна. Проектът е финансиран изцяло от община Варна и включва разпространение на биоагента - вид оса, която унищожава ларвите на цикадата. Приложението на този биоагент е дало добри резултати в страни като Франция, Италия, Швейцария и Гърция. Доказано е, че биологичният метод, при който се използват полезни организми, вместо химикали, е най-ефективен за контрол на този неприятел. Методът има висока ефективност и продължителност и е подходящ за градски зелени площи. Биологичният контрол е избран като безопасен и надежден начин за справяне с екзотичните вредители. Нужни са 3-4 години за постигне на равновесие между популациите на вредителя и тези на паразитоида. Проектът на Община Варна за биологичен контрол има за цел поддържане на много ниски нива на популацията на цикадата и съвместно съжителство с естествения й „враг”. Контролът ще продължи и през следващите години, като периодично ще бъдат обследвани терените и ще бъде проведен мониторинг върху развитието на популациите на биоагента и вредителя. В зависимост от резултатите ще бъде разработен и план за конкретни действия.\n\n \n                    ", "date": "2018.02.01", "title": "Биоагент ще бори цикадите в Морската градина на Варна"}
{"url": "http://www.monitor.bg/a/view/69519-%D0%91%D0%A1%D0%9F-%D0%B8%D1%81%D0%BA%D0%B0-%D0%A1%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0-%D0%B4%D0%B0-%D0%BF%D1%80%D0%BE%D0%B2%D0%B5%D1%80%D0%B8-%D1%85%D0%B0%D1%80%D1%87%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0/", "text": "\n                    БСП иска парламентът да възложи на Сметната палата да направи одит на харчовете на кабинета, които не са били разписани в бюджета Става дума за онези разходи и трансфери, одобрени с постановление на Министерски съвет и прехвърлени към бюджетите на първостепенните разпоредители. Времето, които социалистите иска да се провери, е от 10 май 2017 година до 31 януари 2018 година.По думите на Румен Гечев от БСП имат основания да смятат, че правителството на Борисов е нарушило закона за Бюджета. Социалистът Жельо Бойчев пък изтъкна, че така се харчат пари от излишъка и то напълно непрозрачно с постановления на МС. По думите му така се обезсмисляла ролята на НС като орган, който именно приема бюджета.Те дадоха пример с парите, които били раздадени в началото на тази година, сред които парите за БАН, СУ и полицаите. Жельо Бойчев пък се оплака, че приемането на бюджета не било прието нито едно предложение на БСП, а от 2 януари кабинетът изпълнил всички техни предложения.„В края на 2017 г. те разпределиха стотици милиони левове. Какъв е трикът на управляващите? Цяла година те ни проглушават за излишъци в бюджета заради това, че те не харчат 2,5 млрд. лв. няколко години вече, капиталови разходи. Задържат огромни средства в стотици милиони, с които лишават малките и средни фирми, потребителите, от тези средства. Намаляват динамиката на БВП, тъй като тези пари не влизат в икономиката и на тъмно в края на годината изведнъж си ги разпределят, след като цяла година са отчитали псевдобюджетни излишъци“, обясни на свои ред Гечев.\n                    ", "date": "2018.02.01", "title": "БСП иска Сметната палата да провери харчовете на кабинета "}
{"url": "http://www.monitor.bg/a/view/42830-%D0%A1%D0%BE%D1%84%D0%B8%D1%8F-%D0%BA%D1%83%D0%BF%D1%83%D0%B2%D0%B0-22-%D0%B3%D0%B0%D0%B7%D0%BE%D0%B2%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%B7%D0%B0-86-%D0%BC%D0%BB%D0%BD-%D0%BB%D0%B2/", "text": "\n                    Столичният автотранспорт обяви процедура за закупуване на 22 новопроизведени автобуси на природен газ на стойност 8,6 млн. лв. Превозните средства трябва да бъдат 12-метрови, нископодови и с осигурена климатизация. Оферти ще се приемат до 12 март, а финансирането е осигурено от ЕИБ.\n\nВече има и избран изпълнител и за производство и доставка на 60 газови автобуса - 12-метрови, нископодови и с осигурена климатизация. Двигателите на всички автобуси, които се закупуват от Столичен автотранспорт, отговарят на най-високия екологичен стандарт в света – Евро 6.\n\nС новите автобуси дружеството и общината работят за подобряване качеството на атмосферния въздух, достъпността на превозните средства и повишаване на привлекателността и качеството на градската среда.\n                    ", "date": "2018.02.01", "title": "София купува 22 газови автобуса за 8,6 млн. лв"}
{"url": "http://www.monitor.bg/a/view/39968-%D0%91%D0%BE%D1%80%D0%B8%D1%81%D0%BE%D0%B2-%D0%98%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0-%D0%B5-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-1-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Свързаността на инфраструктурата в Западните Балкани е основа за развитие и европейската перспектива на страните от региона. Това обяви премиерът Бойко Борисов на среща с шефа на Европейската инвестиционна банка (ЕИБ) Вернер Хойер в Брюксел, съобщиха от Министерския съвет. Двамата са обсъдили възможностите за сътрудничество по проектите за свързаност на Западните Балкани и Европейския съюз. Премиерът аргументира необходимостта от партньорство, което да доведе до резултати, подпомагащи развитието на региона. Борисов посочи, че срещата в София през декември с лидерите на страните от Западните Балкани, организирана от СБ, е завършила с конкретни финансови ангажименти. Предстоят и разговори по темата в Лондон с ръководството на ЕБВР.Борисов изрази и готовност да запознае ръководството на ЕИБ с индивидуалните потребности в областта на инфраструктурата на всяка една държава и подчерта изключителната важност не само за региона, но и за цяла Европа, на трансевропейските коридори, чието изграждане се нуждае от допълнително финансиране.От своя страна Хойер коментира, че интересът към региона е голям и от ЕИБ разглеждат дигиталната свързаност като основен приоритет. Той пое ангажимент от името на ръководството на банката да помагат за успеха на Българското председателство и неговите приоритети, които оцени високо. „ЕИБ е банката, с която в България работим перфектно. За нас ще бъде чест, ако сте наши партньори по темата за Западните Балкани“, каза Борисов.\n\n\n                    ", "date": "2018.02.01", "title": "Борисов: Инфраструктурата е приоритет №1 за развитието на Западните Балкани"}
{"url": "http://www.monitor.bg/a/view/20126-%D0%A7%D1%83%D0%B6%D0%B4%D0%B5%D0%BD%D1%86%D0%B8-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B4%D0%B0%D1%80%D0%B5%D0%BD%D0%B8%D0%B5-%D0%B7%D0%B0-%D0%B8%D0%BD%D0%B2%D0%B0%D0%BB%D0%B8%D0%B4%D0%B8%D1%82%D0%B5-%D0%B2-%D0%A1%D0%B2%D0%B8%D1%89%D0%BE%D0%B2/", "text": "\n                    Семейство чужденци направиха дарение за инвалидите в община Свищов. Дарението съдържа 100 инвалидни колички, 100 проходилки, 75 бастуна, 100 патерици и 70 одеяла, които ще се разпределят пропорционално между социалните домове и центрове в община Свищов спрямо нуждите на потребителите. Кметът на Свищов Генчо Генчев пък връчи на дарителите Лидия и Тим Отри благодарствен адрес и почетен знак като израз на признателност към тяхната сърдечност и благодетелство за града.\nСемейство Отри разказаха, че са избрали Свищов за своята благородна дейност, защото Лидия е родена в крайдунавския град и двамата със съпруга ѝ вярват, че да правиш добро и да даваш добро изпълва живота им със смисъл. Лидия и Тим са представители на БПЦ „Нов живот“ и от няколко години прекарват голяма част от времето си живеейки в Свищов. Връзката им с американската неправителствена организация „Хана Проджект“ им дава възможност да реализират през годините редица благотворителни инициативи, с които подпомагат социалните центрове в града и детското отделение на общинската болница. Последното мащабно дарение става факт с помощта на Джони Ериксон –Тада, чиято фондация „Wheels for the World“ подпомага инвалиди от целия свят. Самата създателка на фондацията е инвалид и това я мотивира да дава надежда и да помага на хората имащи затруднения.Лидия и Тим Отри споделиха още, че са разбрали за необходимостта от инвалидни колички за деца, от директора на ДЦДУ в Свищов Теменужка Тодорова. Те приемат присърце това предизвикателство, свързват се с фондацията на  Джони Ериксон –Тада и с фининсовата помощт на „Хана Проджект“ дарението пристига в Свищов. За радост, с инвалидните колички за децата пристигат и още много помощни средства, които ще облекчат живота на голям брой хора с двигателни проблеми. Това ще им помогне да бъдат по-мобилни, да се социализират по-лесно и да бъдат реална част от обществото. Това си пожела и Лидия Отри: „Нека по-често срещаме хората с двигателни проблеми сред нас - в магазина, в библиотеката, в кафето. Те са като всички нас – имат мечти, желания, нужда от любов и приятелство. Нека живеем с тях и да бъдем приятели!“.\n\n\n                    ", "date": "2018.02.01", "title": "Чужденци направиха дарение  за инвалидите в Свищов"}
{"url": "http://www.monitor.bg/a/view/2601-%D0%A2%D1%8A%D1%80%D0%BD%D0%BE%D0%B2%D0%BE-%D1%81%D1%82%D0%B0%D0%B2%D0%B0-%D0%91%D0%B8%D0%B3-%D0%91%D1%80%D0%B0%D0%B4%D1%8A%D1%80/", "text": "\n                    Велико Търново е под денонощно 24-часово наблюдение. Досега в различни части на града – в центъра, по периферията и на входовете и изходите, са монтирани 40 модерни видеокамери, които имат обхват до 90 м. и правят по 50 кадъра в секунда. Камерите се контролират от два центъра – в общината и в полицията. Инвестицията, която е изцяло със собствени средства, струва 55 хил. лв. Освен тези камери, още общо 150 работят и в 36-те населени места на общината. Целта е те да гарантират максимално сигурността и спокойствието на хората и в случай на извършени престъпления или пътни произшествия, чрез техните изображения извършителите да бъдат своевременно разкривани и залавяни. Това обаче не е краят на видеонаблюдението. През следващите месеци е планирано закупуването на още камери, които да бъдат монтирани и по кварталите.\n                    ", "date": "2018.02.01", "title": "Търново става  „Биг Брадър”"}
{"url": "http://www.monitor.bg/a/view/84255-%D0%90%D0%BD%D0%B5%D1%82%D0%B0-%D0%94%D1%80%D1%8A%D0%B3%D1%83%D1%88%D0%B0%D0%BD%D1%83-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%B7%D0%B0-%D0%B6%D0%B8%D0%B2%D0%BE%D0%BF%D0%B8%D1%81-%D0%BD%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%B9%D1%81%D1%82%D0%BE%D1%80%D0%B0/", "text": "В Кюстендил отбелязаха 136 години от рождението на великия ни художник\n                    Видинската художничка Анета Дръгушану е тазгодишната носителка на Националната награда за живопис на името на Владимир Димитров - Майстора. Отличието й беше връчено в Художествената галерия в Кюстендил на връх рождения ден на Майстора. Анета Дръгушану получи статуетка, грамота и парична премия. „Чувствам се безкрайно развълнувана и признателна за тази награда. За мен Владимир Димитров е най-любимия ми художник. Радвам се, че съм тук в този прекрасен град и сред толкова много красота“, каза минути след получаването на наградата Дръгушану.\n\n\"С изключителна гордост връчвам наградата на тази велика художничка. Тя е родена в едно селце в Румъния и повече от 50 години твори и живее във Видин. Анета Дръгушану е наистина едно от знаковите имена, много автентичен художник, със силно подчертана физиономия и без аналог в нашите среди\", каза председателят на Съюза на българските художници Любен Генов.\nНационалната награда за живопис на името на Майстора се връчва за шеста поредна година. От 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев и Николай Майсторов.\n                    ", "date": "2018.02.01", "title": "Анета Дръгушану спечели наградата за живопис на името на Майстора"}
{"url": "http://www.monitor.bg/a/view/88303-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B4%D0%BD%D0%B5%D1%81%D0%B5-%D1%86%D0%B2%D0%B5%D1%82%D1%8F-%D0%BD%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0/", "text": "\n                    Кметът на София Фандъкова поднесе цветя на паметника на жертвите на комунистическия режим в парка на НДК. Слово поднесе председателя на Народното събрание Цвета Караянчева. \"Важно е да направим така, че нашите деца да не забравят това, което се е случило тогава, за да не се повтарят никога подобни грешки\", посочи Караянчева. По думите й на този ден трябва само да сведем глави и да кажем \"простете\".\nКараянчева обяви, че Народното събрание е осъдило комунистическия режим. „От 2009 г. насам се правят реални стъпки за разкриване на истината за репресиите по времето на комунистическия режим, е посочила тя и е допълнила, че през 2010 г. министърът на вътрешните работи е предал над 1 милион единици от Държавна сигурност в Комисията по досиетата. Днес поредната стъпка, която правим, е, че децата ни ще изучават комунистическия режим“, каза Караянчева.\n\n\n                    ", "date": "2018.02.01", "title": "Фандъкова поднесе цветя на паметника на жертвите на комунизма"}
{"url": "http://www.monitor.bg/a/view/64841-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%9A%D0%BE%D1%85%D0%B5%D0%B7%D0%B8%D0%BE%D0%BD%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B4%D0%B0-%D1%81%D0%B5-%D0%B7%D0%B0%D0%BF%D0%B0%D0%B7%D0%B8-%D0%BD%D0%BE-%D0%BE%D0%BF%D1%80%D0%BE%D1%81%D1%82%D0%B5%D0%BD%D0%B0-%D0%B8-%D0%BF%D0%BE%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B0/", "text": "\n                    България ще настоява кохезионната политика да се запази в бюджета на ЕС и след 2020 година, но опростена и по-ефектива. Това става ясно от коментра на министъра за БГ председателство Лиляна Павлова, която е в Брюксел и участва в дискусия в комитета по регионална политика в ЕП. Павлова участва в дискусията по покана на Искра Михайлова, която оглавява комисията в ЕП.\n\n„Трябва да се вземе предвид нарастващата нужда от опростяване и ефективно прилагане на принципа на пропорционалност, основаващ се на „изпълнение и постигане на резултати“, вместо само на „съответствие и контрол“, както и да се отчитат националните и регионалните нужди и особености“, заяви Павлова.\n\nСпоред нея е нужна реформа, насочена към опростяване на правилата. „Политиката на сближаване осигурява реална добавена стойност за гражданите на ЕС и е най-важният политически инструмент на ЕС за сближаване и инвестиционно средство за растеж и работни места“, допълни тя.\n\nПавлова заяви твърдото намерение на БГ председателство да придвижи обсъждането на политиката на сближаване след 2020 г.. Именно на тази тема са посветени няколко заседания, сред които Съвет по общи въпроси на 12 април и конференция на високо равнище на 8 юни.  \n                    ", "date": "2018.02.01", "title": "Лиляна Павлова: Кохезионната политика да се запази, но опростена и по-ефективна"}
{"url": "http://www.monitor.bg/a/view/54744-%D0%9F%D1%83%D1%81%D0%BD%D0%B0%D1%85%D0%B0-%D0%B2-%D0%BF%D1%80%D0%BE%D0%B1%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%B7%D0%BE%D0%BD%D0%B0-%D0%98%D0%B7%D1%82%D0%BE%D0%BA-%D0%BD%D0%B0-%D0%93%D0%9F%D0%9F%D0%9F-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82/", "text": "\n                    В пробна експлоатация от днес е пусната реновираната зона „Изток“ на Граничния контролно-пропускателен пункт „Дунав мост“, съобщиха от Агенция „Митници“.Работят всички новоизградени трасета – 4 за товарни автомобили и още толкова – за леки. Те имат възможност да поемат целия входящ от Румъния трафик и в най-натоварените дни. След приключването на тестовия период до седмица обектът ще бъде бъде открит официално, допълват от агенцията.Пускането в експлоатация на зона „Изток“ бе една от мерките за облекчаване на трафика през 64-годишния мост между Русе и Гюргево до построяването на второ съоръжение над реката. През последните години броят на превозните средства се увеличи двойно, а колоните от чакащи тежкотоварни камиони вече са обичайна гледка. До момента през зона „Запад“ минаваше целият входящ и изходящ трафик, но с пускането на новите трасета през нея ще се обработват само излизащите от България превозни средства.Зона „Изток“ е изградена преди около 20 години и е замислена като разширение на действащия ГКПП, но не е използвана. Реновирането й и адаптирането на инфраструктурата към новите функции е в размер на 1 625 276 лв. Открити са нови работни места. Очаква се да се увеличи пропускателната способност и да се повиши ефективността на митническия и граничния контрол.По време на състояла се преди няколко месеца в Русе българо-румънска работна среща за набелязване на мерки за облекчаване на трафика през Дунав мост, бе посочено, че след пускането в експлоатация на зона „Изток“ са необходими същите действия и от румънска страна, за да се уеднакви пропускателната способност.\n\n\n                    ", "date": "2018.02.01", "title": "Пуснаха в пробна експлоатация  зона „Изток“ на ГППП „Дунав мост“"}
{"url": "http://www.monitor.bg/a/view/66494-%D0%A3%D1%87%D0%B8%D1%82%D0%B5%D0%BB%D0%BA%D0%B8-%D0%BC%D0%B0%D0%BB%D1%82%D1%80%D0%B5%D1%82%D0%B8%D1%80%D0%B0%D1%82-4%D0%B3%D0%BE%D0%B4%D0%B8%D1%88%D0%BD%D0%B8-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%B0-%D0%B7%D0%B0%D0%B1%D0%B0%D0%B2%D0%B0%D1%87%D0%BA%D0%B0-%D0%B2%D0%B8%D0%BA%D0%B0%D1%82-%D0%B8%D0%BC-%D1%82%D1%8A%D0%BF%D1%83%D0%BD%D0%B3%D0%B5%D1%80%D0%B8/", "text": "\n                    Учителки са малтретирали жестоко 4-годишни хлапета в бургаската забавачка \"Брезичка\". Те са удряли децата с шамари и пръчка, наричали ги \"тъпунгери\" и лигльовци\". Скандалът избухна вчера, след като родители заснели грозните сцени с камера, скрита в детска играчка и ги публикуваха в интернет. На видеото са заснети възпитателките Милена Иванова и Светла Петрова и помошник-възпитателката Ваня Стоянова. Учителките крещят истерично на децата и ги обиждат, когато не успяват да изпълнят точно движенията на танца. Няколко пъти една от жените шамаросва наред малчуганите, а колежката й им нанася удари с пръчка. Репетицията започва с брутални указания. \"Сега отварям прозореца, а вие ще дишате въздух и утре да ви няма тук. Ясна ли съм?\", разпорежда Милена Иванова, а невръстните дечица покорно отговарят с \"Да\". \"От действията на тази учителка разбираме, че очевидно се цели децата ни да се разболеят и да не ходят в градината\", коментираха гневни родители. \"Ти малоумен ли си, бе\", \"Кой ще ти прибере сланините\", са част от обидите, които възпитателките изливат с неистови крясъци върху дечицата. Издевателствата са заснети във втора група \"Мики Маус\" на ОДЗ \"Брезичка\", която се намира в бургаския комплекс \"Славейков\". Разпространените видеокадри предизвикаха светкавични реакции в морския град. \n\n\n\n\n\n\n\n\n\n\n\n\n\n\n\n\n\n\n                    ", "date": "2018.02.01", "title": "Учителки малтретират 4-годишни в бургаска забавачка, викат им \"тъпунгери\""}
{"url": "http://www.monitor.bg/a/view/42761-%D0%98-%D0%92%D0%9C%D0%A0%D0%9E-%D0%B8%D1%81%D0%BA%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB/", "text": "\n                    Председателят на ВМРО и военен министър Красимир Каракачанов също предлага референдум за Истанбулската конвенция и въвеждането на т.нар „трети пол“. В официална позиция на партията до медиите се посочва , че тези въпроси трябва да бъде цялостно решение, а конвенцията е само повод за допитване до народа.\n\nСпоред него формулировката на въпроса на БСП, които също искат референдум, може да бъде основателно оспорена в КС. . Самият въпрос пък бил прекалено детайлен и нямало да има правни последици за българското законодателство извън обхвата на Истанбулската конвенция.\n\n„Очевидно е, че обществото в огромната си част категорично отхвърля термини като „социален пол“ и политики като „джендър обучение“ и т.н. Още по-малко е склонно такива да бъдат допуснати в детските градини, училищата и университетите“, се казва в съобщението. Според Каракачанов българите не одобряват гей браковете.\n\nИменно заради това въпросите трябва да бъдат: „Съгласни ли сте с въвеждането на трети пол, социален пол и джендър идентичност в българското законодателство?“, „Съгласни ли сте да се въведе джендър обучение в българската образователна система?\" и накрая „Съгласни ли сте с признаването на еднополови бракове в България?\".\n\nКаракачанов призовава шефовете на парламентарните партии да започнат консултации по темата.  \n                    ", "date": "2018.02.01", "title": "И ВМРО иска референдум за „третия пол“"}
{"url": "http://www.monitor.bg/a/view/82162-%D0%9F%D0%95%D0%A1-%D0%BE%D1%88%D0%B0%D0%BC%D0%B0%D1%80%D0%B8-%D0%91%D0%A1%D0%9F-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB%D0%B8-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B2-%D0%9B%D0%B8%D1%81%D0%B0%D0%B1%D0%BE%D0%BD/", "text": "\n                    Никой от представителите на БСП не е гласувал против ратифицирането на Истанбулската конвенция в Лисабон през декември м.г. Това се обявява от позиция на ПЕС, изпратена до медиите. До съобщението се стига, след като представители на медиите се свързали с пресцентъра на ПЕС заради изявление на соцлидера Корнелия Нинова, че на Съвета на европейските социалисти не е гласувала „за“ конвенцията.„Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция. Проектът за резолюция е изпратен до всички партии членове на ПЕС по е-мейл в края на октомври 2017 г., след което се проведоха двумесечни консултации по текста по имейл и на срещи на координационния съвет на ПЕС, на които БСП е имала свои представители, но не е отправяла възражения“, заяви Джакомо Филибек, заместник-генерален секретар на ПЕС, цитиран от Партията на европейските социалисти. Оттам посочиха също, че никой от БСП не е искал и редакции по документа.„Финално резолюцията бе обсъдена, подложена на гласуване и приета с мнозинство по време на пленарното заседание на Съвета на ПЕС в Лисабон на 1 декември 2017 г. Делегати с право на глас от БСП на съвета в Лисабон бяха председателят Корнелия Нинова, и зам-председателите Деница Златева и Кирил Добрев“, казаха още от централата на европартията.В резолюцията на ПЕС от Съвета в Лисабон, За Прогресивна Европа – Обновление, изрично е записано, че Партията на Европейските Социалисти се обявява ЗА уеднаквяването на заплатите и пенсиите между мъжете и жените, ПРОТИВ насилието над жени и ЗА ратификация и прилагане на Истанбулската конвенция. Нито една партия от ПЕС не изрази резерви по тази част от текста.Резолюцията е гласувана със 188 гласа „за“, 13 гласа „въздържал се“ и нито един „против“. Според правилата на ПЕС, ако партия-член има резерви към част от документа или към целия документ и по някакви причини делегатите не са взели участие в дискусията (например не са били в залата), то тази партия има възможност да заяви в секретариата на Съвета, че желае нейните забележки да се включат в протокола. Така например са направили от Шведската Социалистическа Партия, които имат резерви по друга тема от Резолюцията и това е отбелязано на страница 2 от протокола на Съвета. Делегатите от БСП не са поискали никакви поправки и не са внесли възражения.Прессъобщението от ПЕС всъщност е пореден епизод от задочната драматургия между европейските социалисти и БСП, която е член на партията. Тя започна на пленум преди месец на Столетницата, на който членовете на Националния съвет подкрепиха лидера си Корнелия Нинова срещу конвенцията, докато сподвижниците на председателя на ПЕС и бивш лидер на БСП Сергей Станишев бяха \"за\" приемането на документа.\n \n\n\n                    ", "date": "2018.02.01", "title": "ПЕС ошамари БСП – червените подкрепили Истанбулската конвенция в Лисабон"}
{"url": "http://www.monitor.bg/a/view/27443-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BE%D0%B1%D0%B5%D1%89%D0%B0-%D0%BB%D1%8A%D0%B2%D0%BE%D0%B2%D0%B5-%D0%BD%D0%B0-%D0%B3%D1%80%D0%B0%D0%B4%D0%B0-%D0%B7%D0%B0%D0%B4%D0%B5%D0%BB%D1%8F%D1%82-%D0%BF%D0%BE-50-%D0%B1%D0%BE%D0%BD%D0%B0-%D0%B7%D0%B0-%D1%85%D1%80%D0%B0%D0%BD%D0%B0-%D0%B2-%D0%B7%D0%BE%D0%BE%D0%BF%D0%B0%D1%80%D0%BA%D0%B0/", "text": "\n                    \n\n\n\n\n \n\nСреща с представители на фондация \"Четири лапи\" направи кметът на община Пазарджик Тодор Попов. На нея Попов още веднъж изложи мотивите зад искането двете лъвчета Терез и Масуд да бъдат спасени и отгледани в Пазарджик. За момента бе взето решение да бъдат изчакани всички останали изследвания и експертизи, които да определят реалното състояние на двете лъвчета.След решението те да бъдат транспортирани до Холандия, община Пазарджик продължава да има желанието да бъде партньор по казуса с единствената цел да бъде осигурен нормален живот на лъвчетата, в максимално благоприятна среда – нещо, което имаме самочувствието, че можем да подсигурим при евентуално стабилизиране състоянието на животните, подчерта кметът на Пазарджик. По-рано в сряда на сесията на общинските съветници в града Попов обеща, че все пак в местния зоопарк в парк-остров“ Свобода“ ще има лъвове. Главният финансист на общината Георги Гайдаров заяви, че 80 000 лв. годишно излизала издръжката на зоопарка в Пазарджик. В тази сума обаче не се включвали текущите ремонти и по-сериозните преустройства. Само за храна на животните отивали около 50 000 лв., като всеки от тигрите хапвал по 8-12 кг месо дневно.  \n                    ", "date": "2018.02.01", "title": "Кметът на Пазарджик обеща лъвове на града, заделят по 50 бона за храна в зоопарка"}
{"url": "http://www.monitor.bg/a/view/64612-%D0%A0%D0%B0%D0%B4%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BA%D1%80%D0%B0%D0%BB%D1%8F-%D0%BD%D0%B0-%D0%91%D0%B5%D0%BB%D0%B3%D0%B8%D1%8F/", "text": "Обяви се срещу Истанбулската конвенция\n                    С краля на Белгия Филип се срещна президентът Румен Радев по време на визитата си в Брюксел във връзка с откриването на Българското председателство на Съвета на ЕС там.В двореца на краля, където държавният глава бил приет, двамата обсъдили въпроси от взаимен интерес за България и Белгия.„В рамките на посещението ми в Брюксел бях приет от Негово Величество краля на белгийците Филип. С крал Филип обсъдихме двустранните икономически отношения, възможностите за увеличаване на инвестициите и потенциала на туристическите контакти между двете страни“, разказа за срещата си Радев във Фейсбук, където публикува и снимки от събитието.От „Дондуков“ 2 пък уточниха, че освен икономическите отношения между двете страни и възможностите за повече белгийски инвестиции у нас, Радев и крал Филип са обсъдили и предизвикателствата пред Европа, както и приоритетите за БГ председателството на ЕС.„Немалко млади българи учат тук, много сънародници живеят и работят в Белгия - те са мост между двете държави. Кралство Белгия и Република България са свързани с дълбоки исторически връзки. Конституцията на Третата българска държава и дори мотото на Народното събрание „Съединението прави силата“ са заимствани от белгийската конституция“, заявил пред краля Радев и подчертал в допълнение, че фундаментът на българската демокрация почива на белгийски образец.\n\n„Мисля, че отлагането на ратификацията на Истанбулската конвенция е победа за българското общество, което показа обединение и здрав разум“, коментира също така в Брюксел президентът, цитиран от БТА. Според него вносителите на документа са се скрили зад КС, от който ще бъде поискано становище дали документът не противоречи на конституцията. „Според мен конвенцията в този вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира по няколко важни причини. Първо, тя сама по себе си не може да предотврати насилието. Справка - държавите, в които тя е приета. Нима там секва изведнъж насилието над жени и деца, попита държавният глава. \"Тези текстове, които бунят нашата общественост и са в разрез с нашите ценности, морал, традиции и вяра - за тях в самата конвенция изрично е написано, че не подлежат на никакви резерви и на никакви съпътстващи декларации. Всички тези внушения, че ще направим резерви и това няма да мине, не са изобщо основателни, коментира той. Ако я приемем, конвенцията отнема от правомощията на държавата и вменява правомощия в неправителствени организации - те ще станат основен източник на информация и се превръщат в контролни органи. Това няма да допринесе за намаляване на насилието над жени и деца, по-скоро ще стимулира съдене на държавата\", каза още Радев.\n                    ", "date": "2018.02.01", "title": "Радев се срещна с краля на Белгия (ОБНОВЕНА)"}
