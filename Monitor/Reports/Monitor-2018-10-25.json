{"url": "https://www.monitor.bg/bg/a/view/zlato-za-tajbe-srebro-za-biljana-dudova-na-svetovnoto-po-borba-147896", "text": "Тайбе Юсеин стана световна шампионка по борба в категория до 62 килограма на шампионата в Будапеща. Нашето момиче стигна до титлата след победа над японката Юкако Кавай с 6:2. Успехът е още по-ценен, тъй като идва над представител на тоталния хегемон в женската борба. Японките са доминатор в спорта от дълги години насам. Така 27-годишната Юсеин прибавя нов връх в кариерата си след двете сребра от световни първенства през 2012 и 2013 година и европейска титла от тази година. Това е първа титла за родната борба в последните пет години. Последно на световния връх стъпи Иво Ангелов през 2013 година, като тогава шампионатът също бе в унгарската столица. Малшанс остави Биляна Дудова със сребърен медал. На финала в кат. до 57 кг европейската шампионка взе последните две точки и битката с китайката Нингнин Ронг завърши 3:3. Но реферите дадоха победата за азиатката, заради предупреждение към българката, което се оказа решаващо за златото.", "date": "2018.10.25", "title": "Злато за Тайбе, сребро за Биляна Дудова на световното по борба"}
{"url": "https://www.monitor.bg/bg/a/view/ludogorec-stigna-samo-do-1-1-s-aek-v-le-na-krachka-e-ot-otpadaneto-147897", "text": "АЕК Ларнака и \"Лудогорец\" завършиха 1:1 в двубой от третия кръг на груповата фаза в Лига Европа. Джоди Лукоки откри резултата в 7-ата минута, а Ларена изравни от дузпа в 25-ата минута. Сблъсъкът бе решаващ и за двата тима, тъй като победителят щеше запази шансове за излизане от групата. След този резултат обаче шансовете и за двата тима намаляха. В другата среща \"Цюрих\" победи \"Байер\" (Леверкузен) с 3:2 и почти сигурно продължава напред. \"Лудогорец\" ще трябва да бие германците като гост, за да се надява на нещо повече и евентуално продължаване в следващата фаза. АЕК ЛАРНАКА - ЛУДОГОРЕЦ 1:1 0:1 Джоди Лукоки 7 1:1 Ларена 25 д. АЕК ЛАРНАКА: 25. Рамирез, 2. Силва, 4. Труюлс (72-Акоран), 6. Катала, 7. Ларена, 11. Тете, 12. Тричковски, 13. Хевел, 18. Гонзалес, 19. Йоану, 99. Яну (63-Толемес) ЛУДОГОРЕЦ: 33. Ренан, 4. Сисиньо, 30. Моци, 3. Недялков, 6. Натанаел, 18. Дяков (81-Махлангу), 10. Кампаняро (62-Гуралски), 92. Лукоки, 84. Марселиньо, 88. Вандерсон, 28. Кешерю (84-Шверчок)", "date": "2018.10.25", "title": "\"Лудогорец\" стигна само до 1:1 с АЕК в ЛЕ, на крачка е от отпадането "}
{"url": "https://www.monitor.bg:443/bg/a/view/s-pylen-konsensus-komisijata-po-kultura-podkrepi-zakona-za-osvetljavaneto-na-mediite-147890", "text": "Осветляването на собствениците на медии бе подкрепено с пълен консенсус от депутатите от парламентарната комисия по култура и медии. Обсъждането на текстовете, внесени от депутатите от ДПС Делян Пеевски, Хамид Хамид, Йордан Цонев и Велислава Кръстева мина без дебати. В пленарната зала поправките в Закона за задължителното депозиране на печатни и други произведения, предвиждащи оповестяването на разпространителите и доставчиците на медийни услуги, ще влязат за разглеждане на второ четене следващата седмица. “Очаквах този консенсус, защото за да се стигне до тук работната група, излъчена от комисията, заедно с представители на МК и а представители, излъчени от някои медии, свършиха огромна работа. Бяха изчистени всички забележки, които бяха отправени от всички съсловни организации, журналисти и собственици на медии. Заслугата да го има този консенсус се дължи на работната група, която е намерила пресечната точка между различните мнения и становища. Получи се един чудесен закон”, посочи Хамид. По думите му, собствениците на медии ще подават информация към МК, а то от своя страна ще трябва да установи дали има разминаване с данните, фигуриращи в Търговския регистър и да приложат закона. “Целта на закона е да осветли и информира обществото”, допълни депутатът. Според него в обществото има много спекулации кой кой е в медиите и с новите текстове тези съмнения ще се разсеят. “Това е важна стъпка в борбата с фалшивите новини, защото в голяма част от фалшивите новини собственикът остава скрит. Така всеки ще знае чия собственост е дадена медия и кой е разпространителят на дадена медия”, каза още Хамид. Със законопроекта се създава електронен регистър към МК, а всеки собственик на медия се задължава в срок до 30 юни да подаде декларация, чрез попълване на електронен формуляр на интернет страницата на ведомството. Информацията ще се подава и до Агенцията по вписванията и подлежи за обявяване в Търговския регистър. В декларацията ще се съдържа и информация дали доставчикът на медийни услуги заема публична длъжност, както и информация за всяко публично финансиране за предходната календарна година, неговият размер и основание, както и данни за лицето извършило финансирането. Когато лицето, което фактически контролира съдържанието на медийната услуга или редакционната политика е различно от действителния собственик, това обстоятелство ще се посочва в декларацията. Ако тя не е подадена в срок или в нея има разминаване пък, ще се налага санкция в размер от 10 до 15 хил. лв. Електронният регистър трябва да заработи до една година, след окончателното приемане на закона, а МК трябва да предвиди в бюджета си за следващата година средствата за изграждането му. Освен това със закона разпространителите на печатни издания ще бъдат задължени до 31 януари да декларират пред МК собственика си, както и броя на обектите, чрез които ги продават и разпространяват. Ако някои от тях има повече от 1/3 от тези пунктове, ведомството ще информира КЗК и ще се задейства антимонополното законодателство.", "date": "2018.10.25", "title": "С пълен консенсус комисията по култура подкрепи закона за медиите"}
{"url": "https://www.monitor.bg:443/bg/a/view/nacija-ot-advokati-147888", "text": "Чудно нещо сме ние, българите. Афишираме се, че разбираме от всичко. И раздаваме акъл на всички, дори да не ни го искат. Един вид, адвокатлъкът ни е по рождение, в народопсихологията ни е. Така е било още от времето на Иван Хаджийски, та до днес. Както се вижда, така ще бъде и занапред. В по-ново време обаче българинът реши, като ще е адвокат, да е адвокат с диплома. И масово се записва да следва право. Статистиката показва, че всеки втори следва за юрист, социални науки или бизнес. За разлика от нашата страна, средните стойности в останалите държави от Европейския съюз по тези науки са 34,7 процента. Оказва се, че изпреварваме Европа и по брой на висшистите инженери и строителни проектанти – 15 на сто. Ако се огледаме обаче и попитаме бизнеса, ще се окаже, че тези кадри не са достатъчни, за да бъдат задоволени търсенията на пазара. Причината е, както при завършващите лекари - младите специалисти, току-що взели дипломите си, заминават за чужбина. Да бъдат обвинявани, че напускат страната в търсене на по-достойно заплащане, възможности за професионално израстване и по-устойчив социален живот в общества, които дават добри възможности за отглеждане и възпитаване на деца, е безпредметно. Дори е нахално младите хора да бъдат сочени с пръст само защото имат смелостта да вземат самолета. Нещо повече, те имат правото да бъдат оценени професионално и това да бъде изразено адекватно с работещия от векове безотказно механизъм – финансовия. В началото на промените, когато вдовицата на Райко Алексиев се върна за първи път в България, заяви в едно мое интервю: „Моята родина е страната, която ме прие, даде ми възможност да отгледам децата си и те да станат достойни личности.“ Веса Алексиева имаше предвид Германия, където беше се установила след убийството на своя съпруг заедно със синовете си. Сегашните млади жени и мъже с добри и конвертируеми дипломи в ръцете си имат право да искат добри възможности за своите деца. И в това няма нищо неестествено. Проблемът е, че българската образователна система, макар и хулена от някои като архаична, дава добре обучени кадри, които се адаптират и работят много добре на чуждия пазар на труда. Нашият обаче също има нужда от тях. Само че те не могат да бъдат задържани с възнагражденията и свръхизискванията към младите от страна на някои сфери от бизнеса. Защото нали ще се съгласите, че на практика е неосъществима обява от рода на тази: „Търсим млад специалист в ....... сфера. Изискванията са да е до 30-годишна възраст и да има доказан стаж по специалността от 10 години.“ Същевременно по отношение на всички други специалности, като педагогика например, интересът е малък, както са малки и заплатите на учителите. Това още веднъж доказва необходимостта от по-добри условия на труд и адекватно заплащане на младите хора. Защото, както се вижда, не образователната система ни е виновна.", "date": "2018.10.25", "title": "Нация от адвокати "}
{"url": "https://www.monitor.bg:443/bg/a/view/novata-taksa-smet-se-otmenja-naj-rano-za-2022-g-147885", "text": "Новата такса \"смет\", която се очаква да бъде по-скъпа за много от гражданите в страната, ще влезе в сила в началото на 2022 г. Това решиха депутатите от бюджетната комисия в парламента, които приеха на второ четене промените в Закона за местните данъци и такси. Реформата, която ГЕРБ опитва да въведе в пресмятането от 2013 г., предвижда данъкът да се изчислява не по данъчната оценка, а по реално изхвърленото количество боклук. Но промените се отложиха за пореден път, след като народните избраници (НСОРБ). Представителите на местните власти разчитат, че предстоящото преброяване населението и жилищния фонд ще даде по-пълна картина за имотите и обитателите им. Според Силвия Георгиева изпълнителен директор на сдружението, кметовете 40 общини са работили вече пилотно за преизчисляването и много от тях се готвят да преминат на изчисляване на количество и по-рано от след 3 години. Депутатите решиха още, че при деклариране на повече от едно жилище като основно данъчните облекчения за всички имоти ще отпада, докато собственикът не предостави коректна информация в общината. Системата, която свързва общините, и те могат да проверяват собствеността вече работи, стана ясно по време на комисията. Данъкът на автомобилите през следващата година няма скача рязко, обяви Силвия Георгиева. Тепърва общините на собственици на автомобили, но все още нямат готови сметки с колко ще се вдигне данъка в различните общини. Данъчните администрации получиха отсрочка за изчисляване по новия модел и ще са готови с налозите до 31 януари догодина, а не както обичайно до 30 ноември на предходната. Общинарите имат нужда от време, за да изчакат влизането на Закона за местни данъци и такси в сила, да успеят със сметките и да направят обществено обсъждане. Първата година ще бъде пилотна, а след 30 ноември ще бъдат готови прогнозните данъци за догодина, стана ясно от думите на Георгиева. Досега собствениците на коли плащаха на имуществена база, която се формира от мощността на автомобила и годините му. Сега вече се добавя според който ще плащаме повече или по-малко от това колко замърсява колата му, но и в коя община живеем. Информацията за категорията на автомобила (ЕВРО) общините ще получават от КАТ през система за автоматизиран обмен. С гласовете на депутатите от ГЕРБ, „Обединени патриоти“ и ДПС беше отхвърлено предложение на БСП за въвеждане на прогресивно данъчно облагане.", "date": "2018.10.25", "title": "Новата такса „смет“ се отменя най-рано за 2022 г."}
{"url": "https://www.monitor.bg:443/bg/a/view/emocii-ili-reshenie-147881", "text": "Има една мъдра мисъл: „Не ти ща нито меда, нито жилото“. Така че едва ли може да ни подействат като успокоение обещанията, че в крайна сметка ще има промени в текстовете в проектозакона за хората с увреждания. Няма смисъл да се търсят оправдания и да се изтъква, че само който не работи, той не греши. Картофът е толкова горещ, че който го хване, ще се опари. А това не е единствения скандал. По-сериозният въпрос е друг – дали с приемането на законите ще се решат проблемите на хората с увреждания. И то при условие, че чиновниците са пак същите, ТЕЛК остава, процентите също, няма да има индивидуална оценка на потребности и възможности за развитие. Нищо не се прави за да се ревизира дейността на многобройните НПО-та, които “усвояват” пари, предназначени за инвалиди и обикалят света, за да заблуждават на форумите колко добре се решават техните проблеми. Така че емоциите са си емоции, но хората с увреждания не бива да бъдат лъгани повече. Нужни са решения.", "date": "2018.10.25", "title": "Емоции или решение?"}
{"url": "https://www.monitor.bg:443/bg/a/view/byrkat-ilachi-s-dizajnerska-droga-147891", "text": "Фалшиви обезболяващи са били произвеждани с дизанейрска дрога, вместо със съставки, които е трябвало да бъдат влагани в тях. Причината е, че наркотиците са излизали 15 пъти по-евтини от фармацевтичните химикали. Това става ясно от публикация в Държавен вестник, според която правителството е приело промени в Наредбата за реда за класифициране на растенията и веществата като наркотични. Не е ясно обаче колко от фалшивите лекарства са попаднали у нас и колко са били разпространени във фармацевтичната мрежа. Според последни проучвания на Европол, здравното министерство и МВР у нас няма данни за заловени подобни лекарства. Това обаче не означавало, че те не са в аптечната мрежа. След решението на правителството, което е обнародвано вече, под контрол се поставят нови шест вещества чрез включването им в Списък I на Наредбата - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“. Решението е на Комисията по наркотичните вещества към ООН, с което се поставят под международен контрол нови вещества чрез включване в списъците на Единната конвенция на ООН по упойващите вещества от 1961 г., ратифицирана от Република България. Новите шест вещества, които се добавят към Списък I на Наредбата, са акрилоилфентанил, карфентанил, окфентанил, тетрахидрофуранилфентанил, 4-флуороизобутирфентанил и фуранилфентанил. Те са синтетични аналози на фентанила, който е в основата на повечето дизайнерски наркотици. Според доклад на Европейската комисия от края на миналата година именно тетрахидрофуранилфентанила е в основата на много фалшиви обезболяващи, които са били залавяни през последната година. Той се е използвал за производството на аналгетици и дори антидепресанти. Причината за влагането му в хапчетата е била, че той се доставял от Китай и бил 15 пъти по-евтин от регламентираните съставки. Употребата му обаче водела до остро пристрастяване, а според данни от Европол пък злоупотребата с него причинявала сигурна смърт. От 14 употребяващи го, 12 са починали.  Друг проблем на веществото, което се внасяло легално в Европа и дори в България до преди няколко дни от Китай, бил, че то се закупувало съвсем спокойно от интернет. Не било необходимо дори да се инсталират специални програми за влизането в т.нар. тъмна мрежа. Това ставало в най-обикновени сайтове, където тетрахидрофуранилфентанилът бил замаскиран като капки за нос или като „комплект за млади химици“. Така дори тинейджъри можели да се снабдят с опасното вещество, с което спокойно да се надрусат. Цената му била пренабрежимо евтина. Започвала от няколко долара и стигала до $20 в най-скъпия си еквивалент за опаковка от 10 грама. До решението на Министерския съвет у нас се стигнало след доклад и препоръки на Световната здравна организация, според която тетрахидрофуранилфентанила не намира приложение в медицината, а разпространението и злоупотребата с него предизвикват висок риск за общественото здраве.", "date": "2018.10.25", "title": "Бъркат илачи-менте с дизайнерска дрога"}
{"url": "https://www.monitor.bg:443/bg/a/view/osydiha-drogiran-bez-knijka-napravil-drift-pred-policai-147894", "text": "Една година и 2 месеца лишаване от свобода при строг режим, е наказанието на 23-годишния Александър А.,съобщиха от Апелативната прокуратура във Варна. Младият мъж бе предаден на съд от Районната прокуратура във Варна и осъден по бързо производство за извършени от него 3 престъпления - придобиване на наркотично вещество, управление на автомобил след употреба на наркотици и с отнето свидетелство за правоуправление. Александър се призна за виновен и сключи споразумение с Районната прокуратура, което днес състав на Варненския районен съд одобри. Преди два дни, на 23 октомври, полицейски патрул го засякъл да върти гуми на варненски булевард. Служителите на реда се опитали да спрат младия мъж, но той подминал подадения сигнал. След преследване и гонка 23-годишният варненец спрял колата си на бензиностанция и побягнал, като панически изхвърлил пакетче със суха тревиста маса, което след направен тест се оказало марихуана. След залавянето му станало ясно, че Александър е управлявал автомобила си след употреба на наркотични вещества. Допълнителната справка на полицейските служители показала още, че свидетелството за правоуправление му е отнето временно и на практика той кара колата в нарушени на закона. Споразумението е със сила на присъда и е окончателно, постанови съда. След съдебното решение Александър бе отведен директно във Варненския затвор, където ще изтърпи ефективно присъдата си.", "date": "2018.10.25", "title": "Осъдиха дрогиран без книжка, направил дрифт пред полицаи  "}
{"url": "https://www.monitor.bg:443/bg/a/view/hvanaha-pratka-s-nad-3000-komplekta-falshivi-japonski-nojove-147895", "text": "Митничари във Варна задържаха 3024 комплекта професионални кухненски ножове от стомана с обозначения на световно известна японска марка. Установено е, че това са ментета и задържането им е в нарушение на правата на интелектуалната собственост. Пазарната цена на такова количество ножове по цени на оригиналните изделия се оценява на стойност няколко милиона евро. Средната пазарна цена на оригинален нож от тази марка, в зависимост от големината и модела, варира от 50 до 150 евро, като едни от най-добрите професионални готвачи в света работят с такива ножове, твърдят специалисти. Според информацията по случая, на 19 октомври на Митнически пункт „Варна Запад“ е извършена проверка на контейнер, селектиран по метода „анализ на риска“. Служители от отдел „Митническо разузнаване и разследване“ в Митница Варна установяват наличието на 3024 комплекта, всеки съдържащ по 11 професионални кухненски ножа от стомана, опаковани в несесери, носещи словни и фигуративни обозначения „GLOBAL  YOSHIKIN“. Контейнерът е натоварен в пристанище Янтиян в Китай с изпращач китайска и получател българска фирма. Стоката е декларирана за допускане за свободно обръщение. Пратката от общо  36 288 изделия, от които 33 264 броя ножове и 3 024 несесери с обозначението на световната  марка, е задържана от митническите служители на основание чл. 17, параграф 1 от Регламент (ЕС) № 608/2013 г. на Европейския парламент и на Съвета с цел установяване на нарушени права на интелектуална собственост. юЧрез свой представител правопритежателят Yoshida Metal Industry Co Ltd вече е потвърдил, че задържаната стока е произведена без знанието и разрешението му и следователно стоката е фалшива.", "date": "2018.10.25", "title": "Хванаха пратка с над 3000 комплекта фалшиви японски ножове"}
{"url": "https://www.monitor.bg:443/bg/a/view/v-ziolden-se-gotvjat-za-izprashtaneto-na-von-147874", "text": "Новият сезон за Световната купа в алпийските ски чука на вратата и всички в Зьолден очакват с нетърпение Линдзи Вон (САЩ). Кралицата на Белия керван няма да кара в гигантския слалом в събота, но се очаква да пристигне в австрийския курорт за последно като състезател. Американката вече обяви, че това ще бъде последната й състезателна година. Хилядите фенове са готови да изпратят подобаващо звездата Вон. Тя има зад гърба си 82 победи за СК, спечелила е четири пъти Големия кристален глобус и 16 малки. Американката е олимпийски шампион от Ванкувър, а освен това има две световни титли и още седем медала от двата най-големи спортни форума. Въпреки впечатляващата си визитка, Линдзи иска наистина да стане №1, задминавайки рекорда на Ингемар Стенмарк (Шв) от 86 първи места. Тя ще започне атаката му следващия месец с първите скоростни дисциплини в Лейк Луис (Кан). Атмосферните условия в Зьолден обаче държат в шах организаторите в шах. Домакините не знаят какво да очакват – мъгла, сняг, вятър или слънце. Проблеми се очакват за неделя, когато трябва да стартират мъжете. Миналата година силен вятър отложи именно тяхното състезание тук, а сега се очаква да падне над 70 см нов сняг. За да се преборят с него, в бойна готовност са специализирана армейска част, доброволци и машини.", "date": "2018.10.25", "title": "В Зьолден се готвят за изпращането на Вон"}
{"url": "https://www.monitor.bg:443/bg/a/view/otvarjat-dom-za-nasilvani-deca-v-sofija-147892", "text": "В началото на 2019 г. ще отворим кризисен център за деца, работещ на принципа на жилища от защитен тип. Това каза вчера кметът на София Йорданка Фандъкова по време на конференция „Трафик на хора и киберпрестъпления: връзки, противодействие и превенция“. „Днес е Европейският ден за борба с трафика на хора. Жертвите на тези престъпления могат да бъдат от всякаква възраст и пол. В световния доклад на ООН се казва, че сексуалната експлоатация е най-често идентифицираната форма на трафик на хора – 79%, следвана от принудителен труд - 18%“, заяви Фандъкова. По думите й всяка форма на насилие или тормоз не може да бъде пренебрегвана или игнорирана.  „Затова трябва да имаме изработени механизми за противодействие и адекватна помощ на жертвите. През 2017 г. на територията на София отворихме кризисен център за деца и приют за хора, жертва на трафик. За тази година подкрепа са получили 17 души, от които 7 деца. Столичната община разполага и с кризисен център за деца, пострадали от насилие. Неговият капацитет е 22 места“, обясни Фандъкова. Тя посочи, че кризисният център за деца осигурява и институционална закрила на децата, пострадали от различни форми на насилие в семейството или извън него. „Заедно с Националната комисия за борба с трафик на хора в началото на 2019 г. ще отворим кризисен център за деца, работещ на принципа на жилища от защитен тип. В него ще могат да получат закрила деца - жертви на трафик, като капацитетът му ще е 10 места. Проектът ще бъде изпълнен с държавно финансиране в сграда, предоставена от МО. Столична община ще администрира услугата. Нашите усилия са насочени към формирането на реални политики“, каза още Йорданка Фандъкова. По време на форума участие взе и началникът на отдел „Киберпрестъпност“ в ГДБОП Явор Колев. Той наблегна на проблема с публикуването на фалшиви новини и последствията от тях и ги определи като един от бичовете на съвременния живот. „Те разрушават, от една страна, доброто име и образа, особено на политици, общественици. Фалшивите новини не нарушават обаче само личното пространство, те са сериозни инструменти, използвани в хибридните войни заяви той. „Затова призовавам комисар Мария Габриел за бързи законодателни промени в ЕС, които ще намерят отражение и в нашето законодателство срещу фалшивите новини“, каза Явор Колев. Извън темата с фалшивите новини вътрешният министър Младен Маринов пък обясни, че програмата на правителството извежда борбата с трафика на хора и с киберпрестъпленията като приоритет.  „МВР има значителни успехи. За 2018 г. до септември месец се работи по 8 съвместни разследвания между България и други държави - членки на ЕС, от които 5 са свързани с трафика на хора. Една от основните ми задачи е да осигуря ресурс от служители, които са обучени, и да създам и условия за координация между МВР, чуждестранните партньори, прокуратурата и следствените органи. Двойно е повишен капацитетът на звеното, което ръководи Явор Колев“, допълни Маринов.", "date": "2018.10.25", "title": " Отварят дом за насилвани деца в София"}
{"url": "https://www.monitor.bg:443/bg/a/view/750-000-dushi-u-nas-njamat-nito-edin-zyb-147893", "text": "750 000 души у нас нямат нито един зъб и това, което им се дава като възможност от страна на здравната каса, е \"една троха от това, което те трябва да получат\". Това обяви проф. Христо Кисов, председател на Българската академия по естетична стоматология, като изтъкна основните проблеми пред пациентите с увреждания в областта на лицето. Един от тях, според Кисов, е липсата на осигурено лицево-челюстно протезиране на хората, придобили увреждания в областта на лицето. „Има една огромна категория от пациенти в България, те са 750 000 приблизително, това са пациентите с пълно обеззъбяване, нямат нито един зъб и техните проблеми не са решени задоволително. Това, което е дадено от Здравната каса, от бюджета, е една троха от това, което те би трябвало да получават, защото годишно държавата по старите изчисления от пакета за стоматологична и дентална помощ, държавата годишно по старите разценки икономисва всяка година 42 млн. лева“, обясни проф. Кисов.   „Не намирам за справедливо, въпреки че като президент на Българската академия по естетична стоматология преди доста години ние изпратихме писма до всички парламентарни групи и депутати за решаването на този проблем, та не намирам за справедливо да бъдат лекувани пациенти във възрастта от 65 до 70 години, не намирам за справедливо също ако пациентът има само една цяла протеза, но не е ходил на зъболекар, той да бъде лишен от правото да му бъде направена такава протеза, така че считам, че в областта на здравеопазването изтичат средства в много други специалности за неизпълнени, неизвървени клинични пътеки“, посочи още той. „И отново нашата професия остава в периферията, а тя трябва да служи на обществото. Ще си позволя да кажа, че в нормалните държави, а ние имаме претенциите да сме в една от тях, човек, който няма зъби във видимата област, се възприема като човек, който е излязъл гол на улицата“, допълни проф. Кисов.", "date": "2018.10.25", "title": "750 000 души у нас нямат нито един зъб"}
{"url": "https://www.monitor.bg:443/bg/a/view/sestra-rajkova-ot-otkradna-jivot-pomaga-na-bolni-deca-147883", "text": "Едно от най-чаровните нови попълнения в каста на хитовата медицинска сага „Откраднат живот“ – актрисата Неда Спасова отделя от свободното си време и лично пространство, за да помогне на две болни дечица и да популяризира каузата. Сестра Кая Райкова, която е ключов персонаж в шестия сезон на сериала, облече левскарска фланелка извън снимачния сет, за да дари за Божи и Марти. „Благодарим й за съдействието и на продуцентите от Дрийм Тийм“, написаха феновете на футболния клуб, чиято инициатива е набирането на средства за лечението на малчуганите, които страдат от детска церебрална парализа. От всяка закупена тениска, като тази на сестра Райкова, с цена 20 лв., ще бъдат отделени средства, а крайната цел е събирането на всичките необходими 130 хиляди долара. Освен чрез закупуване на тениски всеки може да помогне чрез платформата helpkarma -помощ за Божи и Марти, във фейсбук страницата   и на банковите сметки на децата.", "date": "2018.10.25", "title": "Сестра Райкова от \"Откраднат живот\" помага на болни деца"}
{"url": "https://www.monitor.bg:443/bg/a/view/reshavat-chij-e-car-samuil-prez-noemvri-147873", "text": "До края на ноември общата комисия от учени от България и Република Македония се очаква да се реши чий исторически герой е цар Самуил. Владетелят е една от историческите личности, за които двете държави спорят. За края на ноември е насрочена и третата среща между учените на двете държави. Те трябва да направят пълен преглед на учебниците по историяв България и Република Македония. Другата тема, по която експертите насочват усилията си, е определяне на събитията и личностите от общата история на двете страни, които можем да честваме заедно. В смесената експертна комисия от страна на Република Македония участват историци от по-новото поколение. Скопие и София ще се редуват като домакини на заседанията. „Вероятно спорът ще остане вечен - чий цар е Самуил? Това е нашата обща европейска история.  Когато обръщаме поглед назад към историята, нека виждаме възможност за обединение”, коментира преди време македонският премиер Зоран Заев. Според българският академик Антон Дончев обаче спор няма. В слово по повод откриването на 14-тата Световна среща на българските медии, организирана от БТА, Дончев подчерта, че двата народа не са просто братски, а братя-близнаци. Дончев заяви, че двата народа напомнят много за братя в корема на майка си, които се борят помежду си, а в по-зрелите си години всеки от тях вижда в другия своите недостатъци и качества. Академикът обаче бе категоричен, че общото бъдеще на двете държави ще бъде светло, тъй като през годините ги е свързвала именно братската обич.  Тази година срещата на БГ медиите се провежда именно в Скопие, а съорганизатори са Македонската информационна агенция (МИА), както и Македонската академия на науките и изкуствата (МАНУ). Събитието се провежда под мотото: \"Медии и памет\". Във форума участват представители на над 50 медии от България и чужбина, интелектуалци от България и Македония, представители на българската диаспора. В събитието участие взе и председателят на Държавната агенция за българите в чужбина Петър Харалампиев, който ще участва в дискусията на тема: „Медии, образование, памет“. Главният редактор на вестник и агенция „Монитор“ Любомира Будакова, която е представител на „Телеграф медиа“ на форума, пък ще вземе участие в дискусията на тема: „Журнаистиката срещу пропагандата“. Изданията на „Телеграф медиа“ са първите в България, които преди няколко години стартирахме и своя кампания срещу фалшивите новини  и дезинформацията. Форумът в Скопие бе открит от генералния директор на БТА Максим Минчев, който поздрави участниците и подчерта, ще подони формати са много важни за бъдещето и качеството на журналистиката у нас. Срещата пък бе открита с общо изпълнение на македонската звезда Влатко Стефановски и световноизвестният Теодосий Спасов. Двамата поздравиха гостите и участниците на форума с уникално изпълнение на песента „Бел кон“, известна у нас от постановката „Хъшове“ на Хародния театър.", "date": "2018.10.25", "title": " Решават чий е  цар Самуил през ноември"}
{"url": "https://www.monitor.bg:443/bg/a/view/mitko-synuva-pokojnija-si-bashta-vyv-fermata-147872", "text": "Въпреки че не крие тъмното си минало, в което е бил част от мутренска групировка, във „Фермата“ Митко Тимчев се превърна в любимец на повечето участници, заради чувството си за хумор, с което разведрява ежедневието в стопанството. Настоящият футболен мениджър обаче показа и друга страна от характера си – тази на тъжния син, който все още не може да прежали загубата на обичния си баща. Повод Митко да сподели за покойния си татко беше разговор с рокаджията Дидо. Музикантът от Д2 му разказа за готиния си дядо, който въпреки пределната си възраст, продължава да се наслаждава на живота. На свой ред Митко обясни, че баща му обичал Балкана и през целия си живот бил изключително активен човек. Затова и смъртта му, която се случила много внезапно, сварила всички от семейството напълно неподготвени. Със сълзи на очи футболният мениджър разказа, че родителят му бил най-добрият литератор в областта и наред с ученето обожавал да прекарва времето си на село с любимите си козички. Смъртта го прибрала неочаквано – получил кръвоизолив и инсулт и след три дни си отишъл. Митко продължава да не е на себе си от загубата му и дори няколко пъти го сънувал във „Фермата“. „Той обичаше този начин на живот. Много ми липсва“, сподели видимо разстроеният Митко. Той каза и че избира приятелите си по начина, по който те се отнасят с родителите си. Бившето лошо момче смята, че ако хората около него не уважават майка си и баща си, няма да уважават и него самия.", "date": "2018.10.25", "title": "Митко сънува покойния си баща във \"Фермата\""}
{"url": "https://www.monitor.bg:443/bg/a/view/broim-po-10-lv-za-skanda-u-v-arena-armeec-147877", "text": "По 10 лв. ще струва пропускът за първия самостоятелен концерт на група „СкандаУ“ в „Арена Армеец“. Чичо Лъчо и чичо Тото, както са наричани рапърите от своите фенове, ще се качат на сцената на 6 април догодина, а билетите ще влязат в продажба от този понеделник (29 октомври) в мрежата на Eventim. Стартът на шоуто е предвиден за 20 ч. От началото на 2018 г. досега, „СкандаУ“ добави 6 нови песни към репертоара си - „Без да пие“, „Кокайна“, „Чужди усмивки“, „Хайвера“, „Катран“ и най-новата „НО!“. В „Арена Армеец“ ще се появят и гост-изпълнители, чиито имена към момента групата все още пази в тайна. През 2017 и 2018 г. рапърите се окичиха с награди като „група на годината“ в рамките на музикалните награди на БГ радио и на Българските Хип-хоп награди – 359 Hip Hop Awards. Всички гости в неравностойно положение на големия им концерт ще влизат безплатно.", "date": "2018.10.25", "title": "Броим по 10 лв. за „СкандаУ“ в „Арена Армеец“"}
{"url": "https://www.monitor.bg:443/bg/a/view/sofija-pyrva-v-evropa-po-ryst-na-naemite-na-ofisi-147875", "text": "София е на първо място в Европа по покачване на наемите на офис площи през третото тримесечие на 2018 г., показват данните на Cushman&Wakefield Forton. През последните 3 месеца българската столица отбелязва 7.1% ръст на наемните цени спрямо предходното тримесечие в най-високия сегмент на пазара - клас А сгради с централно местоположение. За площи в такива проекти вече се преговаря на нива от 15 евро/кв. м при 14 евро/кв. м преди. На годишна база поскъпването на първокласните наеми в центъра на София е малко над 11%. За висок клас офис сгради на комуникативни локации извън центъра търсените наеми също отбелязаха лек ръст - от 13,5 на 14 евро/кв. м. Офис пазарите в Европа като цяло имаха силно трето тримесечие с ръст на наемните цени от 0,7% спрямо предходните три месеца и 2,5% на годишна база. Това е осмо поред тримесечие на покачване на наемите, отбелязват от консултантската компания. В Централна и Източна Европа средното поскъпване спрямо предходната година е 2.6%. По данни на компанията по-високи нива се наблюдават на 12 от общо 47 пазара на континента. Двигатели на ръста са Германия и някои регионални центрове във Великобритания като Бристол, Единбург и Нюкасъл. Офис пазарът в Европа отбелязва най-висок ръст на наемите в сравнение с останалите два сегмента - търговски и индустриални имоти. На годишна база покачването при логистичните площи е 1,8%, докато при търговските улици дори има лек спад от 0,5% в сравнение със същия период на 2017 г.", "date": "2018.10.25", "title": "София първа в Европа по ръст на наемите на офиси"}
{"url": "https://www.monitor.bg:443/bg/a/view/vseki-vtori-uchi-socialni-nauki-i-pravo-147878", "text": "Всеки втори студент учи социални науки, бизнес или право, стана ясно по време на национална конференция „Предизвикателства пред развитието на човешкия капитал в индустрията“. У нас 50.7 на сто от записалите висше образование са именно в тези специалности при средни стойности за ЕС 34.7%, обясни Радосвет Радев, изпълнителен председател на Българската стопанска камара. Изпреварваме Европа и по ръст на висшисти инженери и строители – 15%. При всички други специалности обаче страната ни изостава, като най-сериозно процесът се наблюдава при педагозите . Едва 6.4 на сто от студентите учат за учители при 9.8% за ЕС. Подобно е положението във всички хуманитарни специалности и при хуманната медицина. По думите на Радев от 2008г. насам делът на висшистите у нас се увеличавал за сметка на хората с основно и по-ниско образование. Докато в другите европейски страни почти половината от населението било със средно образование. 24 000 от нашенците пък избирали да следват в чужбина, като най-предпочитаните дестинации били Германия, Великобритания и Австрия. Същевременно страната ни се нарежда на трето място по младежи, които нито работят, нито учат. Пред нас са само Италия и Гърция, а най-малък е процентът на бездениците в Исландия. Това именно водело и до недостига не само на кадри, но и на качествени такива в повечето професии, стана ясно още по време на конференцията. Участниците в нея се обединиха около извода, че за това била виновна кризата в образователната система и демографията. След завършване на студентите им липсвали базови умения и компетенции, заяви Димитър Манолов, президент на КТ „Подкрепа“. По думите му сегашните образователни стандарти били остарели и не отговаряли на очакванията на бизнеса. „Държавата трябва да преосмисли политиката си към професионалното образование. То е доведеното дете в системата на образованието“, добави още Манолов. Освен това за 10г. младите хора у нас между 15 и 24г. намалели с 42%. Манолов посочи още, че потенциал за запълване на дефицита били 323 хил. безработни, които са обезкуражени да търсят работа, както и 227 хил. хора с увреждания в трудоспособна възраст.", "date": "2018.10.25", "title": "Всеки втори учи социални науки и право"}
{"url": "https://www.monitor.bg:443/bg/a/view/hvanaha-s-droga-nadziratel-v-zatvora-v-plovdiv-147880", "text": "Служител на затвора в Пловдив е задържан с наркотици. Той е хванат заедно с още един мъж в рамките на специализирана полицейска операция, проведена от служители от отдел \"Криминална полиция\". В хода на действията, в момент на купуване на наркотични вещества, е установен и задържан 33-годишен мъж. При обиска у него са открити 5 розови хапчета екстази и найлоново пликче, съдържащо бяло прахообразно вещество, дало характерната реакция на амфетамин при направения полеви наркотест. Изяснено е, че мъжът е служител на затвора в Пловдив, съобщават от ОДМВР-Пловдив, предава Канал 3. В рамките на процесуално-следствените действия на адрес, ползван от него, криминалистите намерили още 47.93 грама амфетамин, 30 таблетки екстази, везна със следи от амфетамин и марихуана. По случая било образувано досъдебно производство, а материалите - докладвани на Окръжната прокуратура. При продължилите оперативни действия полицаите установили и съпричастен към случая 26-годишен мъж от Пазарджик. При вида на униформените, той опитал да избяга с колата си, но след кратко преследване бил задържан. В рамките на предприетото претърсване в имота, ползван от него, били открити и иззети електронна везна, чук със следи от амфетамин и марихуана по него. По случая също е образувано досъдебно производство и материалите са докладвани на Окръжната прокуратура. Работата по изясняване на случая продължава под надзора на Окръжната прокуратура в Пловдив.", "date": "2018.10.25", "title": "Хванаха с дрога служител в затвора в Пловдив"}
{"url": "https://www.monitor.bg:443/bg/a/view/semejni-problemi-prechili-na-fetel-tvyrdjat-v-italija-147882", "text": "Слабата втора половина от кампанията на Себастиан Фетел във „Ферари“ се дължи отчасти на семейни проблеми, заявяват от италианската реномирана медиа Sky, позовавайки се на собствен източник. В последните пет състезания Себ няма победа, а най-добрият му резултат са две трети места в Русия и Сингапур. За сметка на това Люис Хамилтън от „Мерцедес“ е на крачка от своята пета шампионска титла в Мексико този уикенд. „Ферари“ и Фетел изглеждаха фаворити в началото на сезона. След лятната пауза в шампионата обаче кампанията им започна да върви рязко надолу. От Sky не разкриват какъв е семейният проблем на Фетел заради запазване на личното пространство. Абстрахирайки се от грешките на Фетел, „Ферари“ срещнаха някои технически проблеми и допуснаха тежки стратегически грешки, които също поставиха своя отпечатък на настоящите резултати.", "date": "2018.10.25", "title": "Семейни проблеми пречили на Фетел, твърдят в Италия"}
{"url": "https://www.monitor.bg:443/bg/a/view/dopylnitelno-po-100-lv-na-chovek-za-energijna-pomosht-147864", "text": "Допълнително по 100 лв. на човек ще бъдат отпуснати за енергийни помощи. Това заяви социалният министър Бисер Петков. Заявления за подпомагане за отопление се подават до края на октомври, затова все още не е ясно колко точно души попадат в една от 17-те целеви групи, на които им се полага помощта. По думите на социалния министър най-вероятно за тази цел ще трябва да се отделят още около 21 млн. лв. „При осигурения допълнителен ресурс от 40 млн. лева за следващата година, още в началото на 2019 ще обсъдим промени в наредбата за реда и условията за изплащане на целеви помощи, която както да увеличи обхвата на подпомаганите, така и да увеличи размера на подкрепата”, добави още той Петков.", "date": "2018.10.25", "title": "Допълнително по 100 лв. на човек за енергийна помощ"}
{"url": "https://www.monitor.bg:443/bg/a/view/pravim-bylgaro-ruski-it-forum-2019-godina-v-sofija-147879", "text": "Организиране на българо-руски бизнес форум в областта на информационните технологии в София през 2019 г. бе договорено по време на Работна група по търговия и инвестиции в рамките на XVI заседание на Българо-руската междуправителствена комисия за икономическо и научно-техническо сътрудничество, проведено в Москва. Заседанието бе открито от заместник-министъра на икономиката Лилия Иванова. Председател от българска страна е министърът на енергетиката Теменужка Петкова, а от руска - министърът на промишлеността и търговията Денис Мантуров. Зам.-министър Иванова коментира, че Русия е сред водещите инвестиционни партньори на България и подчерта, че двустранният стокообмен през 2017 г. достига 4,3 млрд. щ. д. Тя постави акцент върху заявеното намерение от руска страна да повиши нивата на стокообмена до най-високите си стойности от 5 млрд. щ. д. Икономическият зам.-министър обърна внимание на отраслите, произвеждащи изделия с по-висока добавена стойност и внедряването на иновациите, с цел повишаване на конкурентоспособността, от една страна, и развитие на партньорските отношения, от друга. Тя констатира, че за руските и българските инвеститори са перспективни областите: енергетика, промишленост, в това число селскостопанското машиностроене, корабостроене, оборудване и технологии за хранителната промишленост, селско стопанство, туризъм, финансовия сектор, инфраструктурните проекти, телекомуникациите и строителството, във връзка с което съответните руски и български ведомства и организации трябва да активизират сътрудничеството. “Има много сфери, в които да си сътрудничим, включително за реализиране на изделия на пазари в трети страни”, допълни тя. По-рано през деня зам.-министър Иванова откри съпътстващия XVI Междуправителствена комисия Българо-руски бизнес форум, който се организира от Търговско-промишлената палата на Русия. Форумът се проведе при повишен интерес от страна на представители от различни области. В своето изказване тя очерта макроикономическата рамка на България и подчерта, че запазване стабилността на българската икономика през последните години, е сред основните приоритети на правителството, заедно с ръста на икономиката, образованието и привличането на чуждестранни инвестиции. Зам.-министър Иванова сподели в заключение, че очаква форумът да даде допълнителен импулс за активизиране на двустранните ни търговско-икономически връзки и изрази готовност за подкрепа на всякакви инициативи, които биха разширили обхвата на инвестиционно сътрудничество. Двете страни потвърдиха готовността си и в бъдеще да си съдействат в обмена на бизнес информация, целяща развитие на контактите на регионално ниво, както и да си сътрудничат при организиране на бизнес мисии и участие на потенциални предприемачи и инвеститори в изложения и панаири в България и Русия. По данни на българската статистика, стокообменът между България и Русия през 2017 година отчита ръст от 44,5 % в сравнение с 2016 година, достигайки 4,3 млрд. щ. д., в това число ръстът на износа от България за Русия възлиза на 112,8 % до 810 млн. щ. д., а на вноса от Русия – 34,4 % до 3,5 млрд. щ. д.", "date": "2018.10.25", "title": "Правим българо-руски IT форум 2019 година в София"}
{"url": "https://www.monitor.bg:443/bg/a/view/13-godini-zatvor-za-rajfyla-za-opit-za-ubijstvo-i-paleji-147867", "text": "За 13 години зад решетките при първоначален строг режим отива пловдивският бизнесмен Атанас Червенков с прякор Райфъла, реши окръжният съд в Пловдив. Той бе признат за виновен от съдия Екатерина Роглекова за опит за убийство и палежи. Останалите четирима подсъдими на свой ред се сдобиха с ефективни наказания и ще лежат общо 27 години и 4 месеца. Второто по тежест наказание след това на Райфъла бе на авера му Веселин Загорски, който получи 12 години при първоначален строг режим. Симеон Генов се сдоби с 5 години, Бисер Романов – 5г. и 8м., а Васил Василев – 4 години и половина в затвора при първоначален общ режим. Загорски отговаряше пред съда по обвинение, че е бил подбудител и помагач на престъпленията, а двамата младежи – Симеон и Бисер, че са били изпълнителите на опита за убийство. Набелязан бил управителят на частен медицински център в Пловдив Аргир Гяуров. Червенков, чийто е друг частен медицински център в Пловдив,  поръчал убийството на конкурента си Гяуров. На 12 февруари Генов и Романов се пробвали да го убият. Гяуров бил намушкан няколко пъти с нож във фоайето на панелния блок в кв. „Южен” на връщане от работа. За мократа поръчка Райфъла обещал 20 000 лева на Загорски. Той пък наел за работата младежите Симеон Генов и Бисер Романов. Тъй като двамата не се справили с поръчката да убият Гяуров, Райфъла платил на Загорски само 10 000 лева. Петимата обвиняеми бяха признати за виновни и за умишлени палежи на автомобили от 9 януари 2014 г. до 22 януари 2015 г. на различни места в гр. Пловдив. На 9 януари 2014  г. запалили джипове „Мерцедес ML 280“ и „Тойота Ланд Круизер“, собственост на бившия депутат Антоний Йорданов. Мотивът Райфъла да поръча палежите на колите на екс депутата бил фактът, че Червенков не бил избран за председател на Сдружение „Български ловно-рибарски съюз“ и му бил прекратен сключения с община Пловдив 20-годишен договор за концесия на пазара на ул. „Младежка“ в Пловдив. Райфъла обвинил за бедите си Йорданов и решил да му отмъсти, а колите били запалени от другия обвиняем – Василев. Петимата отговаряха пред Темида за още три палежа и едно увреждане на автомобил. Отделно от това Райфъла и шестият подсъдим Стефан Гичев бяха признати за 575 броя ловни патрони, който Червенков дал на Гичев да му пази. Затова последният бе осъден на 1 година условно с изпитателен срок от 3 години. Със същата присъда Райфъла и четиримата му авери в опита за убийство трябва да платят 50 000 лева кръвнина на Аргир Гяуров. Присъдата не е окончателна и може да бъде обжалвана пред апелативния съд в Пловдив.", "date": "2018.10.25", "title": "13 години затвор за Райфъла за опит за убийство и палежи"}
{"url": "https://www.monitor.bg:443/bg/a/view/tomislav-donchev-poema-integracionnite-vyprosi-kym-ms-147871", "text": "Вицепремиерът Томислав Дончев ще оглави Националния съвет за за сътрудничество по етническите и интеграционните въпроси към МС. Той сменя на поста другия вицепремиер Валери Симеонов. Правителственото решениее било взето неприсъствено и по предложение на премиера Бойко Борисов. Самият съвет контролира как се изпълнява стратеията за интергация на ромите, провежда редици консултации между институциите и гражданските организации. Междувременно опозицията в НС - БСП, ДПС, „Воля“, както и „Атака“остро възразиха срещу възможността именно вицепремиерът Валери Симеонов да поеме Съвета за хората с увреждания.", "date": "2018.10.25", "title": "Томислав Дончев поема интеграционните въпроси към МС"}
{"url": "https://www.monitor.bg:443/bg/a/view/bsp-predlaga-roditelite-s-50-leva-po-nisyk-danyk-za-vsjako-dete-147866", "text": "Работещите родители да плащат с 50 лева по-нисък данък върху заплатите си за всяко дете в семейството. Това са част от промените, които БСП предлагат в редица данъчни закони. Социалистите предлагат алтернатива в данъчната политика - от прогресивно подоходно облагане, през диференцирана ставка за ДДС от 9% за лекарствата и 5 на сто за хляба. Трябва да помогнем на младите в демографската криза, отбеляза лидерът на БСП Корнелия Нинова относно облекченията за работещите семейства. Въвеждането на подоходната скала пък предвижда за хората с доходи до 3900 лева да се запази плоския данък от 10 на сто. Тези с доходи между 3900 и 5200 лева ще се облагат с още 12,5%. От 5200 до 6500 лева 15 %, а тези с над 6500 лева да се облагат с данък от 17,5 на сто. Данъкът за горницата да се увеличава с 2.5 процентни пункта на всеки 1300 лева, като стане 25% за доходи над 10 400 лева. 2,3 млн. души ще продължат да плащат същия данък като досега, а промените ще засегнат 47 хиляди души, изчисли Нинова. Сигурно едрият бизнес ще се разсърди, а сигурно и колегите депутати ще се понацупят, защото и нашите доходи ще се облагат с по-висок данък, коментира Нинова. Но ние представляваме работещите хора и целта ни е да защитим тях, допълни тя. По думите на Нинова, страната ни е с най-голяма разлика между доходите. Така по данните на финансовото ведомство хората с месечни доходи до 1000 лева са около 1,714 млн. души. Едва 47 човека получава до 9100 лева. БСП предлага и данъкът върху дивидента, който в момента е 5%, да се увеличава по прогресивна скала Правителството да харчи само до 1% от бюджетния излишък чрез свое постановление, а всяка сума над това да се одобрява от парламента чрез актуализация на бюджета., предлагат още е БСП в промени в закона за за публичните финанси, които вече са внесени в деловодството на НС. \"Традиционно стана министър-председателят да харчи излишъка от бюджета в държавата еднолично. До края на годината трябва да се изхарчат 2 млрд. излишък - за няколко месеца, непрозрачно, не по правилата през парламента\", заяви Нинова.", "date": "2018.10.25", "title": "БСП предлага: Родителите с 50 лева по-нисък данък за всяко дете"}
{"url": "https://www.monitor.bg:443/bg/a/view/levski-moje-da-izpusne-cvetkovich-147863", "text": "Сериозен спор за договора на Милош Цветкович се разрази вчера между „Левски“ и агента на сръбския бранител – Милко Бански. Представителят на един от твърдите титуляри в тима обяви публично, че клиентът му до този момент не е получил предложение за нов договор и това му дава право да преговаря с други клубове. „Последната седмица ми пишат десетки хора, телефонът ми прегря от обаждания на непознати. Затова ще го кажа тихо. До момента никой не е отправял каквото и да е предложение нито към мен, нито към Милош Цветкович за подновяване на договора му с „Левски“, заяви Бански, като директно отправи паралел със случилото се през лятото с един от любимците на „синята“ публика. „И двамата с Милош добре Подобно развитие на „преговорите“ леко ни усмихва. Декларирам открито, че Милош Цветкович се чувства отлично в София. Чувства се приет, обичан и с радост би останал във „Левски“ и до края на кариерата си\", допълни агентът. В отговор на казаното последва остра реакция от страна на изпълнителния директор на „сините“ Красимир Иванов. Той отхвърли информациите и дори ги определи като лъжа. „Първо, г-н Бански не е и никога не е бил агент на Прохазка и е абсолютно неприемливо да си позволява коментар по. Второ, г-н Бански откровено лъже, защото разговори с него и с Милош Цветкович вече са водени. Разбирам желанието му да създава обществен натиск за постигане на лични интереси, но няма как да му позволя това. Трето, той си е позволил да говори и от името на играча. Милош има договор с клуба и винаги го е уважавал, като ясно е поставял въпроси, които иска да се обсъждат. Ние никога не сме имали проблем в комуникацията и се отнасяме с най-голямо уважение към него\", коментира Иванов. Днес „сините“ приемат „Верея“ от 19.45 часа, като на „Герена“ се очакват над 10 000 зрители. Още вчера по обед бе изцяло разпродаден Сектор „А“.", "date": "2018.10.25", "title": "„Левски“ може да изпусне Цветкович "}
{"url": "https://www.monitor.bg:443/bg/a/view/gazprom-prognozira-cena-ot-248-na-sinioto-gorivo-147862", "text": "Средната цена на природния газ, изнасян от „Газпром“, в края на годината ще бъде около 248 долара за 1000 куб. м, съобщи заместник-директорът на фирмата Александър Медведев, цитиран от ТАСС. За първите девет месеца на годината по договори на „Газпром експорт“ в страни извън Общността на независимите държави (ОНД), според предварителните данни, са изнесени 148,24 млрд. куб. м газ от Русия при средна цена около 235 долара за 1000 куб. м, уточни той. По думите му тази година ще бъде поставен пореден рекорд и износът ще прехвърли границата от 200 млрд. куб. м газ. По-рано Александър Медведев бе обявил, че средната износна цена на газа през първото тримесечие на годината е била 232 долара за 1000 куб. м, като очакваше, че за 2018 г. ще се запази на равнището 230 долара. По негови данни средната цена на газа за износ през януари е била 224 долара за 1000 куб. м, а през 2017 година - 196,7 долара, през 2016 година - 167 долара за 1000 куб. м, припомня ТАСС. В момента „Газпром“ анализира различни варианти за наземния маршрут на газопровода \"Турски поток\" на територията на ЕС и съседни страни. По-специално и за маршрут на доставките на руски газ през територията на България, Събрия и Унгария, посочи Медведев.", "date": "2018.10.25", "title": "„Газпром“ прогнозира цена от $248 на синьото гориво"}
{"url": "https://www.monitor.bg:443/bg/a/view/dyrjavna-nagrada-za-geroja-spasil-fenove-na-eskalatora-v-rim-147865", "text": "Русия намери своя нов герой, който излезе от ужасяващия инцидент с фенове на ЦСКА (Москва) в римското метро преди мача с „Рома“. Това е хирургът-ортопед Дмитрий Павлов, който беше предложен за държавна награда от депутатите в Русия. Павлов, който бил на мястото на инцидента, веднага започнал да оказва първа помощ на пострадалите. Италианската спешна помощ пристигнала на метростанция „Република“ след едва 40 минути, а служителите на метрото не оказали никаква помощ, гледайки отстрани. Според свидетели, Дмитрий Павлов не само оказвал първа помощ, но давал съвети на останалите притекли си да помагат руснаци. Благодарение на техните усилия са спасени от сериозни наранявания и кръвозагуба 15 човека. След тежкия инцидент 19 души остават в болница, а двама от тях са в тежко състояние. Президентът на УЕФА Александър Чеферин призова за обективно разследване. От италианската полиция пък потвърдиха, че причината за инцидента е, че всички фенове са скачали едновременно върху стъпалата, но това не оправдава лошото състояние на ескалатора.", "date": "2018.10.25", "title": "Държавна награда за героя, спасил фенове на ескалатора в Рим"}
{"url": "https://www.monitor.bg:443/bg/a/view/armenec-s-shans-za-pyrvi-medal-pri-borcite-ni-147869", "text": "Натурализираният арменец Айк Мнацканян стигна до полуфиналите на световното първенство по борба в Будапеща, след като спечели първите си три схватки на турнира в класически стил. Николай Вичев (63) запази шансове за репешажите, а Недялко Петров (55) и Даниел Александров (82) приключиха рано участието си. Мнацканян (72 кг) направи дебюта си с националното трико на България по най-добрия начин, след като преодоля последователно мароканеца Азиз Буалем с 9:0, Александър Максимович (Сър) с 5:3 и Хуцзюн Чжан (Кит) с 8:3. На полуфиналите негов съперник ще бъде световният шампион от 2016 г. и европейски от 2017-а - Балинт Корпаси. Довечера пък две българки – Биляна Дудова и Тайбе Юсеин, ще се борят за световните титли. При 57-килогамовите Дудова победи унгарката Барка с 6:2 на полуфиналите и за златото ще излезе срещу китайката Нингнинг Ронг, която е шампионка на страната си през тази година. В кат. до 62 кг Юсеин тушира американката Велте и ще спори за титлата с японката Якако Кавай.", "date": "2018.10.25", "title": "Арменец с шанс за първи медал при борците ни"}
{"url": "https://www.monitor.bg:443/bg/a/view/sheldyn-ot-teorija-za-golemija-vzriv-pecheli-po-26-mln-na-godina-147870", "text": "Джим Парсънс, когото всеки самоуважаващ се телеманиак познава като Шелдън Купър от „Теория за Големия взрив“, е най-високоплатеният тв актьор. Това показа класация на сп. „Форбс“. През последната година комикът е добавил към сметката си 26,5 милиона долара, като така си гарантира първото място в списъка за четвърта поредна година. Надали за някого е изненада – среброто в класацията е отново за звезда от култовия ситком на CBS. Става дума за Джон Галеки, който за тази година е спечелил 25 милиона. И ако това не е достатъчно, Саймън Хелбърг и Кунал Наяр, също играещи в \"Теория за Големия взрив\", заеха трето и четвърто място с по 23,5 милиона долара всеки. Класацията идва на фона на намалените хонорари, срещу които всички изпълнители на главните мъжки роли в сериала се съгласяват да играят от миналата година. До това решение се стигна с цел да се повижи заплащането на колежките им Мелиса Рауш и Маим Бялик. Така четиримата най-високоплатени тв актьори в света взимат по 900 хиляди долара на епизод. Междувременно сега тече последният сезон на „Теория за големия взрив“. Причина за края на сериала пък стана ясно, че е самият Джим Парсънс, който отклонил покана за договор за още епизоди.", "date": "2018.10.25", "title": "Шелдън от „Теория за Големия взрив“ печели по $26 млн. на година"}
{"url": "https://www.monitor.bg:443/bg/a/view/pratiha-bomba-i-na-bajdyn-147868", "text": "Федералните разследващи се опитват да проследят подозрителна пратка, адресирана до бившия вицепрезидент на САЩ Джо Байдън, предаде Ройтерс. Пакетът, първоначално изпратен на стария адрес на бившия вицепрезидент в щата Делауер, впоследствие е бил върнат на подателя. Тогава това не предизвикало подозрения, но сега властите се заинтересували от пратката, понеже виждат възможно сходство със случаите на изпратени пакети със самоделни взривни устройства до влиятелни демократи. По данни на ФБР досега са открити пакети, адресирани до финансиста Джордж Сорос, бившия президент Барак Обама, бившия държавен секретар Хилари Клинтън, бившия директор на ЦРУ Джон Бренан, бившия министър на правосъдието Ерик Холдър. ФБР потвърди, че в поща в Лос Анджелис са прехванати още два подозрителни пакета, подобни на останалите, адресирани до Максин Уотърс, която е част от Камарата на представителите.", "date": "2018.10.25", "title": "Пратиха бомба и на Байдън"}
{"url": "https://www.monitor.bg:443/bg/a/view/amandla-stenbyrg-krie-tymna-darba-trejlyp-147854", "text": "„Тъмна дарба“ е поредният антиутопичен проект, който приковава зрителите с драматични елементи и донякъде добри ефекти. „Ако „Игрите на глада“ и „Лабиринтът“ имаха бебе, това щеше да е то“, с тези думи описах на приятелка какво представлява филмът. Накратко, смъртоносен вирус убива 98% от децата по света. Съдбата на оцелелите не е лесна – всеки от тях получава някаква суперсила. За да не са заплаха за възрастните, малчуганите се лишават от детството си за сметка на робство във военни лагери, където търкат и вързват обувки. Униформите им пък са с цветовете на съответната им дарба: зелено за свръхумници, синьо за менталисти и жълто за тези, които контролират електричеството. Има още две категории, червено за владеене на огън и оранжево за силата да контролираш мислите на другите, но деца в такъв цвят одежди биват избити моментално. Интригата се завърта, след като става ясно, че главната героиня Руби, чиято роля пасва на младата актриса Амандла Стенбърг като стара обувка, е уж последният оцелял „оранжев“. Момичето, травмирано от тежка семейна драма, дълго време се преструва на малък Айнщайн, за да избегне куршум в главата. Не кой да е, а Манди Мур я спасява от детския лагер. Скоро обаче Руби зарязва героинята на звездата от „Това сме ние“ и започва приключението си с още три деца. това съобщение действа като притегателна сила за главните герои, които започват да търсят пословично място, където всички деца са свободни и щастливи. Напълно очаквано, ситуацията на въпросното място не е желания блян и кулминацията остава горчив вкус на разочарование в устата. Около 10 минути наивни сцени те карат да съжалиш, че си изгубил време за поредната приказка, в която доброто побеждава злото. И така до финала, в който моментално забравяш огорчението и дори пускаш няколко сълзи за сметка на Руби. Добрата новина е, че „Тъмна дарба“ е екранизация на успешната тетралогия на Александра Бракен и за още три филма време може действително да стигнем до хепиендинг.", "date": "2018.10.25", "title": "Амандла Стенбърг крие „Тъмна дарба“  (+ТРЕЙЛЪP)"}
{"url": "https://www.monitor.bg:443/bg/a/view/do-5-godini-zatvor-za-rugatni-vkyshti-147853", "text": "До 5 години зад решетките грози всеки, системно тормози и преследва половинката си. Това става възможност с промени в Наказателния кодекс, които предлагат от ГЕРБ. Измененията са внесени от шефката на НС Цвета Караянчева, председателят на правната комисия Данаил Кирилов и още три депутатки от ГЕРБ, а целта е да се обхванат всички форми на домашно насилие. Така за пръв път се криминализира психическия тормоз и психическото насилие, както и системното преследване. Кирилов обясни, че било юридическо предизивикателство да опишат така съсаа на това престъпление, за да има адекватна защита, тъй като формите на тормоз са много – от физически през нагрубяване до поставяне във финансова зависимост. Тормозът извън семейството и преследването на бившите половинки пък ще се наказва със затвор до 1 година или пробация. Когато то става в условията на домашно насилие, то наказанието е по - тежко – 5 години. „Домашното насилие е условие за по-тежко наказуемост“, обясни Кирилов. За преследване пък ще се счита всяко поведение със заплашителен характер срещу конкретно лице, което води до насаждане на страх за неговата безопасност или тази на негови ближни . Заплашителното поведение пък може да се изразява в следене, поява на местоработата или на други места за социални контакти, показване на лицето, че е наблюдавано или дори до стигане до нежелана комуникация чрез всички възможни средства. Това на практика включва и телефонния тормоз или такъв чрез социалните мрежи. Занапред пострадалите ще бъдат информирани при освобождаване на насилника или пък при неговото бягство от затвора или ареста. Подобряват се и квалифицираните състави на убийството, телесните повреди и за склоняване към самоубийство с цел инкриминиране на всички форми на домашно насилие. То стане квалифициращ признак и това ще влече тежки наказания. Така например за закана, извършена в условията на домашно насилие, наказанието ще е до 6 години затвор. Ако пък заканата е за убийство, то санкцията е от 3 до 10 години. Наред с тези изменения се предвижда още наказателна отговорност за случай на принудителни бракове. Така занапред това ще се наказва от 1 до 6 години затвор, а не както досега до 3 години зад решетките. Същото ще важи за всеки, който принуди някого да встъпи в брак, като за целта в заблуждение го склони да напусне страната. Предлага се промяна в характера на някои престъпления, свързани с насилие, от такива, които се преследват по тъжба на пострадалия, в такива, които са от общ характер. обясни Цвета Караянчева и и даде да се разбере, че трябват „драконови мерки срещу тази епидемия“. Днес ние сме длъжни да изразим ясни послания към обществото. Към жертвите, които страдат мълчаливо, към безразличните свидетели. И не на последно място, към изродите сред нас., каза тя и обясни, че има личен ангажимент към този законопроект. Да загърбим политически пристрастия и да направим така, че да намалим домашното насилие над жени, призова тя. По думите й подобен закон не бива да бъде политизира и цитира данни, че всяка 4-а жена е жертва на насилие. Данаил Кирилов на свой ред обясни, че промените са подтикнати не са от Истанбулската конвенция, която изисква такава защита, но и от факта, че в ЕС повечето страни са предприели такава защита. Следващата стъпка промени в закона за борба срещу домашното насилие.", "date": "2018.10.25", "title": "До 5 години затвор за ругатни вкъщи"}
{"url": "https://www.monitor.bg:443/bg/a/view/grisho-na-pyt-da-izpadne-ot-pyrvite-10-v-sveta-147856", "text": "Първата ни ракета Григор Димитров е на път да изпадне от топ 10 на световната рангилиста. Това може да се случи още в понеделник, ако японецът Кей Нишикори спечели трофея във Виена. 27-годишният хасковлия се представи разочароващо в надпреварата в австрийската столица, където беше елиминиран още в първия кръг от квалификанта Михаил Кукушкин (Каз) с 4:6, 6:4, 4:6. Гришо допусна 11 двойни грешки и общо 65 непредизвикани в двубоя. Това бе негово 18-о поражение в 41 мача през сезона. Димитров е сред най-добрите десет тенисисти в света от 16 юли 2017 г., като на 19 ноември се изкачи до третата позиция, след като спечели финалния турнир на АТР в Лондон. През миналия сезон българинът вдигна четири трофея, но през 2018-а отбеляза сериозно отстъпление, като достигна само до един финал в Ротердам през февруари, загубен с 2:6, 2:6 от Роже Федерер (Швейц). Така той няма да защитава титлата си на финалния турнир на АТР в Лондон, тъй като е едва 22-ри в тази класация, а в надпреварата участват първите 8. С този антирекорд Гришо стана едва петият тенисист в историята с подобна участ. Преди него германците Борис Бекер и Михаел Щих, испанецът Алекс Кореча и руснакът Николай Давиденко не са защитавали трофея си от заключителния Мастърс. При слабо представяне в последния \"Мастърс\" в Париж през следващата седмица Димитров по всяка вероятност ще изпадне и от първите 20 в световната ранглиста до края на сезона. За това, че нивото на българина е било по-ниско в мача помежду им призна и самият Кукушкин: „Мачът бе труден, но бих казал, че Григор Димитров определено не игра най-добрия си тенис. Стратегията ми бе да не му позволявам да достигне най-високото си ниво“. В същото време считаният за наследник на Григор у нас – Адриан Андреев, спечели и втория си двубой от своята група на юношеския „Мастърс“ в китайския град Чънду. 17-годишният българин се справи с представителя на домакините Му Тао с 6:4, 6:3 и си гарантира участие на полуфиналите в надпреварата. Вчера Адриан започна по блестящ начин участието си в турнира и се наложи с 6:3, 6:3 над Николас Мехия от Колумбия. От началото на надпреварата българинът няма загубен сет. С две победи в групата и също сигурен полуфиналист е Чун Цън, срещу когото Андреев ще се изправи утре в пряк дуел за първото място в групата.", "date": "2018.10.25", "title": "Гришо на път да изпадне от първите 10 в света"}
{"url": "https://www.monitor.bg:443/bg/a/view/proveriha-podstanciite-i-jicite-i-predi-zimata-147855", "text": "В периода септември - октомври 2018 г. екипи на министерството на енергетиката извършиха проверки в трите електроразпределителни дружества и \"Електроенергиен системен оператор\" ЕАД. Това съобщиха от енергийното министерство. За четвърта поредна година проверките обхващат готовността на обектите за предстоящия есенно-зимен сезон. Експерти от енергийното ведомство са инспектирали на място обекти на \"ЧЕЗ Разпределение България\" АД, \"ЕСО\" ЕАД, \"Електроразпределение Север\" АД и \"Електроразпределение Юг\" ЕАД. Целта на проверката е била да установи степента на готовност на енергийните предприятия при потенциално неблагоприятни климатични условия през есенно-зимния период на 2018-2019 г., както и предвидените дейности по материално-техническо осигуряване при аварийни ситуации и плановете за тяхното отстраняване. Били са проверени на случаен принцип енергийни обекти в районите Варна, Добрич, Велико Търново, Шумен, Търговище, Русе, Мартен, Белово, Септември, Велинград, Ракитово, Батак, Девин, Доспат, Панагюрище, Пещера, Монтана, Берковица, Вършец, Враца, Мездра, Белоградчик, Видин и Лом, посочиха от Министерството на енергетиката. Проверките на електрическите подстанции, въздушни електропроводи, възлови станции и трафопостове констатират, че са изпълнени всички предвидени действия по подготовка за есенно-зимния сезон и всички съоръжения са годни за експлоатация. Направен бе и преглед на експлоатационните инструкции и схеми, като се установи, че има пълен набор от необходимите документи във всички дружества. Комисията от МЕ е проверила и наличността на авариен резерв и материали в отделни складове за резервни части и оборудване на всички проверени обекти, дружествата разполагат с необходимия запас от резервни части. Няма забележки по състоянието на линиите и на съпътстващите просеки. Всички проверени просеки са почистени, се посочва още в съобщението.", "date": "2018.10.25", "title": "Провериха подстанциите и жиците и преди зимата"}
{"url": "https://www.monitor.bg:443/bg/a/view/potop-v-krasnodar-dvama-zaginaha-2000-kyshti-sa-pod-vodata-147851", "text": "Двама души загинаха, двама пострадаха, още един се води безследно изчезнал, близо 2000 къщи са под водата. Това е равносметката от наводнението в Краснодарския край, който бе буквално удавен от силен порой, предават агенциите. Вследствие на природното бедствие пострадаха редица жп линии и автомобилни пътища, 10 000 местни жители са без електричество. Евакуирани са 362 души. Частично е разрушен мост на федералната магистрала до Сочи. Причина за обилните валежи стана мощен циклон, който засегна 19 населени пункта в Краснодарския край. В Туапсинския и в Апшеронския райони е въведено извънредно положение. В работите по ликвидация на последиците от потопа са мобилизирани 368 души и 96 единици техника. На мястото на бедствието са отворени 38 пункта за временно настаняване на местните жители, останали без покрив на главата си.", "date": "2018.10.25", "title": "Потоп в Краснодар - двама загинаха, 2000 къщи са под водата (снимки)"}
{"url": "https://www.monitor.bg:443/bg/a/view/zejneb-se-sgodi-147852", "text": "Тв водещата Зейнеб Маджурова се сгоди. Заветното „да“ тя ще каже на бизнесмена Стоян Балевски, с когото са заедно от вече няколко години. Макар подробностите около голямото събитие кадърът на „На кафе“ да пази стриктно в тайна, неотдавна тя разкри, че да бъде булка и майка е житейската й мисия.„Едва след това идват всички останали цели, амбиции и мечти. Смятам, че жените на първо място трябва да слагаме личния си живот и семейството, което градим.“, обясни тя наскоро пред Umbrella Bar Magazine. Преди няколко месеца Маджурова стартира и свой канал в YouTube. Признава, че противно на очакванията работата в платформата за видеосподеляне се различава драстично от тази в телевизията.", "date": "2018.10.25", "title": "Зейнеб се сгоди"}
{"url": "https://www.monitor.bg:443/bg/a/view/vzriviha-bombata-otkrita-do-voenna-akademija-147858", "text": "На полигона край Сливница е взривена откритата вчера в София авиобомба, съобщиха от Министерството на отбраната, цитирани от БГНЕС. Специализирани екипи от Сухопътните войски и Военновъздушните сили транспортираха днес авиобомбата от времето на Втората световна война. Тя беше открита при изкопни работи за новото метро на бул. „Евлоги и Христо Георгиеви“ в София.", "date": "2018.10.25", "title": "Взривиха бомбата открита до Военна академия (ВИДЕО)"}
{"url": "https://www.monitor.bg:443/bg/a/view/pratiha-bomba-i-na-de-niro-147857", "text": "Подозрителен пакет бе получен по пощата в Ню Йорк в ресторанта на Робърт Де Ниро, съобщи Си Ен Ен. Пакетът е подобен на онези, които бяха изпратени до видни членове и симпатизанти на демократите, съобщи Ройтерс. Американският президент Доналд Тръмп осъди деянието, насочено само срещу представители на демократите.", "date": "2018.10.25", "title": "Пратиха бомба и на Де Ниро"}
{"url": "https://www.monitor.bg:443/bg/a/view/evrodeputatite-iskat-pylna-proverka-na-fejsbuk-147861", "text": "Евродепутатите настояха за пълна проверка на Фейсбук от страна на ЕС. Призивът залегна в резолюция, приета на сесията в Страсбург. Избирателните закони трябва да бъдат променени, за да отразяват цифровизацията. Държавите от ЕС трябва да разследват твърдения за политическа злоупотреба онлайн от страна на външни сили, се посочва в документа. Според ЕП \"Фейсбук\" не само е нарушил доверието на гражданите, но и правото на ЕС. Евродепутатите отбелязват, че данните, получени от \"Кембридж аналитика\", може да са били използвани неправомерно при референдума за напускането на ЕС от Великобритания и при президентските избори в САЩ през 2016 г. На този фон стана ясно, че ЕП е приел резолюция, в която настоява да бъде прекратен оръжейният износ от ЕС за Саудитска Арабия. В документа се настоява също за международно безпристрастно разследване на убийството на журналиста Джамал Хашоги в саудитското консулство в Истанбул на 2 октомври. Текстът бе приет с 325 гласа \"за\", един \"против\" и 19 въздържали се.", "date": "2018.10.25", "title": "Евродепутатите искат пълна проверка на \"Фейсбук\""}
{"url": "https://www.monitor.bg:443/bg/a/view/a1-startira-prodajbi-na-prosledjavashtoto-ustrojstvo-my-ki-auto-147859", "text": "А1 е първият телеком в България, който започва да предлага MyKi Auto – GPS проследяващото устройство, което позволява постоянно наблюдение на автомобили, камиони, мотори, тирове и др. с помощта на мобилно приложение. Myki Auto е достъпно за всички клиенти на А1 на цена от 9,99 лева в брой или за 0,50 лева на изплащане с абонаментен план A1 Surf 2XL. MyKi Auto e с четворна локализация, която гарантира точност на местонахождението до 4 метра. На открити пространства устройството използва двойно подсигурена сателитна система – GPS и Glonnas. В подземни паркинги и закрити помещения MyKi Auto използва Wi-Fi и А-GPS, за да даде информация за местоположението автомобила. MyKi разполага с батерия с мощност 10 000 mAh, която му позволява да изпраща данни за автомобила, когато е в движение, на всеки 10 минути в продължение на 90 дни. Устройството може да следи автомобила и в реално време, като изпраща местоположението му на всеки 10 секунди, като това може да се осъществява в продължение на 45-60 дни. MyKi Auto има функция за изпращане на сигнал до мобилно устройство, ако автомобилът се движи без знанието на собственика или напусне някоя от предварително посочените зони за сигурност. Клиентите могат да отбелязват до 5 зони за сигурност. Специална защита срещу заглушаване позволява на MyKi Auto да запамети изминатия маршрут и да изпрати актуално местоположение на автомобила. Устройството е лесно за употреба, без да е необходима инсталация, като се поставя бързо и лесно с помощта на мощен магнит. То предоставя възможност за контрол и настройване от всяка точка на света с помощта на мобилното приложение MyKi Auto, като за неговото функциониране е необходима единствено интернет връзка. MyKi Auto е разработен от българската компания Алтерко Роботикс, която е традиционен партньор на А1. Телекомът предлага още няколко продукта, създадени от компанията – детските часовници MyKi, MyKi Touch и MyKi Junior, компактната камера Shelly Eye mini, както и GSM тракера за домашни любимци Myki Pet.", "date": "2018.10.25", "title": "A1 стартира продажби на проследяващото устройство MyКi Auto"}
{"url": "https://www.monitor.bg:443/bg/a/view/toploto-vreme-otloji-gripnata-epidemija-147847", "text": "Топлото време отложи грипната епидемия. Вместо в края на октомври – началото на ноември, както се очакваше да бъдат изолирани първите грипни щамове в България, се очаква те бъдат установено не по-рано от средата на идния месец, съобщиха епидемиолози. От петък метеоролозите прогнозират затопляне на времето, като на места температурите ще достигнат 20 градуса. Идната седмица времето пак е е топло. Грипната епидемия у нас ще се забави, но такава със сигурност ще има. Ще я усетим през ноември и декември, а пикът ще бъде януари и февруари. Това заяви в ефира на БНТ проф. Тодор Кантарджиев – директор на Националния център по заразни и паразитни болести и национален консултант по микробиология. Ваксините, които в момента са на пазара, не са опасни, допълни той, като подчерта, че това била сигурна превенция срещу инфекцията. Всеки грип може да ни докара усложнения, ако не сме ваксинирани, коментира проф. Кантарджиев. Очаква ни голяма епиделия от грип тази зима. Причината е, че сред върлуващите щамове има два, към които нямаме изграден имунитет, тъй като са нови, предупреждават епидемиолози. Единият от тях, „Сингапур“, е изолиран тази година и все още няма разпространения в Европа. Затова и не е ясно каква ще бъде неговата синптоматика, каза той и изрази надежда да не се различава много от тази на останалите. Другият нов щам, „Колорадо“, е изолиран през 2017 г. и към него хората също няма изграден естествен имунитет от предишно преболедуване. Идвата страшни щама са от група В, която е по-рядка от А, затова се преболедува по-тежко, докарва тежки пневмонии и удря в бъбреците, ако лечението се забави. Главният здравен инспектор д-р Ангел Кунчев припомни, че грипът „Колорадо“ се проявява много бързо, часове след заразяването. За кратко време човек може да вдигне висока температура, да получи световъртеж и болки в мускулите. Едва след това идва хремата и болките в гърлото. Щамът покосява на легло. Тъй като организмът не се е срещал с него, хората го изкарват много тежко. Заболяването не може да бъде преболедувано на крак, както се случва при хора с по-силни организми, когато се заразят с другите два щамове „Мичиган“ или „Пукет“. Главният здравен испектор д-р Ангел Кунчев, както и колегите му от Европейсксия център по трип и остри вирусни заболявания предполагжат, че симптомите на новия „Сингапур“ ще бъдат подобни на тези на „Колорадо“ и в никакъв случай няма да са по-леки.", "date": "2018.10.25", "title": "Топлото време отложи грипната епидемия"}
{"url": "https://www.monitor.bg:443/bg/a/view/prokuraturata-proverjava-grafa-147845", "text": "Прокуратурата започна проверка на причините довели до промяната на проекта за релсовия път на ул. „Граф Игнатиев“, съобщи главният архитект на София Здравко Здравков. Държавното обвинение е поискало цялата документация за ремонта на улицата. Миналата седмица кметът на столицата Йорданка Фандъкова също разпореди „Вътрешен одит“ да провери казуса. До инспекциите се стига след като стана ясно, че е подменена вибрационната подложка на трамвайните релси в хода на строителните дейности. От „Московска“ обясниха, че се е наложила промяна в проекта, защото в първоначалната идея са открити нередности. Впоследствие и проектанта на първия вариант Румен Борисов се отказа от работата си. „Проектантът се прави на ощипана мома, това са негови проектантски грешки и отказа да ги поправи, първо отказва, а после ходи по всички медии. Всеки да си носи отговорността по време на цялото строителство - било то проектант или строител. Ние, Столична община, сме възложител и отговаряме за здравето и безопасността на софиянци. Намерили сме 22 млн. лева. Подменяме цялата подземна инфраструктура, която е сложена 1903 година“, каза Здравков. Относно подложката на релсите той коментира: “Това не е подложка от рециклирани гуми, това е качествен материал, който се поставя на обекта с оглед намаляване на вибрациите от железния път. Такъв се поставя и на новото трамвайно депо в Земляне, така че ние не сме открили топлата вода с поставяне на такъв материал“. От своя страна кметът на София Йорданка Фандъкова е категорична, че прокурорската проверка е най-добрият начин да се установи дали има някакъв проблем, или не. Градоначалникът Фандъкова съобщи още, че общината ще провери и друг проект на Румен Борисов. Става въпрос за трамвайното трасе на линия №5, което ще бъде ремонтирано цялостно през следващата пролет. Предстои да се пусне и нова обществена поръчка за ремонта, защото спечелилите търга „Джи Пи Груп“ се отказаха от реконструкцията. Фирмата взе решените да се оттегли, броени дни след като премиерът Бойко Борисов разпореди на АПИ „Джи Пи Груп“ да бъдат извадени от проектите с европейско и държавно финансиране. Строителите се отказаха да строят и тунел „Железница“, който е част от магистрала „Струма“.", "date": "2018.10.25", "title": "Прокуратурата проверява ремонта на „Графа“"}
{"url": "https://www.monitor.bg:443/bg/a/view/nato-zapochna-megauchenie-147860", "text": "НАТО започна в Норвегия най-големите си маневри от края на Студената война. Около 50 000 войници, 10 000 автомобила, 65 кораба и 250 летателни апарата от 31 страни ще участват в маневрите \"Единен тризъбец 2018\" (Trident Juncture 2018), които целят да обучат Атлантическия алианс да оказва помощ на свои членове в случай на агресия. \"Обстановката в областта на сигурността в Европа се влоши значително през последните години\", подчерта генералният секретар на НАТО, норвежецът Йенс Столтенберг. \"Единен тризъбец\" изпраща ясно послание на нашите страни членки и на всеки потенциален противник: НАТО не търси конфронтация, но ще бъде готов да защити всички съюзници срещу всички заплахи\", заяви той на пресконференция вчера. Макар че този \"потенциален противник\" не се посочва официално, в умовете на всички е Русия. Тя демонстрира военната си сила и има 198-километрова обща граница с Норвегия в Далечния север. Американската армия участва в \"Единен тризъбец\" с най-големия контингент, включващ над 14 000 войници и военноморска авиационна група. \"Обучаваме се в Норвегия, но, разбира се, уроците, научени от \"Единен тризъбец\", са валидни и за други страни\", отбеляза Столтенберг. Освен 29-те страни членки на Атлантическия алианс, в учението, което ще продължи до 7 ноември, участват Швеция и Финландия. Поканени са по двама наблюдатели от Русия и Беларус. Генералният секретар на НАТО изрази надежда Русия \"да избягва всякакво опасно поведение\".", "date": "2018.10.25", "title": "НАТО започна мегаучение"}
{"url": "https://www.monitor.bg:443/bg/a/view/kmet-iska-speshen-remont-na-pytja-nova-mahala-batak-147841", "text": "Кметът на село Нова махала, община Батак Ерхан Саатчъ алармира по време на приемен ден на областния управител на Пазарджик Стефан Мирев, че 10-километрова отсечка между селото и общинския център, се нуждае от неотложен цялостен ремонт. Става въпрос за участък, част от републиканския път II - 37 Пещера – Батак – Нова махала – местността Вълча поляна. Пътят е силно компрометиран, на места има свличания,  през зимния сезон преминаването по него е  изключително рисково. Той е основна пътна връзка на жителите на с. Нова Махала с общинския и областния център. Агенция „Пътна инфраструктура“ ще бъде официално сезирана от областния управител Стефан Мирев за спешен ремонт на този път и за дълго отлагания ремонт на пътната отсечка Пещера – Батак, за която настояват жителите на Батак и кметът на общината Петър Паунов. Правени са частични закърпвания на пътя Пещера-Батак, който е натоварен през летния и зимния сезон, като основна връзка с курорта „Цигов Чарк“.", "date": "2018.10.25", "title": "Кмет иска спешен ремонт на пътя Нова махала-Батак"}
{"url": "https://www.monitor.bg:443/bg/a/view/zatvornik-sydi-turmata-che-mu-otkazali-da-ide-na-zybolekar-za-polimerna-plomba-147846", "text": "Лишеният от свобода И.Б. от пазарджишкия затвор е подал жалба в Административния съд в града срещу институцията, защото не го пускали да отиде при личния си стоматолог и да му сложи полимерна пломба на зъба. Обитателят на затвора се жалва, че имал силни болки, които му пречели да се храни и спи. Освен това в зъболекарския кабинет зад решетките нямало специална техника за поставяне на този вид пломби и затова му се налагало да отиде „в цивилизацията“, за да си оправи зъба. От справката на стоматоложката към тюрмата д-р Е.Н., представена по делото, стана ясно, че въпросният зъб бил умъртвен и нямало как да боли. В резултат на настояванията на съда по делото са събрани доказателства, че на 17 октомври 2018 година молителят е изведен в кабинета на стоматолога доктор А.. Поставена му е фотополимерна пломба, според искането на лишения от свобода. В крайна сметка, съдията по делото Георги Видев отхвърли жалбата на И.Б. и препоръча да има диалог между администрацията на затвора и лишените от свобода, да не се стига до съдебни дела, които са свързани с организация и разноски по конвоиране на лишения от свобода до съдебната палата.  ", "date": "2018.10.25", "title": "Затворник съди тюрмата, че му отказали да иде на зъболекар за полимерна пломба"}
{"url": "https://www.monitor.bg:443/bg/a/view/450-dolara-struva-chlenstvoto-v-amerikanskata-filmova-akademija-147844", "text": "С по 450 долара ще трябва да се разделят близо 9000-те члена на Американската филмова академия. Това стана ясно, след като институцията, начело на наградите „Оскар“ реши да повиши таксата със $100 за първи път от 2015 г. насам. Въпросният членски внос гарантира на кинодейците възможност да присъстват на всички гала събития, свързани с престижните отличия, както и на всички прожекции на филмите-фаворити в наградния сезон. В случай, че всички членове заплатят сумата, Академията пък ще увеличи бюджета си с 800 000 долара. Предвид логистичните промени, свързани със съкращаване на излъчваната церемония и рекордния брой от 2385 нови попълнения в редиците й, подобно решение бе посрещнато с негативни реакции от имащите право на вот на оскарите. По думите на неназован източник, цитиран от The Hollywood Reporter, Академията няма да използва събраните пари, за да подобри качеството на церемонията, а вместо това ще ги вложи в музея си. Според други пък това е начин да се премахнат по-възрастните членове от институцията, които се оплакаха, че не всички имат възможността да си позволят таксата. В същото време именно те поемали трудоемката работа, свързана с наградите – като да изгледат всички заглавия в чуждоезичната категория, например. Междувременно стана ясно, че общо 87 неамерикански филма са кандидатствали за тазгодишните оскари. Това са с 5 продукции по-малко от тези, които протегнаха ръка към статуетката миналата година. За фаворити към този момент се смятат Roma на Алфонсо Куарон (Мексико; той се очаква да влезе в надпреварата и за най-добър филм), големият победител от феста в Кан Shoplifters на Хироказу Коре-Еда (Япония) и Cold War на Павел Павликовски (Полша). Българското предложение за „Оскар“ е „Вездесъщият“, режисиран от Илиян Джевелеков.", "date": "2018.10.25", "title": "450 долара струва членството в Американската филмова академия"}
{"url": "https://www.monitor.bg:443/bg/a/view/denica-karaslavova-se-hvyrli-v-muzikata-s-grafa-video-147849", "text": "Последният сезон на „Гласът на България“ се оказа истинска „жътва“ за Влади Ампов-Графа, който освен ментор на мераклиите за музикална слава, върти доста успешно и продуцентския си бизнес с компанията „Монте Мюзик“, която дели с Магдалена Сотирова. Така няколко месеца след като прибра под крилото си Рафаел, Графа се сдоби с нова млада надежда – Деница Караславова. Чаровната 16-годишна старлетка със собствен стил, който демонстрира още в кастингите на тъмно, вече прави първи опит да покори YouTube с дебютното си парче „Може да ми се обадиш“. Равносметката от него е ясна: гласов потенциал – на лице, натурална красота – на лице, дори в началните кадри в малките жестове, погледи и пропявания мирише жестоко на Мария Илиева, хитово парче – на лице. А само като си спомним как точно Ампов не обърна стола си на кастингите на тъмно и изпусна тази надежда, която отиде в отбора на Поли Генова. Но сега се реабилитира с договор и подсигурен първоначален тласък в шоубизнеса. Музиката и аранжимента на „Може да ми се обадиш“ е на Светлин Къслев, а видеото към песента е на режисьора Стефан Маринов (Buddubbaz Tape Company). Парчето е излязло от калъпа на всичко вървежно в момента, без особени изненади нито в текста (който можеше да е и малко по-плътен), нито в бийта. Деница се справя с лекота и самочувствие с елементарната си задача. Съвсем естествено е да бъде нагласена в музикалната ниша, в която в момента има най-много глад и търсене, но като че ли това момиче има потенциал за нещо по-високо, нещо извън калъпа, дори нестандартно, нещо с което да хвърли бомбата.", "date": "2018.10.25", "title": "Деница Караславова се хвърли в музиката с Графа (ВИДЕО)"}
{"url": "https://www.monitor.bg:443/bg/a/view/akuli-i-somcheta-testvat-vodata-za-sofijanci-147850", "text": "Двайсетина малки сребристи акули и сомчета се ползват за жив индикатор дали водата, постъпваща във водопроводната мрежата на столицата е добре пречистена, научи „Монитор“. Плаващите създания са в голям аквариум в комуникационния център на „Софийска вода“, намиращ се на пречиствателна станция „Бистрица“. Засега не е имало случаи обитателите на аквариума да са реагирали тревожно, уточниха от концесионера. От фирмата днес представиха интегрираната информационна система „Пегас“. Тя носи името на митичния крилат кон, който където тропвал с копито, бликал извор. „С нейна помощ времето за реакция след обаждането за проблем във ВиК системата се съкрати многократно“, обясни Теодора Тодорова, директор „Проекти“ на „Софийска вода“. „Пегас“ е софтуерна платформа за обработка на сигналите свързани с ВиК системата, постъпващи към „Софийска вода“. Създадена е коклетно за нуждите на фирмата от екип български специалисти, като тя покрива изцяло експлоатационната част от дейността на компанията, и непрекъснато се увеличават функционалностите й. До края на годината се очаква към нея да бъдат включени и екипите на фирмата, работещи с големите каналопочистващи машини, които са 11. Системата позволява управление в реално време на целия процес на работа - от приемането на сигнала до решаването на конкретния казус, като на всеки етап има проследимост на изпълнението, статус на изпълнение и отговорно лице. След като граждани подадат сигнал в контролния център, диспечерите веднага възлагат задачите на специалистите на терен моментално получават информацията на таблетите си. „Преди това всичко се координираше с екипите с разговори по телефона или се налагаше да получат заявките си на хартия, което много бавеше нещата“, поясни Тодорова. Тя добави, че екипите сега не могат да започнат ремонта, докато не обезопасят мястото на аварията и не изпълнят всички изисквания за трудова безопасност, които по стандартите на собственика на „Софийска вода“, групата Veolia са много по високи, отколкото изисква българското законодателство. Системата позволява и пълната проследимост на информацията и работата по конкретните сигнали, не само осигурява прозрачност и отговорност, но и предоставя друго по-важно предимство за диспечерите. Те вече могат бързо и конкретно да дадат информация на клиентите за статуса на сигнала. От фирмата уточниха, че почти 10% от сигналите за спиране на водата, течове и аварии се подават от столичани през Интернет. По думите на Теодора Тодорова в около една трета от случаите след проверка на сигналите се оказва, че няма повреда. „Нерядко става дума за спряна вода в кооперацията от съсед, решил да ремонтира нещо у дома, но не си е направил труда да предупреди останалите живущи в сградата. В други 50% от сигналите повредите са незначителни и се отстраняват бързо“, обясни тя. Всеки месец през системата се обработват между 1900 и 3400 сигнала, като се спестяват минимум 100 листа хартия на ден, което в рамките на година надхвърля 40 000 листа или около 320 кг. Красимир Кръстев, старши мениджър на конторлния център на „Софийска вода“, обясни, че всяка констатирана повреда по ВиК мрежата в столицата се нанася геоаграфската информационна система на „Пегас“. „Вече има нанесени над 5800 такива точки“, уточни той. Относно възрастта на ВиК мрежата в столицата Теодора Тодорова обясни, че в града има канализационни колектори, които са на 80 години и са в много добро състояние, а други на по 20-30 години вече са за основен ремонт.", "date": "2018.10.25", "title": "Акули и сомчета тестват водата за софиянци"}
{"url": "https://www.monitor.bg:443/bg/a/view/makron-goni-jurnalistite-ot-dvoreca-147837", "text": "Канцеларията на френския президент потвърди, че залата за журналисти ще бъде преместена извън Елисейския дворец, въпреки протестите от медиите, че това ще ги затрудни в отразяването на дейността на президенството, предаде Асошиейтед прес. Пресклубът в двореца съществува повече от 40 години. Скоро след встъпването му в длъжност миналата година сътрудници на Макрон обявиха, че той ще я премести извън сградата, припомня Ройтерс. Новият медиен център ще бъде завършен до края на годината и ще предостави подобрени работни условия за повече журналисти, съобщи президентската канцелария късно снощи, въпреки че асоциацията на акредитираните към президентството журналисти бяха призовали Макрон да промени решението си.  Новата зала ще осигури места за 35 журналисти вместо сегашните 16. Старото помещение в сградата ще бъде преустроено в заседателна зала за екипа на президентството.  Запитан по-рано тази година за плана, Макрон заяви пред журналисти, че преместването е част от по-широки усилия за преустройство на двореца, наложено от натиска за съкращаване на разходите и нуждата на президентския екип от нова заседателна зала. Според журналистите обаче преместването на залата извън двореца ще ощети един символ на прозрачността и отчетността, в полза на предпочитаната Макрон комуникационна стратегия да използва Туитър и Фейсбук, за да заобикаля медиите.Те се оплакват, че новият медиен център ще ограничи достъпа им до правителствените служители, отбелязва Ройтерс.  Прозорците на сегашното помещение гледат към централния двор на двореца, което позволява на журналистите да виждат посетителите, които влизат или излизат. Макар че според президентската канцелария преместването ще осигури на повече журналисти по-модерна и сигурна работна среда, правителствени източници признават пред Ройтерс, че главната цел е да се предотврати лесният достъп до съветници и служители, които могат да издадат неофициална информация.  ", "date": "2018.10.25", "title": "Макрон гони журналистите от двореца "}
{"url": "https://www.monitor.bg:443/bg/a/view/desi-dobreva-snima-klip-izcjalo-pod-voda-147848", "text": "Изцяло под вода е заснет новият видеоклип на Деси Добрева. За сингълът „ДОС“, вдъхновен отново от българска народна песен, но изпипана със съвременен аранжимент на Явор Русинов, певицата се доверява на режисьора Кирил Киров-Кико. Парчето ще бъде представено официално на 8 декември в Sofia Live Club, като се очаква то да бъде част и от нов албум на Добрева. „Обичам уюта на малките концертни зали заради емоционалната връзка, която се изгражда от близостта с публиката”, казва Деси по повод клубното си участие в столицата. Към момента тя е заета с американското си турне, което ще приключи на 29 октомври. След това изпълнителката на „Лудо младо“ ще се завърне на родна територия, където отново ще даде тон за песен в над 30 български града.", "date": "2018.10.25", "title": "Деси Добрева снима клип изцяло под вода"}
{"url": "https://www.monitor.bg:443/bg/a/view/gligan-prati-lovec-v-bolnica-147830", "text": "Глиган прати ловец в болница. Животното било улучено по време на лов. Докато се опитвал да си спаси кожата, глиганът се насочил към един от авджиите, който скрит зад едно дърво, дебнел на пусия. Глиганът обаче го изненадал в гръб и започнал да го мушка с глигите си. На помощ на колегата си се притекъл друг ловец, който доубил разяреното диво прасе. Раненият 65-годишен мъж е откаран в болница  с разкъсно контузни рани и доста изтекла кръв. Подложен е веднага на оперативно лечение. Опасност за живота му вече няма, но заради опасността от инфектиране на раните, той е на антибиотично лечение и ще остане още няколко дни за наблюдение в отделението по ортопедия на МОБАЛ \"Д-р Ст. Черкезов\" във Велико Търново.", "date": "2018.10.25", "title": " Глиган прати ловец в болница"}
{"url": "https://www.monitor.bg:443/bg/a/view/3-000-jertvi-na-nasilie-godishno-147835", "text": "Над 3 000 души у нас са жертви на домашно или друго насилие годишно. Очакванията са тези хора да бъдат обхванати от мерките за подкрепа и социална интеграция на държава, общини и неправителствени организации. Статистическите данни на този етап не отчитат намаляване на броя на хората, пострадали от насилие у нас. Това съобщи в рамките на конференцията „Развиване на регионална стратегия за превенция, защита, наказателна отговорност и политики в борбата със сексуалното насилие” в Пловдив зам.-министърът на труда и социалната политика Зорница Русинова. „Предстои през следващата година, по инициатива на МТСП, разработване на изцяло нов Закон за детето и семейството, който ще допълни и ще гарантира правата на децата, включително и когато са жертва на насилие. За нас, като министерство, е важно да създадем съпътстващата мрежа от кризисни центрове, от информация. Нужна е превенция”, заяви тя. Русинова припомни, че конкретните мерки за борба със сексуалното насилие са заложени в Националната стратегия, разработена през 2016г. от МТСП, с  период на действие до 2020г. Неправителствени организации в партньорство с общините могат да кандидатстват с проекти за социално включване и интеграция на пазара на труда за хора в риск. Финансирането е общо 5 милиона лева и е по ОП „Развитие на човешките ресурси”. Всяка една организация може да разработи проект до 200 000 лева, за да даде възможност на хора с увреждания или на жертви на насилие да се върнат обратно на работа или да продължат с образованието си. През ОП „Развитие на човешките ресурси” е осигурена подкрепа за 39-те общини, които са изградили кризисни центрове, приюти, центрове за временно настаняване или за работа с деца на улицата. Финансирането е за общо 18 милиона лева. „Целта е общините да развият услугата с обучение, подготовка на персонала и да я издържат, докато тя стане делегирана от държавата дейност. Няма горна граница на проектите, зависи от това каква е социалната инфраструктура на съответната община. За нас, като министерство, е важно да създадем съпътстващата мрежа от кризисни центрове, от информация. Нужна е превенция”, обясни каква е другата основна мярка Зорница Русинова.  Тя отказа да коментира информацията, че след законодателни промени Съветът за хора с увреждания ще премине под шапката на вицепремиера Валери Симеонов. „Никъде в проекто закона няма персонализация на имена. Нека да бъде приет законът, за да обсъждаме доколко това е работещ или неработещ механизма. Важната реформа в закона е как ние ще гледаме на хората с увреждания. Защото всички ние дължим много на хората с увреждания. За да имаме реална интеграция, тя трябва да бъде комплексна”, заяви Русинова. По думите й бюджетът за 2019г. е рекорден с отпуснатите 150 милиона лева повече за интеграция на хората с увреждания.", "date": "2018.10.25", "title": "3 000 жертви на насилие годишно"}
{"url": "https://www.monitor.bg:443/bg/a/view/kitaj-se-zakani-na-tajvan-147836", "text": "Въоръжените сили на Китай ще предприемат действия, за да предотвратят \"на всяка цена\" опитите за отцепване на самоуправляващия се остров Тайван, обяви днес китайският министър на националната отбрана Вей Фънхъ, цитиран от Ройтерс. \"Тайванският въпрос е свързан със суверенитета и териториалната цялост на Китай и засяга жизнени интереси на Китай\", каза Вей при откриването на Форума \"Сяншан\" в Пекин, смятан от китайското ръководство за алтернатива на ежегодния Диалог \"Шангри-Ла\" в Сингапур, посветен на сигурността в Азиатско-Тихоокеанския регион. Той подчерта, че \"е изключително опасно Китай да бъде постоянно предизвикван по този въпрос. \"Ако някой се опита се опита да отдели Тайван [от Китай], китайската армия ще вземе необходимите мерки при всяка цена\", предупреди Вей.  Отношенията между Китай и Тайван, който Пекин смята за своя провинция, се влошиха, след като през 2016 г. Цай Ингвен от сепаратистката Демократическа прогресивна партия стана президент на Тайван. Китай, който никога не се е отказвал от намеренията си да употреби сила, за да установи контрол върху острова, гледа с тревога на засилването на присъствието на САЩ в Тайван, отбелязва Ройтерс.  Сред обезпокоителните за Пекин факти агенцията изброява установяването на фактическо американско посолство на острова и приемането на закон, който насърчава посещенията на официални представители на Вашингтон. Китай е ядосан и от наложените наскоро от САЩ санкции на въоръжените му сили - едва от причините за влошаването на двустранните отношения. Други такива са яростната търговска война и агресивната военна експанзия на Китай в Южнокитайско море, отбелязва още Ройтерс.  В понеделник Съединените щати освен това изпратиха два военни кораба в Тайванския проток, което правят за втори път през тази година като жест в подкрепа на демократичен Тайван.  Китай изрази недоволство по повод направеното наскоро изявление от президента на САЩ Доналд Тръмп, че страната му може да се оттегли от сключения още през ерата на Студената война договор за премахването на ракетите с ядрен заряд от Европа, защото Русия го нарушава. Китай не е част от това споразумение между САЩ и бившия СССР, но Тръмп каза, че проблемът вече не е двустранен, тъй като Китай вече също притежава такива ракети. Пекин окачестви този аргумент за денонсиране на договора като \"напълно погрешен\".", "date": "2018.10.25", "title": "Китай се закани на Тайван "}
{"url": "https://www.monitor.bg:443/bg/a/view/sarkozi-gubi-deloto-bigmalion-v-apelativnija-syd-147834", "text": "Бившият френски президент Никола Саркози загуби дело на апелативна инстанция във връзка с аферата \"Бигмалион\", предаде Ройтерс. Саркози обжалва решение на първоинстанциоен съд, по силата на което трябва да бъде изпратен на съд по обвинение в незаконно финансиране на кампанията му за президентските избори през 2012 г. Апелативен съд обаче отхвърли неговата жалба.  Адвокатът на Саркози каза, че ще обжалва новото решение пред най-висшата съдебна инстанция във Франция. Твърди се, че предизборната кампания на бившия френски президент е струвала много повече от допустимия таван от 22,5 милиона евро и че неговата партия се е опитала да прикрие това с помощта на приятелски настроената пиар компания \"Бигмалион\". Според обвинението 61-годишният Саркози е знаел за изготвянето на счетоводство с невярно съдържание от \"Бигмалион\". На изборите през 2012 г. тогавашният френски президент консерватор бе победен от социалиста Франсоа Оланд, припомня Ройтерс. Агенцията отбелязва, че ако започне процес срещу Саркози, той ще е вторият френски президент, изправен пред съд. През 2011 г. консерваторът Жак Ширак получи условна присъда за злоупотреба с държавни средства.", "date": "2018.10.25", "title": "Саркози губи делото Бигмалион в апелативния съд"}
{"url": "https://www.monitor.bg:443/bg/a/view/globiha-kmet-zaradi-lipsata-na-imena-na-ulicite-v-dupnishkoto-selo-balanovo-147832", "text": "Кметът на Дупница инж. Методи Чимев и председателят на местния мини парламент Емил Гущеров отнесоха глоби от по 250 лв. заради липсата на именувани улици и номера на сградите в село Баланово. Санкциите са наложени от Комисията за защита от дискриминация след постъпила жалба от страна на двама жители от селото. Ивайло Занев и Кристиян Занев са посочили пред Комисията, че заради липсата на имена на улиците в Баланово те не могат да използват услугите на спешен център, полиция, пожарна и куриерски услуги. Баща и син Заневи твърдят, че тази ситуация ги поставила в неравностойно положение спрямо хората, които имат пълен адрес. „Представете си в кой век живеем. Ако стане нещо и трябва да викнем линейка, на какъв адрес да стане това. Трябва ли да описваме цвета на къщите или какво? Как да ни открият хората? Недопустимо е“, коментираха жители на близкото до Дупница населено място. По повод проблема били изпратени и сигнали до общинската администрация, откъдето обаче не предприели действия. От своя страна кметът на Дупница, инж. Методи Чимев посочил пред Комисията за защита от дискриминация, че „в малките населени места от общината с неголям брой жители не навсякъде има именувани улици, което не е довело до проблем при ползването на различните услуги”. По последни данни в дупнишкото село Баланово живеят около 450 човека, сред които хора на различни възрасти.", "date": "2018.10.25", "title": "Глобиха кмет заради липсата на имена на улиците в дупнишкото село Баланово"}
{"url": "https://www.monitor.bg:443/bg/a/view/zabraniha-trotinetkite-po-trotoarite-147839", "text": "Градските власти в Мадрид приеха решение, което забранява движението на електрически скутери (тротинетки) по тротоарите. Мярката цели повишаване на безопасността на пешеходците, както и да регулира алтернативния транспорт, който намалява замърсяването на въздуха, предаде Ройтерс. . Подобна регулация вече има и във Франция, след като компании като американската \"Лайм\" (Lime) напълниха през последните месеци европейските градове с хиляди е-скутери предвид голямото търсене, отбеляза информационната агенция.  Испанската столица е сред градовете в Европа с най-високи нива на замърсяване на въздуха, като през всеки месец на 2017 г. замърсяването е било над допустимите граници. Обаче рязкото увеличаване на броя на тротинетките, които наподобяват скейтбордове, създаде опасения от заплахи за здравето за пешеходците.  В Мадрид са предприети мерки за регулиране на обществения и частния транспорт, на велосипедите и е-скутерите, които споделят улиците на града при максимално разрешена скорост от 30 км/ч. Но свалянето на скутерите - някои от които развиват до 60 км/ч - от тротоарите на улиците също може да породи проблеми, казва един таксиметров шофьор пред Ройтерс. По думите му притежателите на скутери трябва да имат добри застраховки, а и градските власти ще трябва да преосмислят решението си при евентуален смъртен случай след катастрофа със скутер.", "date": "2018.10.25", "title": "Забраниха тротинетките по тротоарите в Мадрид"}
{"url": "https://www.monitor.bg:443/bg/a/view/kompozicija-na-nash-skulptor-be-otkrita-v-germanski-grad-v-bavarija-147843", "text": "В германския град Редницембах, район Нюрмберг – Бавария беше инсталирана и официално открита монументална скулптурна композиция на проф. Стефан Лютаков. Тя се нарича „Пасаж” и е реализирана е по покана на Консултативния съвет по изкуствата и на кмета на Редницембах Юрген Спаал, който официално откри монументалната творба. Материалът е камък – русенски варовик, а композицията е висока 210 см. и тежи 1100 кг. Скулптурата става част от около 50 скулптури, предимно на германски творци, разположени по „Пътеката на изкуството” на Редницембах, разказа авторът-проф.Стефан Лютаков. Арт пътеката е с дължина над осем километра в градска среда и природен резерват с красив пейзаж и гледки към града. Реализирането на идеята за общуване с изкуството в природна среда започва през 2000 г. Оттогава  Арт пътеката всяка година се обогатява с нови 2 произведения. Всички произведения на изкуството могат да бъдат посетени пеша за около два часа и половина. До всяка скулптура е монтирана табела представяща автора и концепцията на творбата. Представена е и концепцията на автора, който казва : „Рибите са често срещан елемент в моята скулптура. Човекът е натоварил рибата с много символичен, алегоричен и дори религиозен смисъл. Свързваме рибата с живота, с началото на света, плодородието и т.н., но моето чувство и интерес към нея е необяснимо личен. Това прави посланията в скулптурата и лични, и по – общозначими“.  ", "date": "2018.10.25", "title": "Композиция на наш скулптор бе открита в германски град в Бавария"}
{"url": "https://www.monitor.bg:443/bg/a/view/do-10-godini-zatvor-za-proizvodstvo-na-cigari-mente-147823", "text": "До 10 години затвор и глоба от 20 000 до 100 000 лева за производство без лиценз на акцизни стоки – цигари и алкохол. Това предвиждат промени в Наказателният кодекс, които бяха гласувани на първо четене в парламента, които бяха одобрени със 117 гласа „за“, без нито един „против“ и само един „въздържал се“. Предложенията бяха внесени от ГЕРБ и Обединени патриоти, по настояване на прокуратурата, тъй като досега е криминализирано продажбата на нелегални цигари и алкохол, но не и тяхното производство. До три години лишаване от свобода пък се предвижда за всеки, който държи и укрива предмети или техника, които са предназначени или биха са послужили за изграждане на съоръжения за производство на алкохол и тютюневи изделия. Наред с това се създава и публичен регистър към икономическия министър на лицата, които извършват внос на машини за производство на тютюневи изделия. Освен законопроектът на управляващите, промени в НК предлагат и от МС. В закона на правителството се предлага когато едно лице се задържа под стража, то той да може да уведоми поне едно лице. Така арестантът получава пълна свобода кого да уведоми. В момента това са само членове на семейството или външно министерство, ако е чужденец. В тази разпоредба обаче се правят изключения. Така уведомлението до семейството и адвокат може да се забави до 48 часа, когато има неотложна необходимост да се предотврати последици за живота на дадено лице или пък ако има опасност от възпрепядстване на разследването. Това обаче може да стане само по решение на прокурор, но може да бъде обжалвано от арестувания.   Предлага се отказ за уведомяване при задържане на дете - до 24 ч., тогава обаче ще се информира незабавно Държаната агенция за закрила на детето. Наред с това обаче има и други поправки – предлага се квалифициран състав и за кражбите на коли, като приготовлението за кражби на МСП също ще се наказва. Предлага  се и възможност за отнемане в полза на държавата на пряката и непряка облага, придобита чрез престъпление. Когато става дума за чужденец, то ще се присъжда нейната равностойност.  ", "date": "2018.10.25", "title": "До 10 години затвор за производство на цигари менте"}
{"url": "https://www.monitor.bg:443/bg/a/view/knsb-proektobudjetyt-2019-e-naj-dobrijat-za-upravlenieto-na-gerb-147824", "text": "Проектобюджетът за 2019 година е най-добрият досега в управлението на Борисов. По този  начин президентът на КНСБ Пламен Димитров определи финансовата рамка за догодина.  Значителното нарастване на разходите щяло да доведе и до значително по-високи възнаграждения.По думите на Димитров средно с около 50 лева ще се увеличи общата осигурителна вноска на работниците, които получават заплата над 2600 лева, след вдигането на максималния осигурителен доход на 3000 лева от следващата година. Това щяло да засегне около 135 хиляди души с доход над сегашния максимален осигурителен доход и щяло да им даде повече права  при излизане в болнични или майчинство, както и при пенсиониране.  Пламен Димитров посочи още, че рамката на бюджетите през годините е \"оптимистично занижавана като приходи, в следствие на което и преизпълнявана\".  През 2017г. той бе преизпълненен с 850 млн. лв. повече, а през настоящата се очаква сумата да 600 млн. лв.", "date": "2018.10.25", "title": "КНСБ: Проектобюджетът 2019 е най-добрият за управлението на ГЕРБ "}
{"url": "https://www.monitor.bg:443/bg/a/view/djenifyr-garnyr-e-lubovnica-na-biznesmen-147838", "text": "Холивудската актриса Дженифър Гарнър има афера с женен мъж. Звездата от сериала „Наричана още“ е в любовни отношения с 40-годишния бизнесмен Джон Милър. Искрата между двамата пламва преди около шест месеца. Никой обаче не обвинява двойката, тъй като Милър е в брак с цигуларката Каролин Кембъл само по документи. Разводът му тече още от 2014 г., но процедурата все още не е финализирана. Плод на любовта между Джон и Каролин са син и дъщеря, докато Гарнър възпитава три деца - Вайлет, Серафина и Самюел. В началото на месеца пък екранната Електра официално прекрати 10-годишния си брак с актьора Бен Афлек. Звездната двойка обяви решението си за раздяла още през юни 2015 г. Според съобщения в медиите, актьорите са решили да сложат край на отношенията си главно заради пристрастяването на Афлек към хазарта. Той обаче отрече тези твърдения. Междувременно холивудският ас излезе от клиниката за алкохолици, в която постъпи към края на месец август. Носителят на „Оскар“ прекара 40 дни в рехабилитационното заведение, като към решението да потърси отново помощ за зависимостта си го подтикнала именно Гарнър. От алкохолизъм Афлек се лекува още през 2017 и 2001 г.", "date": "2018.10.25", "title": "Дженифър Гарнър е любовница на бизнесмен"}
{"url": "https://www.monitor.bg:443/bg/a/view/tacho-svalil-jeni-kalkandjieva-sys-skaridi-147840", "text": "Шестата по красота в света Жени Калканджиева се е влюбила в съпруга си Стефан Манов-Тачо още на първата им вечеря. Тогава той се опитал да впечатли собственичката на модна агенция „Визаж“ с белене на скариди. Това му признала Жени за първи път наскоро, когато двамата говорили за чувствата си. „Той за първи ми сподели как се е влюбил в мен, какво си е помислил, когато ме е видял. Аз, от своя страна, никога не му бях споделяла колко ме е впечатлил, че ме е взел на испанско кино, без да знам нито дума на испански. Дори ресторанта, в който вечеряхме за първи път, го помня и до днес. А Тачо специално го е избрал, защото там специалитетът е скариди, които се белят с ръце и той го е избрал, за да може да ми бели скаридите и да ме впечатли“, разказва в „Папараци“ тя. Чаровната брюнетка не пропусна да заяви, че все още е лудо влюбена в Тачо, след 11 години брак и турбуленциите покрай забежката му с моделката Зорница Линдарева „След толкова години още не сме се развели. Нормално е да сме имали тежки моменти и кризи, но днес сме заедно и си оставаме най-добрите родители за нашето дете. На моменти, моят подход към детето е по-грешен от неговия“, допълни тя. Наскоро Калканджиева сподели, че иска да роди дъщеричка на съпруга си. Двамата вече възпитават син - Георги. Жени неведнъж е споделяла, че не вижда бъдеще за наследника си у нас и планира да емигрира в Азия или Австралия преди Жорко да навърши 13 години.", "date": "2018.10.25", "title": "Тачо свалил Жени Калканджиева със скариди"}
{"url": "https://www.monitor.bg:443/bg/a/view/renault-koleos-blesti-s-chara-na-parij-147815", "text": "Новият флагман в гамата на Renault – Koleos, изглежда ярко и привлича вниманието, особено в разкошната топверсия Initiale Paris, лансирана за първи път на българския пазар. Емблематичната версия в историята на Renault във Франция блести с чара на Париж и съблазнява с луксозния си салон и богато серийно оборудване. В дизайна на модела изпъкват елегантните линии, които подчертават емблематичния за версията цвят „Аметист”. Особено интересно изглежда предната част, в която има множество стилистични подобрения. Хромираната радиаторна решетка всява респект, а фаровете са допълнени с извити дневни светлини. При Initiale Paris оптиката е напълно светодиодна. Предните калници са украсени с оригинални хромирани лайстни, а задните са съчетани с елегантността на мускулестите повърхности. На праговете са поставени сребристи облицовки. Стандартното оборудване на версията включва 19-инчови двуцветни алуминиеви джанти и надпис Initiale Paris под логото на Renault. Задните светлини се простират по цялата ширина, а на върха на багажната врата е поставен дискретен спойлер, който завършва атлетичния профил на модела. Приятните изненади продължават и в салона на новото Renault Koleos. В елегантния интериор блестят хромирани прагове с надпис Initiale Paris и висококачествен кожен салон от пълнозърнеста кожа Nappa. Тя остава гладка и еластична, като е използвана за покритие на скоростния лост и волана с гравиран знак Initiale Paris. Първокласните шевове на седалките са направени ръчно, за да се гарантира майсторска изработка. Всички пластмасови детайли са украсени с черни лакирани вложки, а светодиодното осветление в салона е с променящи се цветове. Предните седалки с комфортни обгръщащи подглавници глезят водача и пътника до него с електрическо регулиране, масаж, отопление и вентилация. Високата позиция помага за добрия обзор напред и настрани, а маневрирането назад е улеснено от камера за заден ход. Мултимедийната система на централната конзола е подчертана от специфично цветово покритие. На централния панел е поставен 8,7-инчов сензорен екран на мултимедийната система R-Link 2 във вид на таблет. Благодарение на него, за аудиосистемата и климатроника има много малко бутони. За перфектния саунд в салона се грижи озвучителната система Bose. На втория ред седалки има достатъчно пространство за краката и над главите дори на високи пътници, а широчината позволява отзад да седнат удобно трима възрастни човека. Обемът на багажника е 550 литра в нормално състояние и 1690 литра със сгънати задни седалки. Капакът на багажника е оборудван с електрическо задвижване и сензорно отваряне. Освен това топверсията Initiale Paris включва двузонов климатроник, сензори за дъжд и светлина, навигационна система, Bluetooth връзка, камера за задно виждане, адаптивен круиз контрол, безключов достъп и бутон за стартиране на двигателя, автопилот за самостоятелно паркиране, система за стабилизация и контрол на налягането в гумите. Като опция се предлага още панорамен електрически стъклен покрив. В помощ на водача е налична система за автоматично аварийно спиране, система за наблюдение на платното за движение и мониторинг на слепите зони. Новото Renault Koleos Initiale Paris е оборудвано с 2,0-литров турбодизелов двигател dCi 175 и се предлага в две версии с възможност за предно и двойно задвижване. 2,0-литровият мотор с турбокомпресор и директно впръскване на горивото развива максимална мощност от 175 к.с. Моторът е комбиниран с безстепенна скоростна кутия X-Tronic, която работи като автоматична трансмисия с различни предавателни числа. Водачът може да избере ръчен режим на скоростната кутия със 7 виртуални предавки и да се възползва от моторната спирачка. На пътя Koleos не е особено пъргав и ще пасне на спокойните водачи, за които динамиката е на заден план. Има какво да се желае и по отношение на окачването, което на равна настилка вози добре, но при дупки и легнали полицаи издава твърдия си характер. Новото Renault Koleos със задвижване 4х4 е подходящ автомобил за експедиции и преходи. Технологията постоянно следи условията на движение и подобрява сцеплението. Системата е много лесна за използване и позволява избор на три режима според терена. Чрез бутон, разположен от лявата страна на волана, се избира един от режимите 2WD, Auto или Lock. Най-икономичен е Koleos на сух път в режим 2WD, когато се задвижва от предните колела, а разходът на гориво е около 6 л/100 км. В градски условия и на магистрала, консумацията е 7,5 л/100 км. Цената на версията Initiale Paris с предно предаване е 69 490 лева, а с 4х4 е 73 490 лева.", "date": "2018.10.25", "title": "Renault Koleos блести с чара на Париж"}
{"url": "https://www.monitor.bg:443/bg/a/view/bylgarija-padna-s-edno-mjasto-v-ranglistata-na-fifa-147842", "text": "България падна с едно място и вече заема 45-о в световната ранглиста на Международната федерация по футбол (ФИФА).  Българският тим има актив от 1428 точки, след като нашият тим победи Кипър с 2:1 за Лигата на нациите, но загуби гостуването си на Норвегия. Начело в ранглистата за октомври излезе Белгия, бронзов медалист от Мондиал 2018 в Русия, с 1733 точки. На второ място е световният шампион Франция с точка по-малко, а третата позиция заема Бразилия с 1699 точки. Ранглиста на ФИФА: 1 (1). Белгия - 1733 точки 2 (1). Франция - 1732 3 (3). Бразилия - 1669 4 (4). Хърватия - 1635 5 (6). Англия - 1619 6 (5). Уругвай - 1617 7 (7). Португалия - 1616 8 (8). Швейцария - 1598 9 (9). Испания - 1594 10 (10). Дания - 1584 - - - 45. (44) България - 1428 - - - 48. (52) Норвегия - 1420 - - - 62. (61) Словения - 1367 - - - 86. (86) Кипър - 1279", "date": "2018.10.25", "title": "България падна с едно място в ранглистата на ФИФА"}
{"url": "https://www.monitor.bg:443/bg/a/view/sitonija-gori-147833", "text": "Неконтролируем горски пожар избухна на Ситония - средния ръкав на Халкидическия полуостров в Гърция тази сутрин. Огънят е пламнал близо до Платаница, изпепелявайки покрита с борова гора площ. Потушаването на стихията е затруднено от силните ветрове. На място вече има 35 пожарникари с 16 превозни средства, както и доброволци, които непрекъснато се увеличават. Към района летят четири хеликоптера, които ще се включат в борбата с огнената стихия, пише „Труд“. Провинциалният път за Ситония е затворен от кръстовището на Вурвуру до кръстовището на Сикия. Огънят наближава и първите къщи на курортното селище Сарти. В района е прекъснато електрозахранването, не работят и мобилните телефони. Желателно е българските туристи и българи живеещи в района да се изтеглят навреме, като при нужда да се свържат с българското консулство в Солун.", "date": "2018.10.25", "title": "Ситония гори "}
{"url": "https://www.monitor.bg:443/bg/a/view/opozicijata-ne-iska-simeonov-nachelo-na-syveta-za-horata-s-uvrejdanija-147826", "text": "Опозицията, в лицето на БСП и ДПС, както и „Воля“ и „Атака“, не искат вицепремиерът Валери Симеонов да оглави Националния съвет за интеграция на хората с увреждания. Само преди ден социалната комисия в НС одобри новия закон за хората с увреждания, в който е записано съвета да не се огласява от министър, а от вицепремиер. В случая ресорният вицепремиер е именно Валери Симеонов.  Според  ДПС обаче това е скандално. Хасан Адемов , който оглавява социалната комисия в парламента, от ДПС ще предложи между двете четения на закона в парламента да се върне сегашната ситуация, в която социалният министър да е начело на съвета - Бисер Петков. Няма нищо ново в профила на Симеонов, напомни Адемов и обясни, че ДПС още от самото създаване на правителството е против участието на националистите в него. Дали ДПС ще предприеме действия след отказа на Симеонов да даде оставка, ще стане ясно след заседанието на Централния съвет в петък. На свой ред Антон Кутев от БСП обясни, че предложението Симеонов да оглави съвета звучи като виц. Според социалистът идеята начело на съвет да е вицепремиер е добра, проблемът е, че в този случай вицепремиерът е нелепо избран. Звучи като виц, но истината е, че законът е писан преди скандала със Симеонов, обясни Кутев. \"Самият закон не е лош. Лоша кандидатура на лошо място, така че не е проблемът в закона, а в човека. Този човек не може да върши тази работа\", коментира соцдепутатът.  По думите му Симеонов не може да остане вицепремиер и рано или късно той ще подаде оставка. По повод предложението на ДПС между двете четения на закона текстът да бъде променен, Кутев заяви, че няма нужда от това.  На подобно мнение се оказа и лидерът на „Воля“ Веселин Марешки. Според него не трябва да сменя закона, за да се прехвърли тази дейност към друг вицепремиер. „Трябва да сменим вицепремиера“, каза той и поясни, че ако Симеонов остане на този пост ще стане огромен скандал. „Не считам , че ние да си променяме законите, заради присъствието на такива хора в правителството“, каза Марешки. Атакистът Явор Нотев пък определи въпросът като дискусионен, но в сегашната ситуация би било провокация към обществото, ако това предложение бъде прието. От изказването му се разбра, че снощи е имало среща между Волен Сидеров, Валери Симеонов и Красимир Каракачанов. Зам.-председателят на социалната комисия в парламента Светлана Ангелова от ГЕРБ пък обяви, че по време на обсъжданията не е имало критики от ресорните организации към предложението, а идеята е била съветът да се ръководи на ниво, по-високо от министър. Тя обяви, че не може да каже кой трябва да оглави новия орган, но допълни, че има обществено напрежение и че между първо и второ четене текстът може да претърпи редакция.  „Визирано не е името Валери Симеонов, а ресорният вицепремиер“, разясни тя. Йордан Апостолов от НФСБ пък изтъкна, че това е решение, взето много преди да избухне скандала около изказването на Симеонов. „ Винаги има обществен натиск, когато се върши нещо. Само човек, който не работи, не греши. Когато лежиш на леглото, само тогава не можеш да паднеш“, каза той.", "date": "2018.10.25", "title": "Опозицията не иска Симеонов начело на съвета за хората с увреждания"}
{"url": "https://www.monitor.bg:443/bg/a/view/lovec-grymna-kolega-v-balkana-147827", "text": "Ловец простреля по невнимание свой колега по време на ловен излет. Инцидентът станал в сряда след обяд по време на лов за диви прасета в района на село Дрента, община Елена, в Стара планина. Пострадалият е на 38 години и бил улучен в областта на корема. Той е откаран и настанен в областната болница във Велико Търново в тежко състояние и с опасност за живота. колегата му, който произвел изстрела е на 46 години от Горна Оряховица оръжието му, законно притежавана ловна пушка, е иззето. Срещу него е образувано досъдебно производство.", "date": "2018.10.25", "title": "Ловец гръмна колега в Балкана"}
{"url": "https://www.monitor.bg:443/bg/a/view/lajka-i-anason-zazdravjavat-ligavicata-147785", "text": "Лайката и анасонът заздравяват лигавицата и по този начин са истински съюзник срещу стомашните заболявания. При гастрит се смесват 20 г цветове от лайка, 20 г сладък корен и до 100 г натрошено ленено семе. Билките се разбъркват добре. Една супена лъжица от сместа се кипва за кратко, прецежда се и се изпиват по 3-4 чаши през деня. При язва се смесват 40 г цветове от лайка, 30 г сладък корен, 10 г семе от анасон или резене. Билките се разбъркват добре и една чаена лъжичка от сместа се залива с чаша вряла вода. Чаят се прецежда след 10 минути. Да се пие по една чаша от този чай три пъти дневно половин час преди хранене. При киселини смесват по 30 г листа от маточина, цвят лайка, стрък петопръстник, 10 г стрък бял равнец. Билките се разбъркват добре. Една чаена лъжичка от сместа се запарва с 300 мл вряла вода. След 10 минути чаят се прецежда и пие. Помага и комбинацията от 50 г корен от ружа и сладък корен. Една чаена лъжичка от тази смес се залива с приготвената запарка от горната смес и се прецежда след 20 минути. Така приготвеният чай се пие на глътки.", "date": "2018.10.25", "title": "Лайка и анасон заздравяват лигавицата"}
{"url": "https://www.monitor.bg:443/bg/a/view/bliznacheta-se-rodiha-v-linejka-147829", "text": "Близначета момичета се родиха в линейка на спешна помощ. В сряда бил получен сигнал за жена с коремни болки в Стражица. Към адреса веднага била изпратена линейка. Докато превозвали жената към болницата обаче, тя внезапно започнала да ражда. Оказало се, че родилката е подготвена за едно дете, но не знаела, че ще става майка на близнаци. Дежурната фелдшерка в линейката обаче, за щастие, се оказала прекрасно подготвена и преди линейката да пристигне в болницата, тя вече успяла да даде живот и на двете бебета. От болницата във Велико Търново днес съобщиха, че двете малки госпожици с тегло 1,940 и 2,100 кг. са в кувьози и заради това, че са доста недоносени, са настанени в неонатологията, с инфекция. Цялото отделение се грижи за тях. а що се отнася до фелдшерката, оказа се, че това е четвъртото израждане, което тя води само през тази година. Жената обаче предпочита да запази самоличността си в тайна.", "date": "2018.10.25", "title": "Близначета се родиха в линейка"}
{"url": "https://www.monitor.bg:443/bg/a/view/rodopite-osymnaha-s-pyrvi-snjag-147825", "text": "Със снежна покривка осъмнаха Родопите тази сутрин, като по най-високите места на връх „Перелик“, „Рожен“ и в района на хижа „Преспа“ натрупа близо от 3 до 5 см.    Според данни на метеорологичната служба на „Рожен“, валежът е започнал малко след 22:00 ч. и малко повече от час е валяло, като е натрупало близо 3 см. снежна покривка.   Температурите там са паднали до – 6.5 градуса В района на хижата, която се намира в землище на смолянското село Славейно и е на 1785 м надморска височина, настилката е достигнала 5 см. ", "date": "2018.10.25", "title": "Родопите осъмнаха с първи сняг "}
{"url": "https://www.monitor.bg:443/bg/a/view/200-uchilishta-zapochvat-rabota-sys-selfie-147831", "text": "В 200 училища средата на следващия месец предстои да бъде въведен европейският инструмент за самооценка - Selfie. Те ще имат възможност да работят и да си направят дигитална диагностика - какви умения притежават учители и от какви имат нужда, какво искат учениците, обясни зам. - министърът на образованието и наука Деница Сачева по време на 14-та национална конференция по е-Образование, която ще премине под мотото „Дигитални умения за устойчиво е-Образование”. Тази тема е сред приоритетите на МОН и към него до момента за придоставени около 200-250 млн.лв от държавния бюджет и по различни оперативни програми, заяви Сачева. Тя избори инструментите, с които се работи в сферата на дигитализация на образованието. \"Вчера в Министерски съвет бе прието решение във връзка с проекти, които да се финансират по програмата за структурни реформи на Европейската комисия и бе даден висок приоритет на проекта, свързан с разрастване на стратегия за  въвеждане на облачни решения в системата на образованието в България.\", каза Сачева. Тя припомни, че от следващата година започва и работата по проекта\" Образование за утешение ден\" по ОП \"Наука и образование за интелигентен растеж\" -, който е на стойност 50 млн. евро. По него ще се обучават на дигитални умения учители, които преподават дигитални технологии, както и 13 хиляди преподаватели, които преподават чрез технологии. Освен обучения, по проекта ще разработи и електронно съдържание и отворено образователните ресурси.  \"Предстои и разработване на национална програма за участието на IT бизнеса в училище. Работещите в тези компании ще имат по - лесен достъп и възможност да преподават. В програмата ще има компонент, с който учителите, които преподават технологии или искат да осъвременяват непрекъснато дигиталните компетентности да имат лесен достъп.\", обясни още зам. - министърът за стратегиите на МОН. Програмата ще помогне за преодоляване на предизвикателства пред учителите в въвеждането на предмета компютърно моделиране в трети клас, като опита да им осигури необходимите дигитални умения. Сачева сподели, че по време на европейската седмици на кодирането тази година се се включили повече от 24 хилядите деца, ученици у студенти щ . Сред тях за първи път е имало и детски градини, които се включват с университети. Тя допълни, че по проекта \"Образование за утрешния ден\" ще бъдат включени пилотното и 50 детски градини.  Предизвикателство обаче остава дигитализацията на висшето образование, каза още Сачева. ", "date": "2018.10.25", "title": "200 училища започват работа със selfie"}
{"url": "https://www.monitor.bg:443/bg/a/view/elena-poptodorova-otkradnah-krema-ne-znam-zashto-147817", "text": "Заради възможност, предвидена от полския НПК, съдът прекрати условно делото срещу бившата посланичка на България в САЩ Елена Поптодорова при едногодишен изпитателен срок. Това означава, че ако през тази една година тя извърши ново престъпление, делото ще се върне в съдебната зала. \"Признавам. Преди полета за София извърших кражба на крем. Не мога да обясня своето деяние. Беше миг на моментна слабост. Аз съм пенсиониран дипломат, в момента нямам имунитет. Много съжалявам за това деяние. Бих искала да се подложа доброволно на наказание.\" Това е заявила Поптодорова при разпита й по време на задържането на летището във Варшава на 27 февруари м. г. Протоколът от разпита е приложен към материалите по делото, което в сряда приключи за българката по най-добрия възможен начин. \"Съдът няма никакви съмнения, че тя е извършила престъплението, признава я за виновна, но не я наказва. Това, че се е извинила на фирмата собственик на крема и го е заплатила, признанията, които е направила са смекчаващи обстоятелства, които дават възможност за условно прекратяване на производството.\" - коментира за \"Монитор\" съдебният репортер на ТVN24 Пьотр Махайски. Елена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. От материалите, събрани от Районната прокуратура на Варшава - Охота става ясно, че кражбата е извършена на 24 февруари в 10:26. Всички действия на Елена Поптодорова и движението й са проследени с камерите за наблюдение. В 10:09 бившата дипломатка получава бордната си карта в пункта за проверка за сигурност. На снимките, които са приобщени към материалите по делото срещу нея се вижда как елегантно облечена жена с дълго бежово палто и малко синьо куфарче влиза в един от безмитните магазини. Минава покрай рафта с кремовете, след миг се спира, обръща се и отново отива към рафта. Оставя куфара, разтваря полите на палтото с дясната си ръка посяга към тъмна опаковка и я крие под палтото. В 10.27 излиза от магазина. Шест минути по-късно влиза в зоната \"Не Шенген\", а в 11:23 отлита с полет LO631 за София. Никъде на снимките, приобщени към делото не се вижда Поптодорова да провежда телефонен разговор. В защитната си теза, вече у нас тя твърдеше, че е била разсеяна и разтревожена след като позвънила майка й. В 17:00 часа е установена кражбата на крема в магазина. Уведомена е полицията, извършителката е идентифицирана още същия ден като Елена Поптодорова, притежателка на български дипломатически паспорт и е установено, че има купен обратен билет до Варшава за 27 февруари. Същия ден ок. 16 часа при преминаване на граничен контрол на летището Поптодорова е задържана. Кремът е намерен у нея, алуминиевото капаче на крема не е било дори повдигнато, липсвала е само кутията. Българката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество. \"Моля съдът да реши условно прекратяване на делото, това е абсолютно инцидентна ситуация. Моля да прекратите делото, като постановите минимален изпитателен срок\" - поиска адвокатът на Поптодорова на първото и последно заседание по същество. Преди това Елена Поптодорова е поднесла извиненията си към магазина и е заплатила пълната цена на крема в размер на 1640 злоти, ок. 820 лева. \"По това дело нямаше никакви съмнения за фактическите обстоятелства. Това е типичен пример на прилагане на института на условното прекратяване. Подсъдимата от момента на извършването на престъплението е направила всичко, за да компенсира щетите и да се извини. Паричното изражение е реално наказание. Мисля, че и така това ще бъде за подсъдимата достатъчен урок\" - подчерта в мотивите за присъдата съдийката по делото. Според нея интересът на медиите към случая е допълнително наказание за подсъдимата. Поптодорова е осъдена е да заплати съдебните разноски и 1000 злоти (ок. 500 лева) във фонда за помощ на жертвите на престъпления. Условното прекратяване означава, че съдът признава подсъдимата за виновна, но я освобождава от наказание и формално остава неосъждана, името и няма да влезе в регистъра на осъжданите лица в Република Полша. ", "date": "2018.10.25", "title": "Съдът пусна под условие Елена Поптодорова"}
{"url": "https://www.monitor.bg:443/bg/a/view/d-r-veselin-gerev-ponedelnikyt-sled-smjanata-na-vremeto-e-kritichen-147797", "text": "Най-засегнати са хронично болните и шофьорите, коментира пред \"Монитор\" психиатърът. - Това е погрешно схващане. Местенето на стрелките както напред, така и назад променя динамичния стереотип на човека. И ще обясня защо. След промяната в края на седмицата ще започнем да ставаме с час по-късно, ще пием кафето си час по-късно и ще отиваме на работа час по-късно. Само че ще си тръгваме по-късно, което означава, че в края на работния ден организмът ни ще започне да се съпротивлява на промяната. Също така ще си лягаме час по-късно и това води до разстройване на ритъма. По-опасното е, че ще приемаме лекарствата си час по-късно и това е фатално за хората със сърдечносъдови, ендокринни и психични заболявания. Според кардиолози, след като преместим часовника с час назад, нямало никакъв проблем за организма ни, което не е вярно. Промяната влияе зле, защото изчакването с час за лекарства може да провокира сърдечна криза или аритмия. Преди 15 години дори попаднах на проучване на Шведския медицински институт, който присъжда нобеловите награди за медицина. В него беше изтъкнато, че при смяна на времето понеделникът е най-критичен за хората с хронични заболявания. Инфарктите и инсултите се увеличават с 50%. И тогава дори кардиолозите ни сочеха с пръст, приеха тези данни с насмешка. Но след като провериха посещенията в спешните центрове, се оказа, че случите се увеличават с 60%. Което показва, че това са световни тенденции. Спомняте ли си, че миналата година в понеделника точно след смяната на часовото време шофьорът на автобуса от София за Несебър заспа на волана и катастрофира. Добре че нямаше жертви. В Германия е правено проучване, че в понеделника след смяна на времето трудовите злополуки се увеличават с 50%, а ПТП-тата с 45% заради невнимание на водачите и заспиване на волана. - Особено хората, които работят с машини, управляват превозни средства, трябва да регулират ритъма на биологичния си часовник, като приемат вечер мелатонин. Дори и минималната промяна може да бъде фатална. А тези, които приемат лекарства, е добре цяла седмица преди смяната на времето да издърпат приема с 10 минути. Така в деня на смяната ще го синхронизират. Това е вариант, за да няма сътресения. Иначе за здравите хора самата адаптация е в рамките на 4 - 5 дни. Винаги последният час на работа ще е тежък, ще заспивате час по-рано, но и ще се събуждате час по-рано. - Според мен ние генетично сме предразположени към зимното часово време. - Лятното часово време не води до никакъв икономически ефект и това е доказано. То е въведено в Германия през Първата световна война. Идеята е да не светят няколко десетки милиона крушки, а енергията, която не се употребява, да се използва за металолеене, тоест за военната индустрия. В момента пестим достатъчно по отношение на енергия и отопление. Също така развитите страни от БРИКС от седем години не сменят времето, защото това вреди на здравето, а не носи ползи на икономиката. В САЩ също всеки щат решава сам за себе си. - Депресиите са константни, промяна няма. Просто в някои сезони се засилват. Но през лятото е голям проблемът със съня, защото е светло до 21 часа. Американците са установили, че мелатонинът се произвежда на цикли - около 22 часа, когато навън вече е тъмно. В противен случай цикълът се измества и затова през лятото се спи доста по-малко и по-неспокойно. Това не се дължи само на жегата. Не случайно в скандинавските страни колегите препоръчват през лятото да се спускат щори за предпазване на организма, а зимата - солариум като фотостимулация.", "date": "2018.10.25", "title": "Д-р Веселин Герев: Понеделникът след смяната на времето е критичен "}
{"url": "https://www.monitor.bg:443/bg/a/view/elektronni-ochila-promenjat-fokusa-pri-chetene-147828", "text": "Електронно адаптивните очила, които от ежедневни очила могат да преминат в режим за четене с натискането на бутон, не са нещо ново, но все още технологията не е достигнала до масовия потребител. Очилата на японската компания TouchFocus, може да бъдат първите, който ще превърнат концепцията в работещ продукт. През 2011 г. бяха представени очилата PixelOptics, които използваха електрически активирани течни кристални в стъклото, за да променят фокуса и превърнат обикновени очила в очила за четене с натискането на бутон. Също така, изглеждаха добре, което обикновено не е така при адаптивните очила.   TouchFocus изглежда се напарави това, което PixelOptics не успя. Фирмата предлага очила с атрактивен дизайн, които променят фокуса си с натискането на бутон, разположен близо до слепоочието. Очилата използват система с течни кристали подобна на PixelOptics, но се предлагат с рамки в 20 различни дизайна. Препоръчителната цена на TouchFocus в Япония е ¥ 250.000 ($ 2.220).", "date": "2018.10.25", "title": "Електронни очила променят фокуса при четене"}
{"url": "https://www.monitor.bg:443/bg/a/view/578-deca-nameriha-nov-dom-za-godina-147807", "text": "578 деца от общо 2127, вписани в Регистъра по осиновяване, са намерили нов дом през изминалата 2017 г. Броят на кандидат-родителите пък е 1486, което е с 30% по-малко от децата, които подлежат на осиновяване, показват данните на асоциацията на осиновените и осиновителите. От 2011 до 2016 г. семейство са намерили общо 4277 деца, от които 53 са с увреждания. Броят на децата, осиновени през този период, намалява с около 50 всяка година, показват още данните. Преди 7 години са осиновени 952 деца от общо 2976, вписани в регистъра. През 2012 г. децата с нов дом са били 738 деца от общо 2835, а година по-късно са осиновени 737 от 3188 хлапета. През 2014 г. близо три хиляди деца са били част от Регистъра за осиновяване, но само 676 от тях намерили семейство. През 2015-а пък институциите са напуснали 618 от 1542 деца, а следващата година други 556 малчугани са били осиновени от общо 2355 деца в регистъра. По-ниският брой осиновени деца спрямо броя на кандидатите се обяснява с това, че желаещите да станат родители за хлапетата. Сред тях са възраст от 0 до 3 г., добро здравословно състояние, български или смесен произход. Според данните на асоциацията през последните 7 години около половината от регистрираните за осиновяване деца са били с увреждания. За първите девет месеца на тази година броят на допуснатите осиновявания е 395, съобщиха от Агенцията за социално подпомагане пред „Монитор“. 44 са пък осиновените до този момент деца във Варна от вписаните във водения от Регионалната дирекция за социално подпомагане регистър, отчете нейният директор Димитричка Кънчева. Повече от половината от тях – 26, са намерили семейство в България. където избират предимно по-големи деца или такива с увреждания. Чуждестранните осиновители били от Италия, Испания, САЩ, Канада и др. Общият брой на вписаните във варненския регистър деца е 135, от които 58 здрави, а 77 с увреждания. Желаещите да осиновят дете били 130 от общо 1398. Кънчева обясни, че тече процедура за осиновяването на още пет деца, докато настанените в приемни семейства били 118.", "date": "2018.10.25", "title": "578 деца намериха  нов дом за година "}
{"url": "https://www.monitor.bg:443/bg/a/view/prof-nikolaj-ovcharov-perperikon-s-posetitelski-centyr-i-muzej-do-godina-147798", "text": "Около 6000 монети сме открили в акропола от началото на разкопките, казва в интервю пред \"Монитор\" археологът. - Това е цяла одисея, бих казал, която продължава вече 15 години. През далечната 2004 година попаднах на светилището и най-вероятно резиденция на хълма, която се намира на около 3 - 4 километра северно от село Бенковски. - Така е. Долината е богата на светилища, тракийски гробници. Знаете, че преди две години разкрих и църквата на Патриарх Евтимий. Сегашното светилище преди време бе посещавано само от иманярите и косвените данни, които постъпваха, бяха, че там има много антични монети. И наистина още при първите разкопки през 2004 година попаднах на сгради, в които разкрих монети от периода 4-ти - 1-ви век пр.Хр. от древногръцкия град Маронея, който се намира на северното егейско крайбрежие. Те са били платежно средство и в Източните и Средните Родопи през това време. Дълго след това нямаше проучвания. Но искам да изтъкна, че всъщност всички изследвания досега са финансирани от Александър Митушев, който наистина има сериозен поглед върху този район. Така през 2016 година младият археолог Любен Лещаков започна разкопки в подножието на хълма и попадна на некропол отново от времето на 4-ти - 1-ви век пр.Хр. Той успя да разкопае гроб на тракийска принцеса със сребърни украшения, което предизвика голям интерес. Така картината започна да се подрежда. През 2017 - 2018 година, когато проучванията продължи доц. Здравко Димитров, а аз поех ролята на наблюдател, започнаха разкопки на светилището на върха. За две години то беше разкрито, а в него бяха намерени много монети - вече има 50 от това време. Стана ясна и структурата на светилището. Попаднахме на стена от елинистическата епоха от 4-ти - 1-ви век пр. Хр. Явно е обхващала селище в подножието на резиденцията. Към края на проучванията на около 2 км от светилището беше открита и тази крепостна стена с циклопски градеж. Тя ни изуми, защото този градеж е много характерен за края на бронзовата и началото на желязната епоха, което е краят на II и началото на I хил. пр.Хр. Градежът е наречен така по-късно от авторите, които са смятали, че само циклопите са можели да преместят тези огромни блокове. Така че този градеж е характерен за т.нар. Микенска Гърция - за Троя, Пелопонес. Това са времената на Троянската война. Интересното е защо има такъв градеж в Тракия. До излизането му имахме само един такъв градеж - от Пловдив. Преди повече от 30 години проф. Александър Фол предвиди чисто теоретично някои неща и въведе терминът Микенска Тракия. Ние, археолозите, пък имаме задачата да доказваме някои неща. Така че сегашното откритие потвърждава неговите идеи. Всичко беше подплатено и от керамика от този век - издълбани висулки с бяла боя. Така че данните сочат за резиденция, възникнала в края на II хил. пр.Хр. Продължила е да функционира и през желязната епоха. Важно е, че на този обект няма късни строежи и т.нар. замърсяване. Така че тук не се наблюдава това натрупване, което имаме на Перперикон и Татул. Затова и за нас този обект е толкова важен. - Да, приключиха в събота. - Що се отнася до този обект, не мога да кажа кога ще приключи. Надявам се да намерим средства и разкопките да продължат. Но той е част от общата картина, която създаваме за Средните и Източните Родопи - имам предвид Перперикон, светилището на Дионис, което открихме. Що се отнася до Перперикон, тази година там беше година на Средновековието. Вече копаем южния квартал, акрополът е завършен. След откриването на най-голямата базилика попаднахме и на интересен средновековен квартал от 13-и - 14-и век. Той всъщност не е толкова ефектен, но ни показва живота на обикновените хора през това време. Това е различното, защото в акропола е била съсредоточена предимно властта. Засега не мога да кажа към какво ще насочим точно работата си, защото се движим от парцел на парцел. - Обектът се развива много добре. Тази година вече ни показа един град от 5-и - 6-и век. Има сходни черти с класическия Перперикон, но има и доста големи разлики. Вече работим изцяло във вътрешната част на обекта. Може би най-важната находка беше отварянето на кръщелнята от 5-и - 6-и век, която беше открита през 60-те години от моя баща. Знаете, че повече от половин век тя беше под земята. В момента кръщелнята, която е уникална, е под стъклено покритие. По този начин ще бъде защитена, но и атракция за туристите. - Що се отнася до градоустройството на Перперикон, имаме открити четири езически храма, три големи базилики, три средновековни църкви, стотици жилищни сгради. А като находки е трудно да се обобщи, но със сигурност са десетки хиляди. Иначе само от акропола на Перперикон допреди три години са извадени около 6000 монети. Най-ранната е от края на VI - нач. на V век. Оттогава има открити монети от всеки век - до 14-и, без прекъсване. Също така имаме накити от различни епохи, керамика и др. Общо взето, има находки да се напълни цял музей. Тук е времето да кажа, че почти приключват търговете за европейския проект, чрез който ще има посетителски център под Перперикон. Той трябва да е готов до края на следващата година. Освен места за почивка в него ще има и музей с част от находките. Това всъщност е пети европейски проект, който реализираме. Роден е на 19 юли 1957 г. във Велико Търново Става доктор на историческите науки на 43 г., а на 45 – професор Преподава в Нов български университет, в Московския славянски университет и е старши научен сътрудник в БАН Автор е на близо 50 книги, над 300 статии и научни съобщения", "date": "2018.10.25", "title": "Проф. Николай Овчаров: Перперикон с посетителски център и музей до година"}
{"url": "https://www.monitor.bg:443/bg/a/view/do-dekemvri-jasni-novijat-shef-i-chlenove-na-buroto-za-kontrol-na-srs-147821", "text": "До началото на декември трябва да са ясни новият шеф и членове на Бюрото за контрол на СРС-та. НС прие правилата за избор на членовете на бюрото, който бяха гласувани единодушно със 126 гласа \"за\".  Така в срок от 10 дни парламентарните групи трябва да номинират своите кандидати Ще бъдат избрани петима членове, включително председател и заместник-председател. Мандатът на състава е пет години. От кандидатите ще се изисква заверено копие от валидно разрешение за достъп до класифициране информация с ниво \"строго секретно\" или документи за проучване за надеждност. НПО-та ще имат право на становища  и въпроси към кандидатите. Ако някой от тях не отговаря на изискванията за стаж, то партиите ще имат три дни да предложат нов кандидат.  Ако някой от номинирането няма разрешение за достъп до квалифицирана информация, то той трябва да премине през проверка на службите. Едва след това ресорната комсия трябва да прегледа данните и ако е отказан достъп на един от тях, то трябва да уведоми партията, която го издига. Парламентарната група пък ще има срок от 7 дни да каже името на друг кандидат. В рамките на срок от 7 дни пък трябва да се проведе изслушвана на кандидатите, след това в рмаките на 7 дни ресорната комисия в НС трябва да публикуват докалд от него. Едва след това е и самото гласуване в планарната зала.  Мандатът на сегашния изтича на 19 декември 2018 г. ", "date": "2018.10.25", "title": "До декември ясни новият шеф и членове на Бюрото за контрол на СРС"}
{"url": "https://www.monitor.bg:443/bg/a/view/kralica-elizabet-vtora-komentira-brekzita-chaka-ni-novo-partniorstvo-147819", "text": "Великобритания очаква ново партньорство с Европа след Брекзит. Това заяви британската кралица Елизабет II на прием в Бъкингамския дворец, предаде Би Би Си.  Кралицата даде гала вечеря в чест на визитата на краля на Холандия Вилем-Александър и съпругата му кралица Максима. Пред гостите си Елизабет II произнесе реч, в която отбеляза специалните отношения между Великобритания и Холандия и изрази увереност, че те няма да бъдат повлияни от излизането на страната й от Европейския съюз. От своя страна крал Вилем-Александър заяви, че напускането на общността от Великобритания го огорчава, но Брекзит не бива да се приема като сбогуване.", "date": "2018.10.25", "title": "Кралица Елизабет Втора коментира Брекзита: Чака ни ново партньорство "}
{"url": "https://www.monitor.bg:443/bg/a/view/12-500-aplodiraha-remi-malek-v-bohemska-rapsodija-147754", "text": "Бурни аплодисменти си заслужи актьора с египетски корени Реми Малек след световната премиера на дългоочакваното заглавие „Бохемска рапсодия“. Звездата от „Господин Робот“ влиза в главната роля на фронтмена на Queen Фреди Меркюри, а близо 12 500-те присъстващи любители на седмото изкуство в зала „Уембли“ се изправиха на крака, за да отпразнуват блестящото му представяне на големия екран. Критиците застават зад същата теза – Малек е бижуто в биографичния филм, който обаче очарова единствено с музикалните си сцени. Въпреки това, личният живот на Фреди не е изследван в достатъчна дълбочина, пишат още те. Като причина за това критиците посочват участието на Брайън Мей и Роджър Тейлър в продуцентския екип на лентата. Именно те настоявали филмът да не се фокусира толкова върху противоречивата личност на Меркюри, колкото върху музикалния му гений. Друг любопитен факт е, че въпреки всички скандали около него, Брайън Сингър е единственият посочен режисьор на проекта. Припомняме, че той беше отстранен от работата по проекта в края на миналата година, а като причина за това бе посочено системното му отсъствие от снимачния сет. Неговото място в крайна сметка зае Декстър Флетчър. Според източници на The Hollywood Reporter смяната не се е отразила на финалния вариант на филма, заради което и името на Сингър е записано на мястото на режисьора. У нас ще можем да гледаме „Бохемска рапсодия“ от 2 ноември.", "date": "2018.10.25", "title": "12 500 аплодираха Реми Малек в „Бохемска рапсодия“"}
{"url": "https://www.monitor.bg:443/bg/a/view/hakeri-atakuvali-i-japonskoto-voenno-ministerstvo-147820", "text": "Хакери са атакували японското министерство на отбраната още през юли, съобщава Окинава Таймс.  Засега произходът на нападението не е известен. Ясно е обаче, че хакерите са се внедрили във военното ведомство чрез вирус, който поразил данните за търговете и за закупуването на отделни въоръжения. Каква е била крайната цел не е ясно. Електронната система на министерството на отбраната на Япония е била изведена от строя за четири седмици.", "date": "2018.10.25", "title": "Хакери атакували и японското военно министерство "}
{"url": "https://www.monitor.bg:443/bg/a/view/kameri-v-dvora-na-vsjako-uchilishte-temata-147810", "text": "Да се поставят камери за външно наблюдение в двора на всяко училище. Това предвиждат плановете на Столичната община, съобщиха за „Монитор“ от „Московска“ 33. За целта се предвижда да бъде разширен центърът за видеонаблюдение, Общинските учебни заведения са под строг видеоконтрол. Оперативният дежурен център Без външно наблюдение в момента обаче са 66. „Камери има и в други обществени зони като паркове и площади и други. Има детски градини и училища със собствено видеонаблюдение, което не се наблюдава в оперативния дежурен център и видеонаблюдение, което е извън посочения брой. Наблюдението се извършва на място в самия обект“, уточниха от Столичната община. В началото на годината се заговори за поставяне на вътрешно наблюдение в детските градини. От „Московска“ 33 обаче обявиха, че това ще случи само след съгласието на педагогическия състав и родителите. Това бе и причината да тръгнат анкета из забавачките, които показаха, че масово не се възприема идеята за вътрешното наблюдение. Системата за наблюдение в София заработи през 2006 г. Две години по-късно под надзор са били 40-50 обекта, в момента се наблюдават 353 места Центърът в Столичната община има контролна точка за Националния спешен номер 112, което помага да се създаде бърза координация между екипите за спешна помощ. Видеоцентърът разполага с над 3500 камери, които следят обществения ред в града. 2600 дебнат за крадци, вандали и всякакви нарушения на обществения ред. 230 следят трафика и нередностите по пътя. В метрото пък ни наблюдават 630 камери.", "date": "2018.10.25", "title": "Камери в двора  на всяко училище (ТЕМАТА)"}
{"url": "https://www.monitor.bg:443/bg/a/view/esenta-sybujda-jazva-koliti-i-gastriti-147784", "text": "Захлаждането през есента в комбинация със зеленчуците с люспи като домати и чушки събуждат колитите, гастритите и язвата на дванадесетопръстника. Освен с болки, които се обострят нощем, те протичат още с болки под лъжичката, киселини, които изгарят хранопровода. Неизбежни са подуването и газовете. Неправилното хранене, диетичните грешки, стресът са предразполагащи фактори и влошават състоянието. Мнозина не различават тези състояния при болка. Без диагностика те започват лечение с природни средства, което може да се окаже ефикасно за едно, но безполезно за друго стомашно заболяване. Гастритът представлява възпаление на лигавицата на стомаха и дванадесетопръстника. Основните му форми са остра и хронична. Острата форма може да трае до 15-20 дни. Причинителите са много и обикновено човек, който веднъж е имал заболяването, може лесно да го получи пак. Основен причинител обаче се счита неправилно хранене, натоварване на стомаха с люспести, семчести, люти, горещи храни или такива с изразена киселинност. Алкохолът и медикаментите също са сред факторите, които го възбуждат. Болките, придружени с гадене започват след хранене. Те са придружени от подуване на стомаха, киселини, газове. Язвата е много често срещано заболяване, от нея страдат 10% от човечеството. Тя се развива при хора, които са страдали от гастрит и представлява рана, понякога и кървяща. Възпалената и стегната лигавица лесно се поддава на такива наранявания. В повечето случаи язвите са малки, затварят се, а нерядко успяват да се „скрият“ от рентгенографията поради надиплената и нагъната структура на стомаха. Симптомите й са като тези на гастрита, но са по-остри. Възпалената лигавица на дебелото черво се нарича колит. Основните причини са инфекциите. Когато възпалението е в тънкото черво, говорим за ентероколит. Нерядко идва с възпаление на стомаха, тогава е налице гастроентероколит. Пациентът се оплаква от тъпа, неопределена болка по целия корем, подуване и газове. В някои случаи е налице висока температура, езикът се облага. От колити страдат повече жените, особено на средна възраст, отколкото мъжете. Червеното цвекло съдържа витамин U или противоязвен витамин, който стимулира зарастването на язвените дефекти и намалява стомашната киселинност. Затова се препоръчва по една кафена чашка сок от това кореноплодно всяка вечер преди лягане и сутрин след ставане от сън. При изпиване на първата доза може да се появи гадене, световъртеж и дори прималяване. Това се случва, ако тялото е натрупало много шлака и е замърсено отвътре. След втората – третата доза тези прояви отшумяват. За по-леко адаптиране на организма към сока от цвекло се препоръчва в началото той да се разрежда с морковен, ябълков или друг натурално изцеден сок. Клеевата тинктура е незаменима при упорити на лечение язви, гастрити и колити. За приготвянето й са необходими 30 г прополис (пчелен клей), който се нарязва и залива със 100 мл 90-95% чист етилов спирт. Пълното разтваряне се постига след седмица, но разтворът може да се използва от първия-втория ден. Пие се по 20-30 капки в супена лъжица вода, а за деца дозата е 5-10 капки на прием.", "date": "2018.10.25", "title": "Есента събужда язва, колити и гастрити "}
{"url": "https://www.monitor.bg:443/bg/a/view/barsa-ne-sgreshi-i-bez-mesi-rezultati-147822", "text": "\"Барселона\" победи \"Интер\" с 2:0 в директния сблъсък за първото място във временното класиране на група „B“ от Шампионската лига.  Рафиня Алкантара (32) и Жорди Алба (83) бяха точни за каталунците, които бяха без контузената си голяма звезда Лионел Меси, изгледал срещата на „Камп Ноу“ в компанията на един от своите синове – Тиаго. В другия мач от групата ПСВ завърши 2:2 с гостуващия \"Тотнъм\" и изглежда двата тима ще си оспорват третата позиция за продължаване към 1/16-финалите на Лига Европа. Всички резултати: Група А Брюж - Монако 1:1 0:1 Сила (32) 1:1 Уесли (40) Група В ПСВ Айндховен - Тотнъм 2:2 1:0 Лосано (30) 1:1 Моура (39) 1:2 Кейн (54) 2:2 Де Йонг (87)   Група А Борусия Дортмунд - Атлетико Мадрид 4:0  1:0 Витсел (38) 2:0 Герейро (73) 3:0 Санчо (83) 4:0 Герейро (89) Група В Барселона - Интер 2:0   1:0 Рафиня (32) 2:0 Алба (83)   Група С   Ливърпул - Цървена звезда 4:0   1:0 Фирмино (20) 2:0 Салах (45) 3:0 Салах (51) д. 4:0 Мане (80)   Пари Сен Жермен - Наполи 2:2   0:1 Инсиние (29) 1:1 Руи (61) авт. 1:2 Мертенс (77) 2:2 Ди Мария (90+3) Група D   Галатасарай - Шалке 04 0:0  Локомотив Москва - Порто 1:3  0:1 Марега (26) д. 0:2 Ерера (35) 1:2 Миранчук (38) 1:3 Корона (48)", "date": "2018.10.25", "title": "\"Барса\" не сгреши и без Меси (РЕЗУЛТАТИ В ШЛ)"}
{"url": "https://www.monitor.bg:443/bg/a/view/trymp-prizova-za-edinstvo-i-harmonija-147818", "text": "Президентът на САЩ Доналд Тръмп призова страната към единство след серията пратки с взривни устройства до Си Ен Ен и видни представители на Демократическата партия, но също така разкритикува медиите, предаде Асошиейтед прес. На митинг в Уисконсин Тръмп заяви, че иска всички слоеве на обществото да се сплотят \"в мир и хармония\", но добави, че медиите \"имат отговорност да зададат учтив тон и да прекратят безкрайната враждебност и постоянните негативни и често пъти фалшиви нападки и истории\". \"Те трябва да спрат\", настоя той. \"След 13 дни предстоят много, много важни избори\", напомни президентът. Тръмп, който е в Уисконсин, за да подкрепи републиканските кандидати за междинните избори на 6 ноември, заяви, че след случая с пратките се въздържа от най-острата си и реторика, защото се старае \"да бъде мил\". По-късно в Туитър Тръмп отново отбеляза, че \"гневът\" в американското общество е \"предизвикан от преднамереното лъжливо и неточно отразяване на събитията от традиционните медии\", предаде Асошиейтед прес. Без изрично да споменава взривните устройства, Тръмп написа: \"Голяма част от гнева, на който сме свидетели в нашето общество, е предизвикан от преднамереното лъжливо и неточно отразяване на събитията от традиционните медии, което аз наричам \"фалшиви новини\". Няколко случаи на изпратени бомби до политици имаше само за дни в САЩ. В сряда пакети с бомби получиха Барак Обама, Хилари Клинтън, евакуираха нюзрума на Си Ен Ен в Ню Йорк, където пристигна пакет за бившия шеф на ЦРУ Джон Бренан. По-късно бе съобщено, че такъв пакет е получил и бившият главен прокурор Ерик Холдър, както и до демократката от конгреса Максин Уотърс. За подозрителен пакет бе съобщено, че е пратен и до друга представителка на конгреса демократката Деби Васерман. Първоначално медиите във Флорида съобщиха, че офиса на конгресмена Деби Васерман Шулц е бил също евакуиран заради подозрителен пакет. Впоследствие се оказа, че на пакета до Джон Бренан стои като подател името на Деби Шулц. Оказва се, че адресът на Шулц е на подателя и на пратката за Холдър, която обаче първоначално не е пристигнала, тъй като Холдър си е сменил адреса. По тази причина и пратката с бомбата се върнала в офиса на Шулц и се стигнало до евакуирането на офиса й. В четвъртък бомби бяха изпратени до още двама известни американци – до ресторант на актьора Робърт Де Ниро в Ню Йорк и до бившия вицепрезидент на САЩ демократът Джо Байдън. Някои медии дори говорят за два пакета, пратени до Байдън. Представител на полицията поясни, че взривните устройства в пратките били натъпкани прах и парчета стъкло. Те били направени от тръба от ПВЦ, дълга около 15 см, облепена с черно тиксо. Всяко устройство имало малка батерия, подобна на тези за часовници. В понеделник американските власти съобщиха, че е открита бомба, адресирана до милиардера Джордж Сорос. Още в сряда от Белия дом осъдиха опитите за насилие: \"Осъждаме опитите за атаки срещу президента Обама, президента Клинтън, държавния секретар Клинтън и други публични фигури\", заяви говорителката на Белия дом Сара Сандърс. Тя съобщи, че се разследват случаите на изпращането на бомби и че ще бъдат взети всички мерки да се опазят хората от заплахите на \"тези страхливци\", каза Сандърс.", "date": "2018.10.25", "title": "Тръмп призова за единство и хармония след изпратените бомби до политици (ОБЗОР)"}
{"url": "https://www.monitor.bg:443/bg/a/view/kitaj-poevtini-na-uana-do-nivoto-ot-dekemvri-2016-g-147816", "text": "Народната банка на Китай днес отново понижи курса на юана с 52 базинсни пункта до 6,9409 юана за долар, което съответства на нивото от декември 2016 г., съобщи ТАСС. В бъдеще и при най-малко нова обезценяване на паричната единица на най-голямата комунистическа държава курсът може да падне на 10-годишно дъно, аналогично на това от юни 2008 г., когато се понижи до 6,90 юана за долар. В първите 2 месеца на 2018 г. китайският юан поскъпваше. През януари средната му цена бе 6,4364 юана за долар. В следващия месец се повиши до 6,3161 юана. Същото стана и през март с покачване до средно ниво от 6,2975 юана за долар. От май обаче започна поевтиняване до 6,3757 юана за долар, което продължи и през юни (6,4555), засили се още повече през юли, когато достигна до 6,7034, а също и през август с понижение до 6,8438 юана за долар. За септември бе отчетено забавяне натемповете на обезценяване до 6,8445 юана за долар. Според правилата на Народната банка на Китай дневната амплитуда на курса на юана, спрямо останалите валути не бива да е по-голяма от 2%. През 2015 г. китайският юан поевтиня спрямо долара с 6%, през 2016 г. - с още 6,7%. През миналата година последва поскъпване с 6,2%.", "date": "2018.10.25", "title": "Китай поевтини на юана до нивото от декември 2016 г."}
