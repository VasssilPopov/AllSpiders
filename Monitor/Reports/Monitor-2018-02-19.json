{"url": "http://www.monitor.bg/a/view/144-%D0%94%D0%B5%D1%81%D0%B5%D1%82%D0%BA%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D1%88%D0%B5%D1%81%D1%82%D0%B2%D0%B8%D0%B5%D1%82%D0%BE-%D0%B7%D0%B0-%D0%90%D0%BF%D0%BE%D1%81%D1%82%D0%BE%D0%BB%D0%B0/", "text": "\n                    Десетки граждани се включиха в литийното шествие по повод навършването на 145 години от гибелта на Апостола на свободата Васил Левски. Традиционно шествието тръгна от храм \"Св. София“ до паметника на Апостола. В шествието се включиха вицепрезидентът Илияна Йотова, кметът на София Йорданка Фандъкова, омбудсманът Мая Манолова, зам.-кметът Тодор Чобанов, началникът на Военна академия „Г. С. Раковски” ген.-майор Груди Ангелов, председателят на БСП Корнелия Нинова, председателят на ПГ ГЕРБ Цветан Цветанов, общински съветници и депутати. Шествието се предвождаше от представители на Българската православна църква. Полицейското присъствие в района е засилено. Движението около храмовете „Св. Александър Невски“ и „Св. София“ е ограничено. Пред паметника на Апостола започна церемонията поклонение.   „Ти, който си спечели прозвищата Левски и Апостола, положи най-здрави основи на нашето историческо пробуждане и на осъзнатия стремеж към свободна и независима България“. Това заяви кметът на София Йорданка Фандъкова, която произнесе слово пред паметника на Васил Левски в столицата. „Свели глави пред паметника, което бележи мястото на онова „бесило славно“, което по срам и по-блясък е с кръста равно да се поклоним в сърцата си пред Дякона и да поискаме прошка. Прости ни Апостоле за суетата, която често ни заслепява. За гордостта, заради която не виждаме доброто в другите. Прости ни, че понякога губим и вяра.“, заяви Йорданка Фандъкова. Тя цитира думи на Загари Стоянов, които той пише в първата биография на Васил Левски: „Смело можем да предположим, че ако на Левски на мястото беше който и да е, то неговият кураж и надеждите му щяха да се разбият още в началото на неравната борба“.\n                    ", "date": "2018.02.19", "title": "Десетки се включиха в шествието за Апостола "}
{"url": "http://www.monitor.bg/a/view/63115-%D0%A6%D0%B0%D1%86%D0%B0%D1%80%D0%BE%D0%B2-%D0%B8%D0%B7%D0%B8%D1%81%D0%BA%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81e%D0%BB%D0%BE-%D0%A2%D1%8A%D1%80%D0%BD%D0%B0%D0%B2%D0%B0/", "text": "\n                    По повод на множество медийни запитвания, както и след сигнали до главния прокурор Сотир Цацаров за необосновано забавяне в действията на компетентната прокуратура по повод на производството за прегазената жена от 19-годишен водач на МПС в с. Търнава, Врачанско, главният прокурор е изискал незабавно материалите по досъдебното производство. Това съобщиха от пресцентъра на Прокуратурата\n\nПредстои да се преценят действията на Окръжна прокуратура – Враца до момента с оглед възлагане на разследването на друга прокуратура. \n                    ", "date": "2018.02.19", "title": "Цацаров изиска делото за прегазената жена в сeло Търнава "}
{"url": "http://www.monitor.bg/a/view/11943-%D0%A1-%D0%BF%D0%B0%D0%BD%D0%B8%D1%85%D0%B8%D0%B4%D0%B8-%D0%B8-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D1%85%D0%B0-145-%D0%B3-%D0%BE%D1%82-%D0%BE%D0%B1%D0%B5%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%92%D0%B0%D1%81%D0%B8%D0%BB-%D0%9B%D0%B5%D0%B2%D1%81%D0%BA%D0%B8/", "text": "\n                                                 \n\n\n                    ", "date": "2018.02.19", "title": "С панихиди и поклонения отбелязаха 145 г. от обесването на Васил Левски"}
{"url": "http://www.monitor.bg/a/view/32042-%D0%9F%D1%80%D0%BE%D0%B5%D0%BA%D1%82-%D0%B7%D0%B0-%D0%BF%D0%BE%D1%87%D0%B8%D1%81%D1%82-%D0%B2%D1%8A%D0%B7%D0%B4%D1%83%D1%85-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Община Велико Търново стартира пилотен експеримент за по-чист въздух. Съвременен електростатичен филтър за фини прахови частици е монтиран върху индивидуална горивна инсталация, намираща се в жилищен дом с отопление на твърдо гориво. Доказаната ефективност на тази система е над 95%, а инсталацията й е лесна – монтира се в горната част на комина и не влияе по никакъв начин на помещенията в жилището, нито на хората. Работи ли филтърът, през комина излиза основно пара, независимо дали под него има печка, камина или друго съоръжение с твърдо гориво. Разходът на ток на подобна система е около 8 лева за цял отоплителен сезон.\n\nЕкспериментът стана възможен, след като Община Велико Търново инвестира в разработването на предпроектно проучване за реализиране на мерки, целящи подобряването на качеството на атмосферния въздух. В рамките на процедурата са заложени следните дейности: проучване на нагласите на населението за участие в мерки срещу замърсяването от битовото отопление, идентификация на приоритетни жилищни райони за прилагане на съответните мерки. Предвидено е Община Велико Търново да получи безвъзмездна финансова подкрепа от Европейския съюз за актуализация на програмата за намаляване на емисиите на фини прахови частици. По Оперативна програма „Околна среда“ ще бъде осигурена възможност за реализиране на проекти за намаляване на замърсяването с ФПЧ 10. Сред мерките са подмяна на стационарни индивидуални и многофамилни устройства за твърдо гориво в домакинството и поставяне на филтри за ФПЧ на тези отоплителни системи.\n\nВнедряването новите съоръжения ще е безвъзмездно за жителите, а от изключителна важност е активното им гражданско участие и съдействие, за да бъде жизнената среда още по-добра. Замърсяването с фини прахови частици е основната причина за моментното влошаване на качеството на атмосферния въздух в Старата столица. Един от основните източници е отоплението на твърдо гориво, особено с произход от стари котли и печки. Между 50 и 60% от населението в цялата страна все още използва подобни съоръжения. Деца, възрастни и хора с хронични белодробни заболявания, грип или астма са особено чувствителни към високи стойности на ФПЧ10.\n\n \n                    ", "date": "2018.02.19", "title": "Проект за по-чист въздух стартира във Велико Търново "}
{"url": "http://www.monitor.bg/a/view/579-%D0%97%D0%B0%D0%BF%D0%BE%D1%87%D0%B2%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "\n                    Започва кандидатстудентската кампания на Софийския университет \"Св. Климент Охридски\" за следващата учебна година. До 9 март ще се приемат заявления за явяване на изпити за първата кандидатстудентска сесия, а до 18 май - за втората, съобщиха от учебното заведение.\nКандидат-студентите могат да подават заявления онлайн на страницата на Софийския университет, на място в Ректората или в бюрата на фирмите в страната. Таксата за явяване на изпит е 30 лева.Кандидат-студентите се явяват на изпит за пет от общо 117 специалности - \"Право\", \"Медицина\", \"Фармация\", \"Журналистика\" и \"Връзки с обществеността\".\nПриемът в специалността \"Медицина\" държавна поръчка за следващата учебна година ще бъде нулев, реши Академичният съвет в края на януари. За \"Книгоиздаване\" вече приемът е по избор - или с изпити по журналистика, или с оценките от матурите по български език и литература; история и цивилизация; философски цикъл или чужд език.\nПървата изпитна сесия ще се проведе от 18 март до 22 април, а втората - от 27 май до 24 юни. Първото класиране ще излезе на 10 юли.\n                    ", "date": "2018.02.19", "title": "Започва кандидатстудентската  кампания на Софийския университет"}
{"url": "http://www.monitor.bg/a/view/24218-%D0%9D%D0%B5%D0%BC%D1%81%D0%BA%D0%B8-%D1%82%D0%B2%D0%B5%D0%BA%D0%B8%D0%BF-%D1%81%D0%BD%D0%B8%D0%BC%D0%B0-%D1%84%D0%B8%D0%BB%D0%BC-%D0%B7%D0%B0-%D1%80%D0%B5%D1%82%D1%80%D0%BE%D0%BF%D1%8A%D1%82%D1%83%D0%B2%D0%B0%D0%BD%D0%B5-%D1%81-%D1%82%D0%B5%D1%81%D0%BD%D0%BE%D0%BB%D0%B8%D0%BD%D0%B5%D0%B9%D0%BA%D0%B0%D1%82%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8%D0%94%D0%BE%D0%B1%D1%80%D0%B8%D0%BD%D0%B8%D1%89%D0%B5/", "text": "\n                    Екип на немската телевизия SWR, част от който бе и легендарният водещ на  Хаген фон Ортлов,  бе у нас през миналата седмица, за да направи филм за теснолинейката Септември-Добринище и старите влакове в България. Това сподели Иван Вълков от сдружение“ За теснолинейката“, който заедно с останалите членове на организацията посрещнаха немската група туристи, откупила влака за един ден за ретро разходка из Родопите.  Пътуването бе именувано IGE Eisenbahn – Romantik sonderzug : Winterdampf in Bulgarien, а Хаген фон Ортлов, който вече е пенсионер, но журналистика е в кръвта му, бе негов специален гост. Съвсем скоро пътеписите и видеото от страната ни ще се появят в предаването на немската телевизия SWR или ще бъдат пуснати на DVD, за да могат да популяризират родните железопътни линии.  Хаген фон Ортлов е водещ на едно от най-популярните предавания на тема“ железопътен транспорт“ , разказа Иван Вълков. Немският тв екип ще направи филм за нашето влакче, което в петък се превърна в атракция за всички чужденци. Гостите са разгледали и музея на теснолинейката на гара Цепина, а през цялото време с тях бе и човекът, който буквално спаси теснолинейката от закриване – Кристиан Ваклинов. За да е по-автентична ретро-разходката Иван Вълков пък се облече в униформа на началник гара и така посрещна влака, теглен от локомотива-ветеран. Голяма атракция за немските туристи беше и вагон-ресторантът, признаха младежите-ентусиасти. Парният локомотив, който потегли с теснолинейката от Септември, няма да влезе в историята, а ще бъде запазен за движение и ще може да радва още пасажери и туристи, решили да пътуват по линията от железничарското градче пред дефилето на Чепинска река към Добринище и така да се насладят на живописните пейзажи на 3 планини-Родопите, Рила и Пирин, коментираха Иван и Кристиан. Те допълниха, че немските туристи били удивени от нашата железница и красотата на природата.\n\n\n                    ", "date": "2018.02.19", "title": "Немски тв-екип снима филм за ретро-пътуване с теснолинейката Септември-Добринище"}
{"url": "http://www.monitor.bg/a/view/12903-%D0%94%D0%B2%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%A2%D0%95%D0%A6-%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B1%D0%B5%D0%B7-%D0%BF%D0%B0%D1%80%D0%BD%D0%BE-%D0%9F%D0%B5%D1%80%D0%BD%D0%B8%D0%BA/", "text": "\n                    Два пожара лумнаха в ТЕЦ „Република“ и оставиха на студено Перник. Тази сутрин в 8.30 часа е получен сигнал за пожар в района на ТЕЦ „Република“. Към мястото веднага са били насочени два екипа на пожарната. Установено било, че горят кабели под естакада в цех „Механичен“. Огънят е потушен минути по-късно. Към 10.45 часа е последвал нов сигнал за пожар, възникнал под трансформаторен пост при включване на електричеството. На място са два пожарни екипа – от Перник и Радомир. Няма данни за пострадали хора. Заради пожарите обаче около 20 000 абонати на „Топлофикация“ - Перник ще останат без парно и топла вода до края на деня.\n\nНай-рано около полунощ ще бъде възстановено топлоподаването в града, обясни Кремен Георгиев от Асоциацията на топлофикационните дружества пред БНР. \n\n \n                    ", "date": "2018.02.19", "title": "Два пожара в ТЕЦ „Република“ оставиха без парно Перник "}
{"url": "http://www.monitor.bg/a/view/41120-%D0%94%D1%8A%D0%B6%D0%B4-%D0%B8-%D0%B7%D0%B0%D1%81%D1%82%D1%83%D0%B4%D1%8F%D0%B2%D0%B0%D0%BD%D0%B5-%D0%B4%D0%BD%D0%B5%D1%81/", "text": "\n                    Днес превалявания ще има почти в цялата страна, а още сутринта дъждът в Северна и високите полета на Западна България ще се примесва със сняг. Ще духа слаб, в Дунавската равнина и Източна България умерен вятър от изток-североизток. Температурите ще са почти без дневен ход – предимно между 0° и 5°, по-високи ще са в крайните югозападни райони. Това съобщи Христо Христов, дежурен синоптик в Националния институт по метеорология и хидрология(НИМХ) към Българската академия на науките (БАН) за \"Фокус\".Над Черноморието ще бъде облачно на места с превалявания от дъжд, в северните райони за кратко примесващи се със сняг. Ще духа умерен, след обяд временно и силен североизточен вятър. Максимални температури на въздуха – между 4° и 7°. Температурата на морската вода е между 6° и 8°. След обед вълнението на морето ще се усили до 3-4 бала.Над планините ще бъде облачно с валежи от сняг. Ще духа до умерен, по откритите части на Стара планина и временно силен източен вятър. Температурите ще се понижават и максималната на височина 1200 метра ще е около 1°, на 2000 метра – около минус 4°.\n                    ", "date": "2018.02.19", "title": "Дъжд и застудяване днес "}
{"url": "http://www.monitor.bg/a/view/83085-%D0%A1%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%81%D0%B3%D1%80%D0%B0%D0%B4%D0%B8-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D1%81-68-%D0%BB%D0%B2-%D0%BD%D0%B0-%D0%BA%D0%B2%D0%B0%D0%B4%D1%80%D0%B0%D1%82/", "text": "Изолацията на фасадите им трябва да се прави само от негорими материали\n                    Санирането на високи сгради ще се оскъпи средно с 6-8 лв. на квадрат от разгънатата им застроена площ (РЗП), научи „Монитор“. Причината за нарастването на стойността на външната изолация на фасадата е въвеждането на изискване при обновяването на такива кооперации да се използват само негорими материали, покриващи изискванията на клас „А“ за пожарна безопасност.Изпълнителният директор на Българската асоциация за изолация в строителството (БАИС) Йордан Николов обясни, че негоримите естествени изолации като каменната вата в момента струват по 130 лв. на куб. м, срещу около 90 лева за най-скъпия стиропор с най-висока плътност. Той определи като пълна лъжа, че проектите за саниране на жилищните сгради ще поскъпнат 2-3 пъти, каквито твърдения се появиха през миналата седмица. По думите му като се преизчислят разходите за използване на по-скъпите негорими материали, нарастването на разходите ще е между 6 и 8 лв. на РЗП от сградата, която се обновява. „На квадратен метър изолация на фасадата поскъпването ще е 10-20 лв. 45-50 лв. за квадрат излиза монтажът на изолацията с полистирен (стиропор), а с негоримата минерална вата - 55-60 лв.“, уточнява браншовикът. Николов припомни, че за високите сгради референтната цена по националната програма за саниране е 140 лв. на кв. м РЗП, а за останалите 115 лв./кв. м. Разликата е именно заради по-скъпите негорими материали, които стават задължителни за използване.Относно твърдението, че изолационните плочи от естествени материали са тежки и ще натежат на конструкцията Николов каза, че за една 20-етажна сграда те са 0,01% и е несериозно да говорят такива неща. „За една и съща площ 10 см дебела изолация от минерална вата се равнява на 4 мм мазилка върху фасадата“, поясни той.Според проф. д-р инж. Димитър Назърски от БАИС заради използването на негорима изолация и крепежни елементи от стомана, оскъпяването на единица площ изолирана фасада ще бъде не повече от 25-30%. По думите му няма да има проблем с осигуряването на подобни материали в България, защото има достатъчно внос и от съседни страни, където има модерни заводи за производството им. „Има конкуренция на доставките и у нас цената падна до 130 лв. на куб. м, а технологията на монтажа не е много по-различна от останалите изолации, но се използват метални дюбели“, обясни той. Професорът поясни още, че голямото предимство на минералната вата за изолация, освен безопасността й при пожар, е нейната дълговечност и при нея няма опасност от сублимиране, както при стиропора.\n\n\n                    ", "date": "2018.02.19", "title": "Санирането на високите сгради поскъпва с 6-8 лв. на квадрат"}
{"url": "http://www.monitor.bg/a/view/49672-%D0%A2%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D0%BF%D1%80%D0%BE%D0%B2%D0%B0%D0%BB%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0-%D0%B8-%D0%B2%D1%8A%D1%80%D0%BD%D0%B0-1500-%D0%BB%D0%B2/", "text": " Усетил, че е \"муле\" на втората заявка\n                    \n                    ", "date": "2018.02.19", "title": "Таксиджия провали телефонна измама и върна 1500 лв."}
{"url": "http://www.monitor.bg/a/view/75057-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-8-%D0%BD%D0%B0%D1%80%D0%BA%D0%BE%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%BF%D1%80%D0%B8-%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    8 наркоразпространители попаднаха в ареста на полицейското управление в Дупница след проведена спецакция в края на миналата седмица в района. От 22-годишния Г.Х. са иззети 3 опаковки канабис, от 19-годишния М.Г. – 1 опаковка канабис, от 19-годишния В.А. – 1 опакова, от 26-годишния Б.Б. – 1 опаковка хероин. Задържани са и четирима мъже, съпричастни към разпространението на дребно на наркотични вещества. Те са на възраст между 18 и 30 години. Видът на наркотичните вещества е определен чрез полеви наркотест. Операцията е проведена от служители на РУ Дупница, служители от ОДМВР – Кюстендил, и криминалисти от столицата. “Задържаните са известни с множество противозаконни прояви, трима от тях са осъждани за престъпления, свързани с наркотици“, коментираха от пресцентъра на полицията.\n\nСпециализираната операция е проведена под прякото наблюдение на Районната прокуратура в Дупница, като са започнати 4 досъдебни производства. Изяснява се съпричастност на задържаните към престъпления, извършени на територията на съседни областни дирекции на МВР.   \n                    ", "date": "2018.02.19", "title": "Задържаха 8 наркоразпространители при спецакция в Дупница"}
{"url": "http://www.monitor.bg/a/view/12876-%D0%92%D1%83%D0%BB%D0%BA%D0%B0%D0%BD-%D0%B8%D0%B7%D1%80%D0%B8%D0%B3%D0%BD%D0%B0-%D0%BD%D0%B0-%D0%BE-%D0%A1%D1%83%D0%BC%D0%B0%D1%82%D1%80%D0%B0/", "text": "\n                    Вулканът Синабунг на индонезийския остров Суматра изхвърли пепел и гореща пара на повече от 5000 метра в атмосферата и по склоновете си, предаде Асошиейтед прес.\n\nВулканът е един от трите в страната, които са в процес на изригване сега. В продължение на четири века той бе спящ вулкан, преди да изригне през 2010 г. и да убие двама души. Четири години по-късно при ново изригване загинаха 16 души. Преди две години при изригването му загинаха 7 души.\n\nЗаради настоящото вулканично изригване е издаден \"червен код\" за тревога за авиокомпаниите. Това означава, че рисковете са високи.\n\nВ последните години заради зачестилите изригвания на вулкана около 30 000 души в района му напуснаха домовете си.\n                    ", "date": "2018.02.19", "title": "Вулкан изригна на о. Суматра "}
{"url": "http://www.monitor.bg/a/view/59687-gipsy-kings-%D0%BF%D1%80%D0%B8%D1%81%D1%82%D0%B8%D0%B3%D0%B0%D1%82-%D0%B7%D0%B0-%D1%84%D0%BB%D0%B0%D0%BC%D0%B5%D0%BD%D0%BA%D0%BE-%D1%84%D0%B8%D0%B5%D1%81%D1%82%D0%B0/", "text": "\n                    Gipsy Kings пристигат у нас за да дадат старт на лятото с концерт на 28 юни в зала 1 на НДК. Датата е част от новото турне на групата водена от Пако Балярдо, което стартира в САЩ, а гостуването им в София е по покана на Loud Concert.\n\nЦиганските крале ще запали кръвта на меломаните с хитовете Bamboleo, Djobi Djoba, Volare, Un Amor\". Всяко тяхно гостуване у нас е белязано от неповторим концерт, зареден с енергия и страст.\n\nПако Балярдо е един от основателите на виртуозната китарна формация, която има над 18 милиона продадени албума и безброй награди, сред които и Грами. Както останалите си събратя той не пише и не чете ноти. Виртуозността им е следствие от уникален слух, наследствен талант и много труд.\n\nБилетите за концерта са в продажба от днес и са на цени между 35 и 90 лв. \n                    ", "date": "2018.02.19", "title": "Gipsy Kings пристигат за фламенко фиеста"}
{"url": "http://www.monitor.bg/a/view/18095-%D0%95%D0%BC%D0%B0%D0%BD%D1%83%D0%B5%D0%BB%D0%B0-%D0%B8-%D0%9C%D0%B0%D1%80%D1%82%D0%B8%D0%BD-%D1%81-%D0%BB%D1%8E%D0%B1%D0%BE%D0%B2%D0%BD%D0%B8-%D1%82%D0%B0%D1%82%D1%83%D1%81%D0%B8/", "text": "\n                    Попфолк дивата Емануела и бизнесменът Мартин Николов-Елвиса овековечиха любовта си с татуси. За романтичния жест загатна изпълнителката на „Нотариално заверен“ с кадър на рисунката на Елвиса в профила си в Инстраграм. На вътрешната страна на лявата му подмишница е изрисувано „Е“, а татуировката на 36-годишната певица краси по-неприлично кътче от тялото. „Бих качила и моята, но е на място, на което „М“ не се показва!“, написа към снимката тя.Любовните татуси двойката си подари за Свети Валентин, заедно с екскурзия до Дубай. Те прекараха няколко дни на екзотичната дестинация и обиколиха различни забележителности, като прочутия аквариум, който е дом на над 33 000 морски обитатели. Това не е първият романтичен воаяж на Емануела с Мартин. През август двамата стегнаха куфарите за Рим и останаха там близо седмица. Тогава обаче тя показваше само ръката на любимия си, за да запази неговата анонимност. След кратко криене от папараците, те признаха връзката си през октомври. Звездата на „Пайнер“ и Мартин се познават от 17 години, но искрата между тях пламва едва миналото лято.   \n\n\n                    ", "date": "2018.02.19", "title": "Емануела и Мартин с любовни татуси"}
{"url": "http://www.monitor.bg/a/view/42441-%D0%9D%D0%B0%D0%BF%D1%83%D1%81%D0%BD%D0%B0-%D0%BD%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%9F%D0%B0%D0%B2%D0%B5%D0%BB-%D0%9F%D0%B0%D0%BD%D0%BE%D0%B2/", "text": "\n                    Легендарният футболист на „Левски“ и на националния отбор Павел Панов внезапно е починал в неделя вечерта. Станало е когато си е бил вкъщи и е гледал любимия си „Левски“ по телевизията. Прилошало му е, близките повикали линейка, но Панов издъхнал, преди да му бъде оказана помощ.За последно Павел Панов беше технически директор на БФС и шеф на направление \"Детско-юношески футбол\".Павел Панов е роден на 16 септември 1950 г. в София. Юноша на „Септември“, а след това играе в „Спартак“, „Левски“, „Хасково“ и „Арис“ (Солун). Има 301 мача и 131 гола за “сините”. Четири пъти шампион на България, печелил е и 5 национални купи.44 пъти е обличал националната фланелка (в периода 1971-1979 г.) с 13 попадения. Играе на световното във ФРГ през 1974 г. Футболист №1 на страната за 1977 г. Записал е 36 мача и 22 гола в европейските клубни турнири.Треньорската му кариера минава през „Левски“, „Септември“, младежкия национален отбор, „Ботев“ (Пловдив), „Локомотив“ (София), „Родопа“ (Смолян), а работи и в Нигерия.\n                    ", "date": "2018.02.19", "title": "Напусна ни легендарният Павел Панов"}
{"url": "http://www.monitor.bg/a/view/13636-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9A%D1%80%D0%B0%D0%BB%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BE%D0%BB%D0%B8%D0%BC%D0%BF%D0%B8%D0%B9%D1%86%D0%B8-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    Министърът на младежта и спорта Красен Кралев се срещне днес по обед с българските олимпийци на игрите в Пьончан. В олимпийското село той бе посрещнат от Белчо Горанов - зам.-ръководител на българската делегация и генерален секретар на БОК, и Румяна Динева – шеф на мисия. Присъстваха част от български спортисти в Пьончан, заедно с техните треньори, които в този момент не бяха по спортните комплекси на подготовка.Министър Кралев окуражи нашите състезатели, като им пожела успех в предстоящите стартове. „Представянето ни досега на олимпиадата е много добро. Видяхте какво направи Сани Жекова, Владимир Зографски се класира сред най-добрите 15 в световния елит на ски-скока, а Алберт Попов влезе в топ 30 на гигантския слалом, където конкуренцията е огромна. Това са добри новини за българския спорт. Надяваме се Радослав Янков също да ни зарадва и очакваме с нетърпение неговия старт. Разбира се, в биатлона можехме малко повече, но те имат още състезания до края. Искам отново да подчертая, че е нужно да се влагат повече средства в спортната инфраструктура у нас. Без база и нормални условия е много трудно и успехите няма да са устойчиви, трайни\", заяви министър Кралев пред олимпийците ни.Той похвали организацията на домакините, които се справят отлично до момента. \"Българската делегация разполага с доброволци, които са завършили българска филология и са част програмата за обмен на младежки групи между ММС и корейското министерство на младежта. Това показва на какво ниво се стараят да бъдат домакините на олимпиадата\", подчерта министър Кралев.„До този момент като организация домакините се справят според очакванията. Същото бих казал и за представянето на българите, дори част от тях надхвърлиха прогнозите и очакванията, заяви по време на срещата Белчо Горанов. – Веселин Цинзов също заслужава адмирации с класирането си в ски-бягането, където конкуренцията е жестока. Нещата около нашата делегация са спокойни, вярвам ще се запазят така до края на игрите,\" допълни той.След това министър Кралев се запозна с условията при които живеят спортистите в олимпийското село и разгледа част от т.нар. Olympic Village Plaza, в която изпробва атрактивния симулатор, който провокира чувството, че си на ски-шанцата, по ледения улей или по стръмните олимпийски писти за спускане. В олимпийското село Кралев се срещна с Принцеса Нора от Лихтенщайн, член на МОК.След това Красен Кралев имаше делова среща с вицеканцлера на Австрия Хайнц-Кристиян Щрахе, който отговаря за спорта. Програмата му до края на олимпиадата включва и други срещи с важни особи в международното спортно и олимпийско движение.Рано тази сутрин от Пьончан отпътува и олимпийското аташе Екатерина Дафовска. Олимпийската шампионка в биатлона от Нагано 1998 ще се прибере с полет през Москва. Преди заминаването тя сподели, че по всяка вероятност съставът ни за смесената щафета утре ще е Емилия Йорданова, Даниела Кадева, Владимир Илиев и Красимир Анев.\n\n\n                    ", "date": "2018.02.19", "title": "Министър Кралев се срещна с българските олимпийци в Пьончан"}
{"url": "http://www.monitor.bg/a/view/77856-%D0%9E%D1%82%D0%B1%D0%BE%D1%80%D1%8A%D1%82-%D0%BD%D0%B0-%D0%9B%D0%B5%D0%B1%D1%80%D0%BE%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D0%9C%D0%B0%D1%87%D0%B0-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2-%D0%9D%D0%91%D0%90/", "text": "\n                    Отборът на Леброн Джеймс спечели 67-ото издание на Мача на звездите в НБА, побеждавайки селекцията на Стеф Къри със 148:145 (31:42, 45:36, 33:34, 39:33) точки. Звездният уикенд се проведе в Лос Анджелис.Джеймс завърши с 29 точки, 10 борби и 8 асистенции и за трети път в кариерата си спечели приза за Най-полезен играч (MVP) на мача.За пръв път тази година Мачът на звездите не се проведе в класическия формат Източна срещу Западна конференция, а двата отбора бяха с капитани Леброн Джеймс и Стеф Къри, които сами избраха съставите за своите тимове.Селекцията на Къри доминираше през първата четвърт, а на почивката водеше със 78:76. Тимът на Джеймс стигна до успеха след силна игра в последните две минути. Той изравни за 144:144, след като вкара тройка 1:30 минута преди сирената, последва един наказателен удар на Дезоузън за тима на Къри, след което Джеймс вкара кош за 146:145 34,5 секунди преди края. Крайния резултат оформи Ръсел Уестбруук преди финалните 10,7 секунди.Стеф Къри завърши с 11 точки. От неговия тим се отличиха Деймиън Лилард и Демар Дероузън с по 21 точки.Кевин Дюрант вкара 19 точки за победителите, а Джордж добави 16 точки.Сред звездните гости на шоуто бяха актьорите Джак Никълсън, Арнолд Шварценегер, Елън Помпео и Джулиън Муур, рапърът Снуп Дог, певиците Бионсе и Риана, комедиантът Крис Рок, боксьорът Флойд Мейуедър, както и бившите баскетболни звезди Карийм Абдулджабар, Джери Уест и Бил Ръсел.\n\n\n                    ", "date": "2018.02.19", "title": "Отборът на Леброн спечели Мача на звездите в НБА"}
{"url": "http://www.monitor.bg/a/view/24405-%D0%93%D1%80%D0%B8%D1%88%D0%BE-%D0%B8%D0%B3%D1%80%D0%B0%D0%BB-%D0%B1%D0%BE%D0%BB%D0%B5%D0%BD-%D1%81%D1%80%D0%B5%D1%89%D1%83-%D0%A4%D0%B5%D0%B4%D0%B5%D1%80%D0%B5%D1%80-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F%D1%82-%D0%BC%D1%83/", "text": "Димитров вече е №4 в света, Маестрото на върха поне за месец\n                    Григор Димитров е изиграл болен финалния мач на турнира от АТР 500 в Ротердам, който загуби от Роже Федерер (Швейц) с 2:6, 2:6. Това съобщи директорът на надпреварата Рихард Крайчек, който му благодари, че все пак е излязал на корта и е завършил мача.\"Вечерта преди финала Григор се е разболял. Очевидно не беше на 100 процента. Той ми се извини за това. Аз му благодаря, че доигра финала. Това беше класа\", заяви Крайчек, бивш шампион на „Уимбълдън“, пред пратеника на tennis24.bg.Той добави, че е било предвидено Димитров да говори при награждаването след финала, но сам е отказал, очевидно заради здравословното си състояние. Крайчек поздрави по време на церемонията Гришо за отличната седмица в Ротердам и припомни, че лично му е дал \"уайлд кард\" през 2009 година, когато дебютира в големия тенис с победа над Томаш Бердих.Самият Григор коментира след финала, че няма да е честно да се оправдава със здравословно състояние, тъй като Федерер е играл страхотно. „Искам да оставя всичко това зад мен и да продължа напред. Ще си почина няколко дни и ще започна наново“, заяви той.Ден след края на турнира българинът официално се завърна на четвърта позиция в световната ранглиста. Той има в актива си 4635 точки - със 185 повече от петия Александър Зверев (Гер). Трети продължава да е Марин Чилич (Хър) с 4960 точки. В класацията от началото на годината Race to London Димитров е на петото място със 750 точки.И в двете ранглисти води Роже Федерер. Швейцарецът се завърна начело на подреждането на АТР за 303-а седмица, с което подобри своя собствен рекорд. Той има 10 105 точки, втори вече е Рафаел Надал (Исп) с 9760. Маестрото, който стана най-възрастният №1 със своите 36 г., ще остане на върха минимум за месец или до приключване на „Мастърс”-а в Индиън Уелс на 18 март.В следващите дни Федерер ще реши дали ще участва в започващия на 26 февруари турнир в Дубай, където засега водач в схемата се очаква да бъде Григор Димитров.В ранглистата при жените Виктория Томова запази 138-ата си позиция. Сесил Каратанчева е вече втора ракета на България и заема 199-ото място. Цветана Пиронкова се смъкна до №203.На върха продължава да е Каролин Вознячки (Дан), средвана от Симона Халеп (Рум). Трета излезе Гарбине Мугуруса (Исп), която измести Елина Свитолина (Укр). \n\n\n                    ", "date": "2018.02.19", "title": "Гришо играл болен срещу Федерер, благодарят му"}
{"url": "http://www.monitor.bg/a/view/54464-%D0%9F%D0%B5%D1%82%D0%B8%D1%86%D0%B0-%D0%B7%D0%B0-26-79460-%D0%BB%D0%B5%D0%B2%D0%B0-%D0%B2-5-%D0%BE%D1%82-35-%D0%BF%D0%B0%D0%B4%D0%BD%D0%B0-%D1%81-%D1%84%D0%B8%D1%88-%D0%B7%D0%B0-2-%D0%BB%D0%B2/", "text": "\n                    Единствената улучена петица във II теглене на играта \"5 от 35\" донесе най-голямата печалба в тираж №14 на БСТ - 26 794,60 лева. Спечели я късметлия, заложил на четворен фиш за 2 лв. В I теглене пък паднаха 2 петици по 13 397,30 лева. Едната от тях беше \"гарнирана\" с 10 четворки по 92,30 и 10 тройки по 4,10 лв., от което се събраха 14 102,70 лева. Уцели ги играч, заложил на 7 числа пълно комбиниране (ПК) в 1 област и други 8 ПК във втора за 38,50 лв.\n\nЗа неделния тираж №14 джакпотът в \"6 от 49\" порасна с нови 84 365,55 лв. и достигна 4 388 487,48 лева. Очаква се до тегленето в четвъртък на 15-и тираж към тази сума да се прибавят още към 75 000. В \"6 от 42\" скокът беше с 20 327,02 лв., при което цифрата стана 829 891,04 лв. и се чакат още към 20 000 лв. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 33 000. Така общата сума в джакпотите за четвъртък ще мине 8,345 млн. лева.\n\n \n\nТото печалби\n\nТираж №14\n\n \n\n\"6 от 49\": Числа - (5, 11, 22, 29, 36, 40); 6 - няма, 5 - 14 по 2008,70 лв., 4 - по 58,00 лв., 3 - по 4,10 лв.; ДЖАКПОТ: 4 388 487,48 лв.\n\n \n\n\"6 от 42\": Числа - (4, 9, 19, 32, 36, 42); 6 - няма, 5 - 21 по 564,60 лв., 4 - по 20,80 лв., 3 - по 2,20 лв.; ДЖАКПОТ: 829 891,04 лв.\n\n \n\n\"5 от 35\": I теглене - (8, 14, 15, 17, 19); 5 - 2 по 13 397,30 лв., 4 - по 92,30 лв., 3 - по 4,10 лв.; II теглене - (4, 27, 30, 31, 34); 5 - 1 от 26 794,60 лв., 4 - по 84,30 лв., 3 - по 3,80 лв.\n\n \n\n\"5/50 - 1/12 Зодиак\": Числа - (7, 18, 35, 40, 50); Зодия 6 - Дева: 5+1 - няма, 5 - няма, 4+1 - няма, 4 - 4 по 500,00 лв., 3+1 - 12 по 100,00 лв., 3 - 168 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (2, 5, 6); Цифра – (2, 8, 8); 3 - 19 по 1354,90 лв., 2 - 1903 по 13,50 лв.; ДЖАКПОТ: 0,00 лв.\n\n \n\n\"Рожден ден\": Година 05, месец 04, дата 15, ден 4; I група - няма, II - 1 от 553,30 лв., III - няма, IV - 1 от 276,70 лв., V - 2 по 138,30 лв., VI - 5 по 44,30 лв., VII - 8 по 34,60 лв., VIII- 28 по 7,90 лв., IX - по 6,30 лв., X - по 3,20 лв., XI - по 3,40 лв., XII - по 1,90 лв., XIII - по 2,10 лв., XIV - по 1,30 лв., XV - по 0,97 лв.; ДЖАКПОТ: 31 897,46 лв.\n                    ", "date": "2018.02.19", "title": "Петица за 26 794,60 лева в \"5 от 35\" падна с фиш за 2 лв."}
{"url": "http://www.monitor.bg/a/view/69969-%D0%A1%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D1%8A%D1%82-%D0%BD%D0%B0-%D0%9C%D0%B8%D0%BB%D0%B0%D0%BD-%D0%BF%D1%80%D0%B5%D0%B4-%D1%84%D0%B0%D0%BB%D0%B8%D1%82/", "text": "„Росонерите“ треснаха и „Сампдория“ в Серия А\n                    За сериозен проблем пред собственика на „Милан“ Ли Йонхон съобщава Corriere della Sera. Според информацията бизнесменът е на прага на банкрут и в родината му Китай дори вече тече процедура по разпродажба на активите му. Те ще бъдат пуснати на аукцион в Taobao - китайската версия на eBay.\nЛи дължи пари на две банки и в тази връзка оценяваната на 60 млн. евро фирма за опаковане Zhuhai Zhongfu, от която компанията на китаеца притежава 11,39%, вече е обявена за продажба. Освен това преди няколко дни властите в Китай обявиха, че тръгва разследване на Shenzhen Jie Ande - собственост на Ли Йонхон, за това, че от месеци насам прикрива, че е в банкрут.\n\nАзиатецът закупи „Милан“ от Силвио Берлускони преди година за 740 млн. евро. За сделката той използва кредит от американския хедж фонд Elliott Management, който трябва да бъде изчистен тази пролет. През последните месеци се появяваха информации, че дългът е бил рефинансиран, но това така и не беше потвърдено. Ако Ли не успее да си уреди сметките с Elliott Management, то „Милан“ ще има нов собственик в лицето на въпросния инвестиционен фонд.\n\nВ същото време играчите на Дженаро Гатузо продължават с отличните си изяви. „Милан“ успя да спечели с 1:0 домакинството си на „Сампдория“ и затвори устите на критиците.\n\nЕдинственото попадение бе дело на Джакомо Бонавентура в 13-ата минута. След успеха „росонерите“ се закрепиха на седмото място, а в четвъртък приемат „Лудогорец“ в реванш на „Сан Сиро“. Първата среща завърши 3:0 за италианския гранд.\n                    ", "date": "2018.02.19", "title": "Собственикът на „Милан“ пред фалит"}
{"url": "http://www.monitor.bg/a/view/73232-%D0%9A%D0%BE%D0%BD%D1%82%D0%B5-%D0%97%D0%BD%D0%B0%D0%BC-%D1%81%D0%BB%D0%B0%D0%B1%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    Мениджърът на „Челси“ Антонио Конте демонстрира оптимизъм преди сблъсъка с „Барселона“ от 1/8-финалите в Шампионската лига. Първият мач на „Стамфорд бридж“ е утре вечер 21,45 ч. Италианският спец бе категоричен, че знае слабите страни на съперника и ще направи всичко, за да ги използва. \"От една страна знаем, че излизаме срещу един от най-добрите отбори в света, който е и фаворит да спечели турнира. От друга страна сме развълнувани, че имаме възможност да играем в толкова голям мач, срещу толкова силен състав и да преценим какво е нивото ни спрямо него. За да ги победим, трябва да изиграем перфектен мач и да се опитаме да вземаме най-добрите решения. Те са чудесни, когато държат топката, но имат слабости, когато не играят с нея. Ние трябва да използваме точно това\", добави италианският специалист. Двата отбора за последно се срещнаха в Шампионската лига през 2012 година, когато на полуфиналите „Челси“ се наложи с общ резултат 3:2. Впоследствие \"сините\" триумфираха и с трофея.\n\nВ другия мач от вечерта „Байерн“ приема „Бешикташ“, като основните опасения на домакините са свързани с огромната бройка турски фенове, които ще подкрепят гостите.\n                    ", "date": "2018.02.19", "title": "Конте: Знам слабото място на „Барселона“"}
{"url": "http://www.monitor.bg/a/view/737-%D0%90%D0%B7%D0%B8%D1%81-%D0%BF%D0%BE%D0%B2%D0%B5%D0%B6%D0%B4%D0%B0-12-000-%D0%BD%D0%B0-%D1%85%D0%BE%D1%80%D0%BE/", "text": "\n                    Кралят на попфолка Азис ще поведе километрично хоро по време на концерта по случай 25-ия рожден ден на радио „Веселина“. Мястото е „Арена Армеец“, датата 22 февруари, а заедно с Костинбродския славей поздрав към присъстващите с народна песен ще отправят звездите на „Пайнер“ Галена и Цветелина Янева. Специално за събитието у нас ще кацне и сръбската легенда Цеца, която се надява на сладки приказки и споделяне на творчески опит с българсикте си колеги. Тя ще види за първи път от една ръка разстояние изпълнителя на „Мотел“ и признава, че ще следи с интерес представянето му. Вдовицата на Аркан познава певеца покрай участието му в шоуто за преобразявания „Като две капки вода“, когато през 2015 г. на финала той избра да блесне с нейния хит Kukavica. Тогава екипът на чаровната брюнетка качи видеото с имитацията на Азис в официалния й сайт и в профила й във Фейсбук, а феновете на Ражнатович останаха очаровани от представянето му.По време на тричасовия спектакъл родните меломани ще могат да се насладят още на изпълненията на Берковската духова музика, оркестър „Орфей“ и гръцката певица Пеги Зина.Билети за събитието на цена от 25 до 80 лв може да намерите в мрежата на Eventim.\n\n\n                    ", "date": "2018.02.19", "title": "Азис повежда 12 000 на хоро"}
{"url": "http://www.monitor.bg/a/view/83934-%D0%94%D1%80%D0%B5%D0%B9%D0%BA-%D1%80%D0%B0%D0%B7%D0%B4%D0%B0%D0%B4%D0%B5-1-%D0%BC%D0%B8%D0%BB%D0%B8%D0%BE%D0%BD-%D0%B2-%D0%BD%D0%BE%D0%B2%D0%B8%D1%8F-%D1%81%D0%B8-%D0%BA%D0%BB%D0%B8%D0%BF/", "text": "\n                    Близо един милион долара раздаде рапърът Дрейк за благотворителност в новия си клип към песента God's Plan. Пред камерите хитмейкърът дари големи суми за различни каузи, сред които 50 хиляди долара в помощ на студент от Маями, още толкова за изграждане на детски център и 20 бона за противопожарна служба. Във видеото 31-годишната звезда купува автомобили на нуждаещи се семейства, плаща покупки в супермаркети и дарява средства на случайни минувачи по улицата. „Раздадохме всички пари. Не казвайте на лейбъла“, намига в началото на клипа той. Доброто дело изпълителят на Hotline Bling определя като най-важния проект в кариерата си.Наскоро в различна светлина рапърът привлече вниманието и със сингъла Diplomatic Immunity, в който възпя забежката си с латино дивата Дженифър Лопес. „През 2010-а загубих своя ореол, а през 2017-а загубих Джей Ло.“, гласи текстът към парчето. Феновете подозират, че въпреки сериозната връзка на изпълнителката на Ain't Your Mama с бейзболната звезда Алекс Родригес, Дрейк още таи надежди да се събере с бившата си муза. Припомняме, че двамата изживяха кратък романс в края на 2016 г.    \n\n\n                    ", "date": "2018.02.19", "title": "Дрейк раздаде $1 милион в новия си клип"}
{"url": "http://www.monitor.bg/a/view/74414-%D0%9D%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D1%81%D0%BC%D0%B5%D0%BD%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0/", "text": "MTG продаде българската медийна група за 185 милиона евро\n                    Нова телевизия вече е собственост на PPF Group, оглавявана от чешкия милиардер Петр Келнер. Сделката с MTG, която до сега управляваше българската медийна група, е на стойност 185 милиона евро.\n\n„Ние превърнахме Нова в лидер на пазара в България. Под отличното ръководство на Дидие Щосел и неговия екип, бързо стана водеща дигитална развлекателна медия и бих искал да благодаря на всички, които са направили това възможно“, каза директорът на MTG Йорген Линдеман и пожела нови успехи на медията.\n\nПрез 2008 г. MTG плати 620 милиона евро, за да се сдобие с родния медиен оператор. Приключването на сделката им с PPF Group ще бъде факт след одобрение от регулаторните органи.\n\nОт Нова телевизия се въздържат от коментар.\n                    ", "date": "2018.02.19", "title": "Нова телевизия смени собственика"}
{"url": "http://www.monitor.bg/a/view/27878-%D0%93%D0%B0%D0%B4%D0%B6%D0%B5-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BB%D0%BE-%D0%AF%D0%BD%D0%B0-%D0%9C%D0%B0%D1%80%D0%B8%D0%BD%D0%BE%D0%B2%D0%B0/", "text": "\n                    Актрисата Яна Маринова призна, че на 16-годишна възраст е била простреляна от тогавашния си приятел. В детството си красавицата попаднала в лоша компания и впоследствие станала жертва на насилие от наркоман. „Всичко започна с шамар. Типичният случай, в който млад, гневен тийнейджър използва чисто физическата си сила да се чувства господар на някой, който е по-слаб от него.“, изповяда се пред Нова тв тя. Звездата от „Стъклен дом“ търпяла отношението на любимия си близо година, докато не стрелял по нея и я изоставил в болницата. След известно време обаче отново намерила сили да му прости. „Много е различно сега, когато се връщам назад. Тогава сигурно е било страх, безнадежност. Помня, че ме заплашваше, но всичко опира до момента, в който решаваш да се опълчиш\", допълни още Яна. Актрисата обаче е разочарована от органите на реда, които според нея, не се занимават адекватно с подобни случаи.   \n\n\n                    ", "date": "2018.02.19", "title": "Гадже простреляло Яна Маринова"}
{"url": "http://www.monitor.bg/a/view/11793-%D0%A8%D0%B5%D1%84-%D0%90%D0%BD%D0%B3%D0%B5%D0%BB%D0%BE%D0%B2-%D1%81%D1%82%D1%80%D0%BE%D1%8F%D0%B2%D0%B0-%D0%B3%D0%BE%D1%82%D0%B2%D0%B0%D1%87%D0%B8-%D0%BA%D0%B0%D1%82%D0%BE-%D0%B2-%D0%BA%D0%B0%D0%B7%D0%B0%D1%80%D0%BC%D0%B0/", "text": "Продуцентите на кулинарното предаване издигнаха ресторант в студията на Нови хан\n                    Желязна дисциплина, професионализъм и отборна игра – тези качества ще търси шеф Виктор Ангелов у претендентите за наградата в Hell's Kitchen, чийто първи епизод Нова тв ще излъчи на 27 февруари от 21 ч.\n\n \n\n„\n\n \n\nИнтересното в регламента е, че дори готвачите да не са доволни от отсъждането на шеф Ангелов, те няма на кого да се оплачат, няма следваща инстанция. Те всички ще трябва да приемат, че тяхната малка цел отстъпва пред голямата. А в случая, тя е израстването на всички тях в кулинарията“, обясни пред медии продуцентът на предаването Нико Тупарев.\n\nHell's Kitchen ще даде терен за изява на 18 професионални готвачи, които ще бъдат разделени по равно на два отбора – мъже и жени. Освен шеф Ангелов, зрителите на Нова тв ще могат да проследят и оценките на посетителите в реалния ресторант, чиито основи продуцентите наляха в студията в Нови хан.\n\n„Всеки ден всеки един от участниците ще трябва да се докаже като професионалист, но и като характер. Техните умения ще бъдат подложени на множество изпитания, както с менюто, така и с тайминга и способността им да поемат отговорност. Вечерната резервация, или моментът, в който храната се сервира на нашите гости в ресторанта, той осмисля цялото това нещо“, обясни и Ангелов. От позицията на жури в първото българско издание на Hell's Kitchen той\n\n \n\n\n\n \n\nПобедителят в сезона ще получи и чек за 100 хиляди лева.\n\n„Въпреки че предаването е по първообраз на американското такова, шеф Ангелов далеч няма да копира Гордън Рамзи. Този човек, когото ще видите на екрана, това е истинският Виктор. Много важно тук е самочувствието. На кастингите се явиха много хора, които смятаха, че са по-добри дори от шеф Ангелов“, намигна още Тупарев.\n\nHell's Kitchen ще излъчва по три епизода на седмица, в рамките на които ще бъде елиминиран по един кулинар.\n                    ", "date": "2018.02.19", "title": "Шеф Ангелов строява готвачи като в казарма"}
{"url": "http://www.monitor.bg/a/view/85984-%D0%9D%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%B3%D0%BB%D0%B5%D0%B4%D0%B0%D1%85%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Новият сезон на музикалното шоу „Гласът на България“ започна с летящ старт според статистиките на bTV. Първият епизод на предаването е гледан от повече от 1,2 милиона зрители и е абсолютен фаворит на младата аудитория.\n\nСтрахотни гласове и магнетично сценично присъствие демонстрираха кандидатите за отборите на Графа, Поли Генова, Иван Лечев и Камелия. Не липсваха и чуждоземни таланти. С уникалната си интерпретация на I Want to Break Free на Queen рускинята Анастасия Белявская изправи на крака цялото жури, а Поли я провокира и двете изпяха акапелно We Will Rock You. Жестът грабна сърцето на московчанката и тя избра да се присъедини към отбора на Генова.\n\nЕпизодите от кастингите на шоуто продължават всяка неделя от 20 часа по bTV.\n                    ", "date": "2018.02.19", "title": "Над 1 милион гледаха старта на „Гласът на България“"}
{"url": "http://www.monitor.bg/a/view/86457-%D0%A1%D0%B5%D0%BB%D0%B8%D0%BD-%D0%94%D0%B8%D0%BE%D0%BD-%D0%B2%D0%B8%D0%B6%D0%B4%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8%D1%8F-%D1%81%D0%B8-%D1%81%D1%8A%D0%BF%D1%80%D1%83%D0%B3/", "text": "\n                    Канадската звезда Селин Дион още живее с присъствието на съпруга си, дълго след като той напусна този свят. Импресариото Рене Анжелил почина в началото на 2016-а на 73-годишна възраст след тежка борба с рак на гърлото, но носителката на „Грами“ още не го е превъзмогнала. „Той е толкова жив, колкото и преди. Не е физически с нас, но живея с него, виждам го всеки ден в очите на децата ми“, изповяда се в австралийското тв шоу The Project тя. 49-годишната певица е категорична, че още е влюбена в Рене, не е готова да се среща с други мъже и може би никога няма да бъде. Изпълнителката на култовия хит My Heart Will Go On отбеляза почти 22 години щастлив семеен живот с Анжелил, от когото има трима сина – Рене-Шарл, Нелсън и Еди. \n\n\n                    ", "date": "2018.02.19", "title": "Селин Дион вижда починалия си съпруг"}
{"url": "http://www.monitor.bg/a/view/86625-%D0%98%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D0%B3%D1%80%D0%B5%D0%B1%D0%B0-%D0%A1%D0%B8%D0%BB%D0%B2%D0%B5%D1%81%D1%82%D1%8A%D1%80-%D0%A1%D1%82%D0%B0%D0%BB%D0%BE%D1%83%D0%BD/", "text": "\n                    Силвестър Сталоун се оказа поредната жертва на онлайн спекулациите, разгласяващи погрешна информация за смъртта на звезди. Броени часове, след като актьорът сподели постер за предстоящия си филм Creed II, направен от фен на поредицата за Роки Балбоа, социалните мрежи бяха заляти от съобщения като „Почивай в мир, Силвестър Гарденцио Сталоун“. Причината – мнозина се оказаха объркани след последните слухове за кончината на екшън звездата, датиращи от септември 2016 г. Според тях, Слай е починал от тумор на простатата.Към момента Сталоун е ангажиран със снимките на Creed II. Сред последните му роли бе тази на ментор на Кевин (Джъстин Хартли) в епизод от номинираната за „Еми“ драма „Това сме ние“.\n\n\n                    ", "date": "2018.02.19", "title": "Интернет погреба Силвестър Сталоун"}
{"url": "http://www.monitor.bg/a/view/54079-%D0%92%D0%B8%D0%B5%D0%BD%D1%81%D0%BA%D0%B8-%D0%B4%D0%B5%D1%81%D0%B0%D0%BD%D1%82-%D0%B7%D0%B0-%D0%A6%D0%B0%D1%80%D0%B8%D1%86%D0%B0%D1%82%D0%B0-%D0%BD%D0%B0-%D1%87%D0%B0%D1%80%D0%B4%D0%B0%D1%88%D0%B0/", "text": "Австрийският режисьор Адриан Холендер поставя оперетата с бг звезди\n                    \n                    ", "date": "2018.02.19", "title": "Виенски десант за „Царицата на чардаша“"}
{"url": "http://www.monitor.bg/a/view/5139-%D0%A0%D0%B8%D0%BC-%D0%BE%D1%87%D0%B0%D0%BA%D0%B2%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%98%D1%82%D0%B0%D0%BB%D0%B8%D1%8F-%D0%BF%D1%80%D0%B5%D0%B4%D0%B8-%D0%B2%D0%BE%D1%82%D0%B0-%D0%BD%D0%B0-4%D1%82%D0%B8-%D0%BC%D0%B0%D1%80%D1%82/", "text": "\n                    Италианските „сили за бързо реагиране“ срещу влиянието на социалниите мрежи и въобще на интернет върху насрочените за 4 март политически избори предвиждат масивна кибер-атака срещу страната в последните 24 часа преди вота – би тревога авторитетният национален всекидневник „Ла Стампа“.\n\nВестникът разкри в проосторна дописка, че въпрсните сили са ядрото на създадения през 2013 г. от специалните служби висококвалифициарн екип за неутрализиране на тролове. Засега според „Ла Стампа“ около 30 на сто от троловете, ширещи се на воля из най-популярните сайтове и мрежи на Апенините, се занимават сериозно с предстоящите избори, но до момента не били констатирани незаконни действия, които да налагат намесата на съдебната власт. В интерес на истината интернет-детективите са регистрирали куп провокационни, недостоверни и дори обидни фалшиви новини, ама поне засега те оставали в рамките на разгорещения политически дебат. На основата обаче на информациите от съюзнически спецслужби и на добити от разузнаването сведения, „силите за бързо реагиране“ срещу тролове очакват те да прекрачат допустимата граница на 3 март и да предизвикат истински клеветнически порой срещу нарочени за жертви кандидати. Просто защото така те няма да имат време да отговорят на хулите, а те пък биха повлияли пагубно на имиджа на политиците – цел на атаката. Естествено „ловците на тролове“ ще могат да се намесват начаса и да блокират веднага действията им в сътрудничеството с пощенската полиция, която законът е упълномощил да предприема мерките, нужни за тяхното неутрализиране.\n\nАко се вярва на „Ла Стампа“, на мушката на „силите за бързо реагиране“ срещу интернет-пиратите е преди всичко „Туитър“ – отворената за всякакви мнения платформа. Под непрекъснат контрол се намират също така „Фейсбук“ и „Ботнет“ - компютърната мрежа, която била обсебена от хакери и която изпращала фалшиви новини и вируси чрез електронната поща. Особено внимание интернет-детективите отделят на проруско настроените акаунти в „Туитър“, които според специалистите ще се активират срещу някои политически сили в последния момент. Два от въпросните акаунти вече са били затворени от самия провайдър след констатирани нередности от „силите за бързо реагиране“ срещу влиянието на социалните мрежи върху предстоящия вот.\n                    ", "date": "2018.02.19", "title": "Рим очаква дигитална война срещу Италия преди вота на 4-ти март"}
{"url": "http://www.monitor.bg/a/view/5497-%D0%90%D1%81%D0%B0%D0%BD%D0%B6-%D0%A0%D1%83%D1%81%D0%B8%D1%8F-%D0%BD%D0%B5-%D1%81%D0%B5-%D0%B5-%D0%BC%D0%B5%D1%81%D0%B8%D0%BB%D0%B0-%D0%B2-us-%D0%B8%D0%B7%D0%B1%D0%BE%D1%80%D0%B8%D1%82%D0%B5/", "text": "\n                    \n\n\n                    ", "date": "2018.02.19", "title": "Асанж: Русия не се е месила в US изборите"}
{"url": "http://www.monitor.bg/a/view/58404-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%9C%D0%B8%D0%BA%D0%B5%D0%BB%D0%B0%D0%BD%D0%B4%D0%B6%D0%B5%D0%BB%D0%BE-%D0%B7%D0%B0-75-%D0%BC%D0%BB%D0%BD-%D0%B5%D0%B2%D1%80%D0%BE/", "text": "\n                    Вилата на гения на Ренесанса Микеланджело Буонароти, която се намира сред лозята на винарския район Кианти в областта Тоскана, се продава за 7,5 млн. евро. Сградата представлява истински средновековен малък каменен замък с просторни хол, обширен кабинет – ателие, зала с камина, кухня, трапезария, десет спални и седем тоалетни.  Ограден е от разкошен парк и от 25 декара парк лозя и маслинови гори. Худжникът и скулптурът на всички времена го бил купил през 1549-та година от овдовяла съпруга на благородник, приблежен на флорентинските управници от династията Медичи. Микеланджело се бил изръсил на времето за имението 2328 флоринта, които според сметките на днешните банкери сега се равнявали на 280 хиляди евро. Наследниците на художника и скулптура го продали преди две столетия, като последният собственик на вилата и на земята около нея ги купува през 1970 г. Според запознати чест му прави фактът, че ги превръща само за няколко години в свръх луксозен имот.  \n                    ", "date": "2018.02.19", "title": "Продават вилата на Микеланджело за 7,5 млн. евро"}
{"url": "http://www.monitor.bg/a/view/8929-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B0-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%B8%D1%8F-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%94%D0%B0%D0%B3%D0%B5%D1%81%D1%82%D0%B0%D0%BD/", "text": "\n                    Терористичната групировка „Ислямска държава“ пое отговорност за атентата, извършен навръх християнския празник Сирни заговезни в Кизляр, Дагестан. В неделя мъж откри стрелба по вярващи в храма „Георги Победоносец“ и уби петима души, припомнят агенциите. Нападателят, който бе ликвидиран, се оказа 22-годишният Халил Халилов, жител на дагестанското село Кидеро. По данни на НТВ, миналата година нападателят се е присъединил към „Ислямска държава“.\n\n          При терористичната атака ранени бяха четирима души, които са настанени в болница. ТАСС предава, че две от пострадалите жени са в тежко състояние и са в реанимация. Сред ранените е и сътрудник на Руската гвардия, чието състояние медиците оценяват като средно тежко.\n                    ", "date": "2018.02.19", "title": "„Ислямска държава“ отговорна за кървавия атентат в Дагестан "}
{"url": "http://www.monitor.bg/a/view/80352-%D0%93%D0%B5%D0%BD%D0%B8%D1%82%D0%B5-%D0%B8%D0%B7%D0%B4%D0%B0%D0%B2%D0%B0%D1%82-%D1%87%D0%B0%D1%81%D0%B0-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5/", "text": "\n                    Испански и португалски учени идентифицираха 187 гени, които могат да покажат с точност до час времето на смъртта на човек, съобщи в. \"Дейли мейл\".\n\nИзследването на екипа от Центъра за геномно регулиране в Барселона изследваха гените на 129 трупа. Специалистите твърдят, че са определили часа на настъпването на смъртта с точност до максимум 63,75 минути. Те обаче предупредиха, че не са тествали дали откритието им работи след 24-ия час.\n\n\"Установихме, че много гени се променят в относително кратки интервали след като човек издъхне по специфичен за тъканите начин\", каза ръководителят на изследването доктор Педро Ферейра от университета в Порто, Португалия.\n\nПроучването се фокусира върху генната експресия - процес, при който унаследяемата информация от гените се трансформира във функционален продукт, като протеин.\n\nАвторите публикуваха труда си в сп. \"Нейчър комюникейшънс\".\n\nКлетките и гените остават активни дори след смъртта на тялото. Това показват резултатите от ново проучване на Института по науки и технологии на Барселона, съобщава БиБиСи. Проучването дори открива, че някои гени стават още по-активни след смъртта.\n\nРазбирането на активността на гените дава много по-точна информация за дейността на всяка клетка, развитието на тялото, заболяванията и т.н. Всеки ген оставя индикации за своята дейност чрез RNA молекули. Те имат директно влияние върху това, което се случва в клетките, като са и ключови за протеините.\n\nЗа изследването си учените са използвали органи и тъкани, които са взети от покойници, дали разрешението си за това. Този тип изследвания са и единственият начин да могат да се провеждат достатъчно подробни проучвания на гените и не дават пълна картина за това, което се случва в живото тяло.\n\nВъпреки това резултатите са изненадващи. \"Логичното очакване е, че след смъртта, ще има спад в активността на гените, казва Родерик Гуиго, един от ръководителите на проучването. Анализ с нова технология за mRNA секвениране на органи в рамките на 24 часа след смъртта и съпоставянето на данните с кръвни проби, взети от пациентите преди смъртта им, показва друго.\n\n\"Клетките в тялото реагират на смъртта. Някои гени се активират повече, което означава, че след смъртта в тялото продължава да има известна дейност\", казва Гуиго. Екипът му не може да открие причина за това. Една от възможностите е, че кръвта започва да се съсирва и това намалява притока на кислород до клетките, което активира защитни функции. Учените все още нямат доказателство за това.\n\nПроучването дава база данни за предвиждане на RNA активността и промените в тялото след смъртта. Това може да помогне на бъдещи проучвания, както и на криминалистите. \"Има \"отпечатък\", който остава в гените след смъртта и той на теория може да бъде използван в криминологията. В момента обаче нямаме метод, който да може да позволи използването му на терен\", допълва Гуиго. Нужна е и още работа по усъвършенстването на метода и тест с проби по-дълги от 24 часа, както и взимане на други критерии, за да може методът да е полезен на криминолозите, допълва експертът.\n                    ", "date": "2018.02.19", "title": "Гените издават часа на смъртта на жертвите"}
{"url": "http://www.monitor.bg/a/view/24065-%D0%AF%D0%B4%D1%80%D0%B5%D0%BD%D0%B8-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8-%D0%BD%D0%BE%D1%81%D1%8F%D1%82-%D0%9D%D0%90%D0%A1%D0%90-%D0%BA%D1%8A%D0%BC-%D0%9C%D0%B0%D1%80%D1%81/", "text": "\n                    Cтpeмeжът дa ce изпpaти чoвeĸ нa Mapc нaĸapa НАСА дa ce зaвъpнe ĸъм няĸoи ocтaвeни oщe пpeз 1970-тe гoдини нacтpaнa тexнoлoгии, ĸaтo нaпpимep ядpeн двигaтeл зa ĸocмичecĸи ĸopaби.\n\nPaзpaбoтвaнeтo и peaĸтopa и гopивoтo зa тoзи двигaтeл, пpeднaзнaчeн зa пoлeти в дълбoĸия ĸocмoc, бe пopъчaнo нa ĸoмпaниятa ВWХТ Nuсlеаr Еnеrgу.\n\nВWХТ e нacлeдниĸ нa Ваbсосk & Wіlсох, ĸoятo paзpaбoти и пocтpoи eдин oт пъpвитe ядpeни peaĸтopи зa пoдвoдници, a пpeз пocлeднитe дeceтилeтия ce зaнимaвa c изcлeдвaнe нaдeжднocттa нa ядpeни paĸeтни двигaтeли. Зa paзлиĸa oт тpaдициoннитe paĸeтни двигaтeли, изгapящи гopивo зa cъздaвaнeтo нa тягa, в ядpeнитe cиcтeми, зa нaгpявaнeтo нa paбoтнoтo тялo, ĸoeтo oбиĸнoвeнo e тeчeн вoдopoд, ce изпoлзвa диpeĸтнo peaĸтopa. Boдopoдът ce изxвъpля пpeз coплoтo и движи ĸocмичecĸия ĸopaб нaпpeд. Πo тoзи нaчин ce yдвoявa eфeĸтивнocттa нa изпoлзвaнe нa гopивoтo и cъoтвeтнo, нaмaлявa paзмepa нa paĸeтaтa и нaмaлявa вpeмeтo нa пoлeт. Toзи фaĸтop e изĸлючитeлнo вaжeн, ocoбeнo пpи cлoжни миcии, пpи ĸoитo ce изиcĸвa мнoгo гopивo – ĸaтo нaпpимep пoлeт дo Mapc.\n\nЯдpeният paĸeтeн двигaтeл дaвa възмoжнocт дa ce пpeĸъcнe миcиятa и дa бъдe пpoдължeнa дopи и cлeд няĸoлĸo мeceцa. Paбoти ce въpxy ядpeн peaĸтop c ĸoнcтpyĸция, ĸoятo нaмaлявa oбeмa нa гopивoтo, нeoбxoдимo зa ocъщecтвявaнeтo нa импyлcнитe мaнeвpи. Двигaтeлят мoжe дa бъдe cтapтиpaн мнoгoĸpaтнo, a acтpoнaвтитe ca дoбpe зaщитeни oт paдиaциятa и ĸocмичecĸoтo лъчeниe.\n\nВ началото на годината НАСА съобщи, че е разработила и тествала успешно за пръв път в Невада малък реактор, който може да бъде използван при изследването на космическото пространство и за усвояването на Луната и Марс, предадоха световните агенции.\n\nПроектът получи названието \"Килопауър\". Мощността на реактора е от 1 до 10 киловата и е проектиран да работи в продължение на 10 години. Тази енергия е достатъчна за захранването с електричество на домакинствата в две жилища. Височината на цялото съоръжение е около 4 метра. Нови тестове при пълно натоварване на мощностите ще се проведат през март. Тогава реакторът ще бъде пуснат да работи без прекъсване в продължение на 28 часа.\n\nНа Земята реакторът може да влезе в действие при изучаването на дълбините на океаните с помощта на дистанционно управляеми апарати.\n\nРеакторът трябва да е възможно най-малък и лек, за да е лесен за транспортиране, но същевременно трябва да осигурява достатъчно мощност за цяла база. Разбира се, трябва да може да издържа и суровите условия на Марс, анализираха специалисти.\n\n\"Идеята е с едно транспортиране да се доставят по няколко такива реактора, които общо да осигуряват десетки киловати\", казва Стив Джурзик, един от администраторите на НАСА и ръководител на отдела за космически технологии. Агенцията изчислява, че една база на Марс ще се нуждае от около 40 до 50 киловата енергия.\n\nСамата система се казва KRUSTY, като досегашните тестове са много успешни и отговарят на предвиденото от моделите и симулациите. Прототипният реактор използва уран-235, като ядрото е с приблизителните размери на руло тоалетна хартия.\n\nПреди две години Русия заяви, че планира през 2025 г. да създаде космически кораб с ядрен двигател. Поне такава е програмата на руската федерална космическа агенция за 2016-2025 година.\n\nОт Роскосмос предполагат, че тези двигатели ще гарантират мощност от порядъка на мегавати и така да помогнат за осъществяването на междупланетни мисии.\n\nИнсталираната мощност на Международната космическа станция е само 110 киловата е се осигурява от слънчеви панели с размер 17/70 метра. Но такава мощност за междупланетни пътешествия, например до Марс, е недостатъчна.\n\nЗа създаването на двигателя бе осигурено финансиране в общ размер на 22.58 милиарда рубли (около 295 млн долара).\n\nКонцепция на космически кораб с ядрен двигател от 60-те години на миналия век.\n\nЗа изграждане на ядрени двигатели за космически апарати активно се работеше в СССР и САЩ през миналия век, но американците закриха проекта през 1994 г., а Съветският съюз - през 1988 година.\n\nГолям принос за спирането на проектите има аварията в Чернобил, която обърна общественото мнение срещу използването на ядрената енергия. Освен това тестовете на ядрените устройства в космоса не минаха гладко - през 1978 г. съветският спътник \"Космос-954\" влезе в атмосферата и се разпадна, разпръсквайки хиляди радиоактивни фрагменти на площ от 100 000 кв. км в северозападните райони на Канада. Съветският съюз тогава изплати на Канада парично обезщетение в размер на повече от 10 милиона долара.\n\nПрез май 1988 г. две организации - Федерацията на американските учени и Комитетът на съветските учени за мир срещу ядрената заплаха - направиха съвместно предложение за забрана на използването на ядрена енергия в космоса. Предложението им нямаше формални последици, обаче от тогава нито една държава не изстреля космически кораби с ядрени двигатели.\n                    ", "date": "2018.02.19", "title": "Ядрени двигатели носят НАСА към Марс"}
{"url": "http://www.monitor.bg/a/view/22898-%D0%98%D0%B7%D0%BB%D1%8F%D0%B7%D1%8A%D0%BB-%D0%BE%D1%82-%D1%81%D1%82%D1%80%D0%BE%D1%8F-%D1%82%D0%B5%D0%BB%D0%B5%D1%81%D0%BA%D0%BE%D0%BF-%D0%BE%D1%82%D0%BA%D1%80%D0%B8-95-%D0%BD%D0%BE%D0%B2%D0%B8-%D0%B5%D0%BA%D0%B7%D0%BE%D0%BF%D0%BB%D0%B0%D0%BD%D0%B5%D1%82%D0%B8/", "text": "\n                    Международна група от астрономи оповести, че открила близо 100 нови екзопланети с помощта на излезлия от строя през 2013 г. космически телескоп \"Кеплер\".\n\nУчените изследвали 275 сигнала, които били идентифицирани чрез т.нар. транзитен метод. Той е базиран върху намаляване светимостта на звезда, когато пред нея минава небесно тяло. При това затъмнението на звездата трябва да е забележимо и периодично. В такъв случай се говори за наличие на кръжащи около нея обекти.\n\n149 от небесните тела, идентифицирани с помощта на транзитния метод, се оказали планети, като 95 от тях били нови за учените. Някои изменения в светимостта били предизвикани от съседни звезди или от смущения във функционирането на космически апарати на околоземна орбита.\n\nУчените открили екзопланета, на която една година продължава 10 дни. Екзопланетата орбитира около звездата HD 212657. Става въпрос за най-ярката открита от телескопа \"Кеплер\" звезда, около която кръжи планета.\n\nКосмическият телескоп \"Кеплер\" бе изстрелян през 2009 г. и имаше за цел да търси екзопланети.\n                    ", "date": "2018.02.19", "title": "Излязъл от строя телескоп откри 95 нови екзопланети"}
{"url": "http://www.monitor.bg/a/view/48100-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B7%D0%B0%D0%BB%D1%8F-%D0%91%D0%90%D0%A4%D0%A2%D0%90-%D1%81%D0%BD%D0%B8%D0%BC%D0%BA%D0%B8/", "text": "\n                     Море от черно заля червения килим на наградите БАФТА в \"Роял Албърт хол\" в Лондон, след като актриси като Лупита Нионго, Анджелина Джоли, Дженифър Лорънс и Марго Роби се отказаха от цветните тоалети в подкрепа на движението \"Времето изтече\" против сексуалния тормоз, предаде АП.Няколко звезди доведоха активисти защитници на правата на жените за свои гости, а мъжете изразиха солидарността си със значка на инициативата.Удостоената с приз за най-добра актриса Франсис Макдорманд от \"Три билборда извън града\" беше избрала рокля в черно и червено, вместо чисто черна и отбеляза: \"Имам малък проблем със сервилниченето. Но искам да знаете, че подкрепям напълно всички мои сестри в черно тази вечер\".Въпреки дрескода, приет за церемонията, някои от знаменитостите възхитиха критиците с оригиналния си избор на тоалети. Модното вдъхновение беше навсякъде, като Дженифър Лорънс, Марго Роби и Анджелина Джоли се откроиха с прелестни тоалети.На церемонията се появи и бившата приятелка на принц Хари Кресида Бонас, която беше избрала етажирана рокля на ивици във формата на спагети и украсена с пайети отпред.Салма Хайек, която е на 51 години, изглеждаше прекрасно в черна рокля до земята с дълги ръкави и избродирани елементи.Херцогинята на Кембридж Кейт Мидълтън придружи на церемонията съпруга си принц Уилям, който е президент на Британската академия за кино и телевизия. Призивът за черни облекла я постави в деликатна позиция, защото кралското семейство старателно избягва да прави политически изявления. Бременната Кейт избра тъмнозелена рокля на дизайнерката Джени Пакам с черен колан и черна чанта.Филмът за съкрушена майка, която търси справедливост и настоява да се сложи край на тормоза, неравенството и посегателствата – „Три билборда извън града“, бе удостоен с пет награди на БАФТА. Сред тях бяха и призовете за най-добър британски филм и за най-добра актриса - Франсис Макдорманд в главната роля, а Сам Рокуел получи наградата за най-добър актьор в поддържаща роля.Гари Олдман спечели наградата на Британската академия за кино и телевизия (БАФТА) за най-добър актьор за ролята на Уинстън Чърчил във филма \"Най-мрачният час\".\n\n\n\n\n\n\n                    ", "date": "2018.02.19", "title": "Черно море заля БАФТА (снимки)"}
{"url": "http://www.monitor.bg/a/view/21172-%D0%90%D0%BB%D0%B1%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BE%D0%B1%D1%89%D0%B0-%D0%BC%D0%BE%D0%BD%D0%B0%D1%80%D1%85%D0%B8%D1%8F-%D0%B7%D0%B0-%D0%9F%D1%80%D0%B8%D1%89%D0%B8%D0%BD%D0%B0-%D0%B8-%D0%A2%D0%B8%D1%80%D0%B0%D0%BD%D0%B0/", "text": "\n                    Обединението между Албания и Косово, за което говори албанският премиер Еди Рама, може да бъде постигнато само чрез възстановяване на монархията. Това заяви албанският престолонаследник принц Лека.\n\n\"Обединението на Албания и Косово, две държави с една нация, трябва да се осъществи чрез възстановяването на монархията. Националното обединение винаги е било и е мечта и цел на кралското семейство от поколения насам, дори и когато за това никой нямаше смелост да говори. Това може да бъде постигнато чрез възстановяването на кралската корона в двете държави като символ на това единство.\n\nТова е логиката за истинската стабилност, традиция и просперитет. Най-доброто доказателство за това са най-развитите западни държави\", написа Лека в собствения си профил в социалните мрежи.\n\nАлбанският премиер Еди Рама пожела след 10 г. Косово и Албания да имат един президент и обща национална политика на сигурност. Предложенията си Рама направи на заседание на косовския парламент, и когато говореше за бъдещето, Рама каза, че след десет години двете държави ще имат един президент.\n\nНезависимостта на Косово е необратим процес и Сърбия само си губи времето, опитвайки се да го блокира. Това заяви косовският президент Хашим Тачи. „Наясно съм с предизвикателствата пред Косово, но съм напълно убеден, че ние ще бъдем част от ООН, ЮНЕСКО, Интерпол и всички международни организации“, каза той. Тачи препоръча на властите в Белград да не се заминават с Косово, а да се посветят на своите проблеми.\n\nВ същото време той още веднъж подчерта, че очаква 2018 г. да бъде година на исторически договор между Прищина и Белград, който да доведе до цялостна нормализация на отношенията им.\n                    ", "date": "2018.02.19", "title": "Албанският престолонаследник предложи обща монархия за Прищина и Тирана"}
{"url": "http://www.monitor.bg/a/view/67659-%D0%9A%D1%8A%D1%81%D0%BE-%D0%BD%D0%B0-%D0%BC%D0%B0%D0%BD%D0%B5%D0%BA%D0%B5%D0%BD-%D0%BF%D0%BE%D0%B4%D0%BF%D0%B0%D0%BB%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B7%D0%B0-%D0%B4%D1%80%D0%B5%D1%85%D0%B8/", "text": "\n                    Късо съединение от изостанала коледно-новогодишна украса стана причина за пожар в магазин за дрехи на кръстовището на казанлъшките улици „23-и пехотен шипченски полк“ и  „Хр. Ботев“ . Инцидентът е станал малко 6,00 часа в понеделник, пламъците забелязал съсед, който без да се двоуми грабнал пожарогасителя от колата си,разбил витринното стъкло и започнал гасенето.След като потушил пламъците, които обхванали и част от другата стока позвънил на телефон 112.При пристигане на място на огнеборците останало само да направят оглед за евентуалните причини.\n                    ", "date": "2018.02.19", "title": "Коледни лампички подпалиха магазин за дрехи  "}
{"url": "http://www.monitor.bg/a/view/19616-%D0%9A%D0%B0%D1%88%D0%B0-%D0%B2-%D0%9D%D0%98%D0%9D%D0%9A%D0%9D-%D0%B4%D0%B0%D0%BB%D0%B8-%D0%B1%D1%83%D1%82%D0%BD%D0%B0%D1%82%D0%B8%D1%8F%D1%82-%D1%82%D1%8E%D1%82%D1%8E%D0%BD%D0%B5%D0%B2-%D1%81%D0%BA%D0%BB%D0%B0%D0%B4-%D0%B5-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/", "text": "\n                    Пълна каша имало в документацията на НИНКН в София дали бутнатият на 6 март 2016г. тютюнев склад „Ориент Табако” на ул. „Одрин” 8 в Пловдив е бил паметник на културата, или не. Гафът станал след техническа грешка в протокол № 10 на експертен съвет в института от 2014г., че складът не е бил част от групов паметник на културата. В същия ден обаче бил съставен нов протокол №10 от същите служители, подписали първия документ, в който се твърдяло обратното. Две години по-късно – през януари 2016г., със своя заповед директорът на НИНКН поправя техническата грешка и събореният два месеца по-късно склад бива обявен за част от групов паметник на културата.\n\nТова стана ясно от показанията на директорката на института архитект Даниела Джуркова в рамките на процеса срещу бизнесмените Александър Милодраг Николич и Георги Бранеков. Двамата отговарят пред съда по повдигнати им обвинения за противозаконна дейност в защитена територия – съборения склад, както и за документно престъпление – подправено удостоверение от Министерството на културата (МК), че складът не е паметник на културата.\n\n„В Института тогава стана голям проблем. Когато бе съборен тютюневият склад на ъгъла на ул. „Одрин” 8 и ул. „Г. М. Димитров”, призна арх. Джуркова, която в момента е в майчинство. Тя подробно обясни, че събореният склад е строен в периода 1870 – 1920 година и че от 1975г. имало искане за обявяването му за паметник на културата. Тя самата обаче разбрала, че съборената сграда е паметник на културата чак след събарянето й през март 2016г., защото не помнела всеки един от хилядите документи, които подписвала. Заради двата еднакви протокола от една и съща дата арх. Джуркова обясни, че разговорите на експертните им съвети се записват с диктофон и после се качват на диск, който може да бъде прослушан. Съдебният процес продължава с разпити на свидетели и във вторник.\n                    ", "date": "2018.02.19", "title": "Каша в НИНКН дали бутнатият тютюнев склад е паметник на културата"}
{"url": "http://www.monitor.bg/a/view/23495-%D0%96%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    37-годишна пътничка е загинала на място след катастрофа, съобщават от полицията в Хасково. Инцидентът е станала снощи в 21 часа на третокласен път от село Лясково в посока село Караманци. 19-годишен младеж от Караманци е шофирал лек автомобил БМВ с несъобразена скорост. На десен завой е загубил контрол и се е преобърнал в крайпътна канавка. При преобръщането са се огънали ламарините над мястото до шофьора. Майката на младия шофьор е загинала от удар в главата. Момчето е настанено в МБАЛ-Кърджали с кръвоизлив в мозъка. Лекарите продължават да се борят за живота му.\n\n\n \n                    ", "date": "2018.02.19", "title": "Жена загина в катастрофа край Хасково"}
{"url": "http://www.monitor.bg/a/view/82992-%D0%9F%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BC%D1%8A%D0%B6-%D0%B2-%D1%80%D1%8A%D0%BA%D0%B0%D1%82%D0%B0-%D1%82%D0%BE%D0%B9-%D0%BD%D0%B5-%D1%80%D0%B0%D0%B7%D0%B1%D1%80%D0%B0%D0%BB/", "text": "\n                    58-годишен мъж от Каварна бе мистериозно прострелян в ръката, докато си вървял по улицата. Инцидентът станал на 17 февруари. М.М.М. се разхождал пеш по ул. „България” около 19.00 ч., когато чул шум от пукане и усетил болка в лявата ръка. Мъжът не обърнал повече внимание на случилото се и се прибрал в дома си.\n\nПо-късно обаче, около 22 часа, болката в ръката станала нетърпима и пострадалият потърсил помощ в Спешния център на болницата в Каварна. След преглед от дежурния екип се оказало, че мъжът има сачма в кост на лявата ръка. М.М.М. е насочен към травматолог и освободен за домашно лечение. Предполага се, че мъжът е прострелян с въздушна пушка. Засега не са ясни нито извършителят, нито причините за стрелбата. Образувано е досъдебно производство.     \n                    ", "date": "2018.02.19", "title": "Простреляха мъж в ръката, той не разбрал"}
{"url": "http://www.monitor.bg/a/view/27260-%D0%90%D0%B9%D1%82%D0%BE%D0%B7%D0%BB%D0%B8%D1%8F-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "\n                    \n\n\n                    ", "date": "2018.02.19", "title": "Айтозлия загина в пожар в дома си"}
{"url": "http://www.monitor.bg/a/view/13470-%D0%A0%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BE%D0%B1%D1%80%D0%B0-%D0%B7%D0%BE%D0%BE%D0%BA%D1%8A%D1%82%D0%B0-%D0%B2-%D0%9F%D0%B5%D1%80%D0%BD%D0%B8%D0%BA-%D0%B7%D0%B0%D0%B4%D0%B8%D0%B3%D0%BD%D0%B0-10-%D0%B3%D1%8A%D0%BB%D1%8A%D0%B1%D0%B0-%D0%B8-%D0%B7%D0%B0%D0%B5%D0%BA/", "text": "  Върнаха животните невредими\n                    Пернишки криминалисти задържаха рецидивист, който обра зоокъта на Градския парк в Перник. Това е 38-годишният К.П., който е криминално проявен и осъждан многократно.Случаят е от началото на месец февруари т.г., когато 38-годишният мъж проникнал в зоокъта, срязал една от мрежите на клетките и от там задигнал 10 гълъба и един заек.„След подадения сигнал в Първо РУ бяха предприети действия за установяване на извършителя. В резултат на непрестанната работа и проведени множество оперативно-издирвателни действия, днес животните бяха открити и иззети. Те са в добро състояние и ще бъдат върнати в Градския парк“, обявиха от пресцентъра на полицията в града.Пернатите и четириногото са открити на тераса, в апартамента в който живее 38-годишният мъж. Той е известен на полицията с множество кражби, грабежи и употреба на наркотични вещества. Осъждан е многократно с влезли в сила присъди за кражби и грабежи.Само преди ден, рецидивистът беше задържан в центъра на областния град при опит да открадне алуминиева лайсна от търговски обект. При направения му личен обиск, в него е намерен малък талон от лек автомобил „Мерцедес“. Справка е показала, че колата била разбита на 18 февруари през нощта и от нея липсвали малък талон и СД панел на музикална уредба. Има данни, че К.П. е автор и на други кражби в Перник, една от които е отново на алуминиеви панели от същия търговски обект.38-годишният мъж е задържан за 24 ч., материалите по случая ще бъдат докладвани на Районната прокуратура в Перник.\n                    ", "date": "2018.02.19", "title": "Арестуваха крадеца на гълъби и заек от зоопарка в Перник"}
{"url": "http://www.monitor.bg/a/view/4271-%D0%92-%D0%A0%D1%83%D1%81%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%80%D1%83%D0%BC%D1%8A%D0%BD%D0%B5%D1%86-%D0%BF%D0%BB%D0%B0%D1%81%D0%B8%D1%80%D0%B0%D0%BB-%D0%B4%D1%80%D0%BE%D0%B3%D0%B0-%D0%B2-%D0%9C%D0%BE%D0%BB%D0%B4%D0%BE%D0%B2%D0%B0/", "text": "\n                    В Русе на Граничния контролно-пропускателен пункт „Дунав мост“ е задържан румънски гражданин, издирван с европейска заповед за арест, съобщиха от прокуратурата.\n\nГригоре К. е обявен за международно издирване, след като Кишиневският градски съд е излязъл с решение на 2 октомври м.г. за задържането му. Властите го търсят заради разпространение на наркотични вещества на територията на Молдова.\n\nЧужденецът е задържан на 10 февруари т.г. на пункта при напускане на страната. Заявил, че е тръгнал от Гърция и искал да се прибере в родината си.\n\nОкръжната прокуратура в Русе е внесла искане да му бъде наложена мярка за неотклонение „временно задържане под стража“ за срок от 14 дни, което съдът е уважил. Определението може да се обжалва пред Апелативния съд във Велико Търново.\n                    ", "date": "2018.02.19", "title": "В Русе задържаха румънец,  пласирал дрога в Молдова"}
{"url": "http://www.monitor.bg/a/view/79895-%D0%9C%D1%8A%D0%B6-%D0%B1%D0%BB%D1%83%D0%B4%D1%81%D1%82%D0%B2%D0%B0-%D1%81-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D1%81%D0%BF%D0%B8%D1%80%D0%BA%D0%B0/", "text": "\n                    Мъж, блудствал с непълноетно момиче на автобусна спирка остава в ареста, реши съдът във Велико Търново. Престъплението е извършено на 15 февруари в центъра на село Обединение, община Полски Тръмбеш. Извършителят се казва Валентин Д. и е на 29 години. Той причакал 14-годишната си жертва и със сила и заплахи я принудил да удовлетвори орално половите му желания на автобусната спирка в селото. След това я пуснал да си върви като я предупредил да не казва на никого какво се е случило. \nСпоред съда от събраните до момента доказателства може да се направи обосновано предположение за авторството на деянието. Освен това съществувала опасност мъжът, ако бъде пуснат на свобода, да избяга, да се укрие или да извърши и друго престъпление. Поради това и съдът уважи искането на прокуратурата и наложи на Валентин Д. най-тежката мярка за неотклонение \"задържане под стража\". \n                    ", "date": "2018.02.19", "title": "Мъж блудства с момиче  на автобусна спирка "}
{"url": "http://www.monitor.bg/a/view/67483-%D0%A0%D0%B0%D0%B7%D1%88%D0%B8%D1%80%D0%B8%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%9F%D0%BE%D0%B2%D0%B5%D0%BB%D1%8F%D0%BD%D0%BE%D0%B2%D0%BE/", "text": "\n                    Варненската окръжна прокуратура разшири обвинението срещу Виктор Панайотов за убийството на Мартин Тодоров, извършено в Повеляново по особено мъчителен начин за убития и с особена жестокост, като добави и т. 11 - по хулигански подбуди. Предвид промяната, защитата на обвиняемия поиска време за подготовка, като следващото заседание бе насрочено за 23 март т. г. Наказателното дело за убийството на Мартин Тодоров, извършено в дискотека в Повеляново, тръгна за втори път отново вчера, като за разпит бяха призовани 9 свидетели и над 25 вещи лица.Виктор, който е с богато криминално минало е от Варна, бе обвинен, че на 28 ноември, 2015 година умишлено умъртвил Мартин Тодоров Кателиев, като убийството е извършено с особена жестокост. Делото за убийството бе върнато в края на 2016 година за разглеждане отначало, заради промени в съдебния състав. Още тогава родителите на жертвата, Златина и Тодор Кателиеви бяха конституирани като частни обвинители и граждански ищци, като поискаха за неимуществените вреди по 130 000 лева за всеки един от тях, считано от датата на убийството на детето им до окончателното им изплащане, ведно със законната лихва. При започналия тогава процес, след прочитане на обвинителния акт Панайотов изрази съжаление и изказа съболезнования към близките на заклания от него млад мъж, но заяви, че не се признава за виновен по обвинението, което му е повдигнато. „Ако не ми бяха изкарали нож и животът ми не беше застрашен, нямаше да се случи това“, заяви тогава Виктор Панайотов, опитвайки се да представи действията си като самоотбрана. Според разказа му, ножът бил на пострадалия Мартин, но по време на схватката успял да му го отнеме, след което, размахвайки го във въздуха, се е отбранявал. Според неговата версия, убитият сам се е нанизал на ножа в сърцето, нападайки го агресивно с юмруци. Ден след сбиването, Викотр изхвърлил окървавените си дрехи и ножа, преоблякъл се и отишъл в районното управление, за да даде обяснения по случая. Виктор заяви също, че в досъдебното производство са били нарушени правата му и не му е осигурено присъствие на адвокат по време на двете разпознавания, в които е участвал. „Заради действията на прокурора, загубих доверие в разследващите органи“, заяви тогава той в съдебната зала. Убиецът сподели пред съда и своето несъгласие, че адвокатът на родителите на пострадалия, Юлиян Георгиев, е бил негов защитник по 3 наказателни дела в миналото и „имал лична информация, която можел да използва срещу интересите му“ в този процес.Докато се очакваше подновяването на делото за убийство, миналата година Варненският окръжен съд осъди Виктор за пране на пари. Според обвинението, той открил и поддържал банкова сметка на свое име, по която придобил 18 500 евро, за които знаел, че са от престъпление, като държал и използвал 18 400 евро от тях. Според съда, обществено опасното деяние се състои в изграждане на организирана престъпна група, незаконен достъп до информационни системи, чрез използване на забранено разрушаване на целостта на информационни данни, неразрешен трансфер на информационни данни, фалшифициране на информация и извършване на финансови операции по престъпен начин. Затова Викотр беше осъден на „лишаване от свобода“ за срок от 3 години, които да изтърпи при първоначален строг режим, както и на глоба от 2 500 лв.\n                    ", "date": "2018.02.19", "title": "Разшириха обвинението за убийството в Повеляново"}
{"url": "http://www.monitor.bg/a/view/22575-%D0%94%D0%B5%D1%82%D0%B5-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%A2%D0%B0%D1%82%D0%B5-%D1%81%D1%82%D0%B8%D0%B3%D0%B0-%D1%81%D0%B8-%D0%B4%D1%83%D1%88%D0%B8%D0%BB-%D0%BC%D0%B0%D0%BC%D0%B0/", "text": "Съдът отстрани бащата за 3 месеца от семейното жилище и му наложи 200 лева глоба\n                    „Тате, стига си душил мама”. Това крещяло 10-годишно момченце, което станало неволен свидетел в края на миналата година как баща му бие и души майка му. Случаят е описан по време на съдебен процес в Карлово от 13 февруари т.г., който приключва с решение насилникът да бъде отстранен от семейното жилище за 3 месеца. Магистратите решили Кирил Атанасов да не доближава местоработата на съпругата си Таня Николова също за 3 месеца и да бъде глобен с 200 лева.\n\nПобоят, на който станал свидетел малчугана, станал на 30 декември 2017г. около 23 часа. В жилището на семейството по това време била сестрата на Таня със своето дете. Пред сестра й Кирил започнал да обижда жена си и да я псува. Казал й да си събира багажа и да напусне жилището. Таня се опитвала да го омилостиви, но той бил непреклонен. Тя облякла палтото си, като се надявала, че така ще го успокои. Искала да излезе за малко навън и после да се върне. В това време обаче сестра й взела ключовете за входната врата и ги скрила, а Таня не могла да излезе. Кирил продължил да я обижда, да я псува и да я заплашва, че ще я убие. Той станал изключително агресивен и затова жената се опитала да се обади по телефона на 112, но мъжът й го взел насила и го счупил в пода. След това я хванал за яката на палтото и я повлякъл към дивана в кухнята. Блъснал я силно в гърдите и я бутнал на дивана, като я обиждал, че е проститутка. Нанасял й удари с юмруци по цялото тяло и главата, след което я хванал за шията и започнал да я стиска силно, за да я удуши. Таня не можела да си поеме дъх и започнала да се задушава, но мъжът й не я пускал. С последни сили тя успяла да повика по име племенницата си, вследствие на вика й в хола отишли и двете деца. Пред очите им Кирил продължил да души жена си и да я удря. Точно тогава детето им започнало да крещи и да зове баща си да пусне майка му и да спре да я души. Таня успяла да се освободи от захвата, отишла в спалнята с двете деца, като взела телефона на мъжа си от коридора и се обадила на 112. Тя много бързо успяла да обясни къде се намира и че животът й е в опасност. Когато спряла да говори, мъжът й изтръгнал телефона от ръцете й. След минути в жилището им отишли полицаи, които спрели скандала. Жертвата си изкарала и медицинско свидетелство за нанесените й удари. Тя се страхувала да се прибира вкъщи и започнала да пие успокоителни. Съдът преценил, че побоищата не били системни и затова отстранил съпруга от общото жилище само за 3 месеца. „Касае се за акт на насилие, възникнали по повод подозирана изневяра и определянето на мерки с по-дълъг срок е неоправдано. Отделно от това, жилището е собственост на молителя и правата му не следва да бъдат неоправдано нарушени”, се мотивират магистратите.\n                    ", "date": "2018.02.19", "title": "Дете, свидетел на домашно насилие: „Тате, стига си душил мама!”"}
{"url": "http://www.monitor.bg/a/view/89200-%D0%96%D0%B8%D0%B2%D0%BE%D1%82%D1%8A%D1%82-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%81-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BF%D0%BE%D1%81%D0%BA%D1%8A%D0%BF-%D0%BE%D1%82-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F%D1%82%D0%B0/", "text": "Намалява броят на българите живеещи под прага на бедност\n                    Животът в столицата е с една трета или с 30% по-скъп в сравнение с провинцията. Оказва се, че 2 325 лв. са необходими на месец за издръжката на 4-членно домакинство, включващо двама родители и две деца, което живее извън София. В същото време на семейство, което е избрало най-големия град в страната за свой дом, са му нужни 3 023 лв., показват данни на КНСБ. По-високият размер се дължи основно заради разходите за наем, транспорт, отопление и различен тип услуги. Така се оказва, че за нормален живот извън столицата ще трябва да имаме в джоба по 581 лв. за всеки член от дома на месец, а в София – близо 756 лв.\n\nСледователно, ако доходите на фамилията се формират само от работните заплати на двамата родители, то възрастните не трябва да взимат по-малко от 1 512 лв., за да се осигуряват необходимите средства за издръжка на живота в големия град. Официалните данни обаче показват, че средната заплата на столичани за последните 3 месеца на миналата година е 1 151 лв., което е с близо 24%\n\n \n\n\n\n \n\nза нормално домакинство без лишения. В по-малките градове пък разликата между нужната заплата и тази, която реално получават хората, е 25 на сто.\n\nПо-високите заплати обаче определено примамват все повече хора към столицата, тъй като наетите лица в София нарастват в края на миналата година с 13 хил. и така всички трудещи се в най-големия град представляват близо 33% от всички работещи в икономиката на страната.\n\nСпоред експертите необходимите пари за живеене към края на декември 2017 г. се увеличават с 24 лв. спрямо септември 2017 г., със 75 лв. в сравнение с последния месец на 2016 г. и с цели 108 лв. през последните 10 години. Основните фактори, които ни оскъпяват съществуването са\n\n \n\n\n\n \n\nпоетапното увеличение на цените на природния газ, на топлоенергията и водата. Влияние оказва и цената на петрола, тъй като нарастването на котировките на суровия петрол на международните пазари води и до по-скъп бензин и горива у нас. Не на последно място специалистите отчитат, че по-дълбоко бъркаме в джобовете си, когато става въпрос и за образование, свободно време и култура.\n\nОт КНСБ обясняват, че през последните няколко години има положителна тенденция по отношение на нарастването на работните заплати, но все още България остава на последно място сред всички страни членки на ЕС. Така спрямо най-развитите икономики\n\n \n\n\n\n \n\nУ нас средната заплата е 586 евро и е 6 пъти по-малка от възнаграждението, което получават гражданите на Германия – 3 703 евро. Французите взимат по 2 957 евро – 5 пъти повече от нас, а в Холандия 2 855 евро на месец.\n\nВъпреки ниските ни доходи се оказва, че все пак българинът успява да задели някой лев на страна. В периода 2015-2017 г. вложените средства в банките нарастват и изпреварват изтеглените суми от депозити, докато в годините 2010-2014 г. хората доста по-често са прибягвали до готовите си пари, вместо да спестяват за „черни дни“. Както „Монитор“ вече писа, според данните на БНБ броят на депозитите до 1000 лв. намаляват със 7,2 на сто, а най-голям ръст от 13,7% бележат тези между 200 и 500 хил. лв. Това означава, че\n\n \n\n\n\n \n\nот 6,1 пъти през 2012 г. до 7,7 през 2016 г.\n\nДруг показател, който ясно илюстрира социалните неравенства се отнася до регулярното измерване на съотношението между необходимите средства за издръжка на живот и общия доход на лице от домакинството. Оказва, че 1,955 млн. лица живеят под линията на бедността, т.е. разполагат с по-малко от 314 лв. на месец, като броят им намалява с 80 хил. за година. С 252 хил. се смъква и броят на българите, които имат в портмонето си суми между 314 и 581 лв. На този критерии отговарят 3,253 млн. нашенци. През последната година с 300 хил. са се увеличили и сънародниците ни, които припечелват повече от 581 лв. месечно, което значи, че само около 2 млн. могат да си позволят нормален живот.\n                    ", "date": "2018.02.19", "title": "Животът в столицата с една трета по-скъп от провинцията"}
{"url": "http://www.monitor.bg/a/view/52834-%D0%A4%D0%B5%D1%80%D0%BC%D0%B5%D1%80%D0%B8%D1%82%D0%B5-%D0%BF%D0%BE%D0%BF%D1%80%D0%B0%D0%B2%D1%8F%D1%82-%D0%B3%D1%80%D0%B5%D1%88%D0%BA%D0%B8-%D0%B2-%D0%B7%D0%B0%D1%8F%D0%B2%D0%BB%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%B3%D0%B0%D0%B7%D1%8C%D0%BE%D0%BB%D0%B0-%D0%B4%D0%BE-%D0%BF%D0%B5%D1%82%D1%8A%D0%BA/", "text": "\n                    Да 23 февруари (петък) земеделските стопани, които са допуснали технически грешки в заявленията си за държавна помощ за гориво, могат да отидат в общинските служби по земеделие, за да ги поправят. Това съобщи Дора Ненова, директор на Дирекция „Държавни помощи и регулации“ в МЗХГ.\n\nРазмерът на държавната помощ за гориво за 2018 г. e 84 млн. лева. Близо толкова са изплатени на земеделците и за миналата година като отстъпката на литър беше 40 стотинки.\n\nПри подаване на документите за ползване на отстъпка от акциза на горивата много често се допускат дребни грешки, като объркан БУЛСТАТ или ЕГН във фактурите. Тези пропуски обаче водят до непризнаване на финансовите документи от страна на ДФЗ. Това се случва често, но в предишните години съществуваше възможността да се поправят тези грешки, така че стопаните да получат полагащата им се сума. При последното кандидатстване по тази държавна схема беше изключена опцията за оправяне на неволно допуснатите грешки.\n                    ", "date": "2018.02.19", "title": "Фермерите поправят грешки в заявленията за газьола до петък"}
{"url": "http://www.monitor.bg/a/view/74514-%D0%93%D0%B0%D0%B7%D0%BF%D1%80%D0%BE%D0%BC-%D0%B4%D0%B0%D0%B2%D0%B0-%D0%BE%D1%89%D0%B5-155-%D0%BC%D0%BB%D0%BD-%D0%B2-%D0%BF%D1%80%D0%BE%D0%B5%D0%BA%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%AE%D0%B6%D0%B5%D0%BD-%D0%BF%D0%BE%D1%82%D0%BE%D0%BA-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    „Газпром“ реши да купи допълнително акции за 15,5 млн. евро в проектната компания South Stream Serbia, създадена за реализацията на „Южен поток“ в западната ни съседка, сочи съобщение от газовия монополист, цитирано от RNS. South Stream Serbia AG e смесена руско-сръбска компания между „Газпром“ и „Сърбиягаз“. В нея руснаците са мажоритарни собственици с 51% от акциите.\n\nПроект „Южен поток“ бе спрян през декември 2014 г. заради изискванията на Еврокомисията да се спазват предписанията на Третия енергиен пакет. След това руснаците решиха да строят тръбата до европейската част на Турция. Досега са положили голяма част от първата част на газопровода „Турски поток“. Първоначално плановете бяха тръбата да продължи до границата с Гърция. Сега обаче руският сайт пише, че тръбата ще продължава до границите на Турция със съседните й в Европа държави. Първата част от тръбата ще снабдява със синьо горива мегаполиса Истанбул и Източна Тракия, а по втората ще тече газът за износ в Южна и Югоизточна Европа. Капацитетът на всяка от от двете части е по 15,75 млрд. куб. м на година.\n                    ", "date": "2018.02.19", "title": "„Газпром“ дава още €15,5 млн. в проектната компания „Южен поток“ в Сърбия"}
{"url": "http://www.monitor.bg/a/view/79851-%D0%92%D0%B8%D0%B2%D0%B0%D0%BA%D0%BE%D0%BC-%D0%BF%D1%80%D0%B5%D0%B4%D0%BB%D0%B0%D0%B3%D0%B0-sony-xperia-xa2-%D0%B7%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%B5%D0%BB%D1%84%D0%B8%D1%82%D0%B0/", "text": "\n                    За качествените снимки светлината сякаш никога не е достатъчна, но това не представлява проблем за новия Xperia ХA2 на Sony, предлаган вече от Виваком. Основната камера на телефона разполага с така нужната чувствителност ISO 12800 за снимане при слаба светлина, благодарение на вече утвърдения сензор за снимки на Sony - 1/2.3“ Exmor RSTM for mobile. Основната камера е с впечатляващите 23 MP, предлага 4К видеозаснемане, за да могат потребителите да създават богато на цветове и детайли съдържание. Притежателите на стилния смартфон могат да заснемат видео на бавен каданс със 120 fps, за да придадат допълнителен драматизъм на действието и движението. Предната камера пък разполага с традиционните за селфи 8 MP, но е със 120° свръх широк ъгъл на заснемане, за да улови повече приятели, емоции и атмосфера в кадъра.\n\nСмартфонът поддържа бързо зареждане, което за минути ще осигури следващите ценни часове работа. Батерията му е 3,300 mAh. С този капацитет и с мобилната платформа Qualcomm SnapdragonTM 630 телефонът може да гарантира бързото и безпроблемно изпълнение на много повече задачи за по-дълго време. С този телефон ще забравите за времето, ако разчитате на режима Smart Stamina, както и на приложенията Battery Care и Qnovo Adaptive Charging.\n\n5.2-инчовият Full HD дисплей е с по-голяма яркост, по-добър контраст и с по-наситени цветове и е покрит с устойчивото на надраскване стъкло Corning Gorilla Glass™. Xperia XA2 работи с Аndroid 8.0 Oreo и се грижи за сигурността на заключеното в него съдържание със сензор за пръстови отпечатъци, който се намира на задния панел. Смартфонът ще се предлага в магазините на Виваком още в края на седмицата. Устройството идва на цена от 20.90 лв на месец с план Smart L+. \n                    ", "date": "2018.02.19", "title": "Виваком предлага Sony Xperia XA2 за уникални селфита"}
{"url": "http://www.monitor.bg/a/view/76849-%D0%9F%D0%BE%D1%87%D1%82%D0%B8-500-000-%D0%BF%D1%8A%D1%82%D0%BD%D0%B8%D1%86%D0%B8-%D0%BC%D0%B8%D0%BD%D0%B0%D0%BB%D0%B8-%D0%BF%D1%80%D0%B5%D0%B7-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F/", "text": "\n                    Близо с 7 на сто до 499 688 пътници е обслужило столичното летище през първия месец на 2018 г. спрямо същия период на миналата година. През Терминал 2 са преминали 63%, или 315 987 от всички пътници, а през Терминал 1 – останалите 37% (183 681).\n\nПътникопотокът по международните редовни линии, който представлява 92% от целия летищен трафик, е нараснал с 4,4% в сравнение с първия месец на миналата година. Двойно е увеличението на броя пътуващи по вътрешни линии – от над 10 хил. пътници през януари 2017 г. на близо 20 хил. през същия месец на 2018 г. Този ръст се дължи на навлизането на още един авиопревозвач по линията София-Варна.\n\nИзлетелите и кацнали самолети на летище София през първия месец на годината достигнаха близо 4 500. Обемът на обработените товарни и пощенски пратки през януари се е увеличил с 9,6% и възлиза на 1687 т. От тях 59% са превозени с товарни самолети, а останалите 41% – с пътнически.\n                    ", "date": "2018.02.19", "title": "Почти 500 000 пътници минали през летище София "}
{"url": "http://www.monitor.bg/a/view/30797-%D0%9F%D0%BB%D0%B0%D1%82%D0%B5%D0%B6%D0%BD%D0%B8%D1%8F%D1%82-%D0%BD%D0%B8-%D0%B1%D0%B0%D0%BB%D0%B0%D0%BD%D1%81-%D0%BD%D0%B0-%D0%BF%D0%BB%D1%8E%D1%81-%D1%81-25-%D0%BC%D0%BB%D1%80%D0%B4-%D0%B5%D0%B2%D1%80%D0%BE/", "text": "Износът нагоре с 11,8%, а вносът с 15,7%, показват данни на БНБ\n                    За миналата година текущата и капиталовата сметка на платежния баланс на България е положителна и възлиза на 2,504 млрд. евро, като през 2016 г. статистиката отчете излишък от 3,631 млрд. евро, показват данните на Българската народна банка (БНБ), цитирани от Investor.bg.\n\nТекущата и капиталова сметка през декември е отрицателна и възлиза на 310,6 млн. евро. За сравнение,\n\n \n\n\n\n \n\nкойто беше 248,5 млн. евро.\n\nВ последния месец на миналата година салдото по текущата сметка е отрицателно и възлиза на 407,6 млн. евро при дефицит от 274,5 млн. евро за декември 2016 г.\n\nЗа 2017 г. текущата сметка е положителна и възлиза на 1,980 млрд. евро при излишък от 2,561 млрд. евро за 2016 година.\n\nВ края на декември 2017 г. търговското салдо по текущата сметка е на минус с 474,8 млн. евро, като година по-рано също имаше дефицит от 155,4 млн. евро.\n\nАкумулираните данни показват, че за миналата година търговският баланс е на минус с 2,041 млрд. евро, докато през 2016 г. дефицитът беше 984,4 млн. евро.\n\nВ централната банка изчислиха, че за миналата година експортът възлиза на 25,818 млрд. евро, като нараства с 11,8% (2,714 млрд. евро) в сравнение с 2016 г. За сравнение в периода януари – декември 2016 г. увеличението на годишна база беше с 5,4%. През декември от България са изнесени стоки за 2,105 млрд. евро, което е 3,6% годишен ръст.\n\n \n\n\n\n \n\nкато годишният ръст е 15,7% (3,771 млрд. евро). За сравнение импортът от януари до декември 2016 г. намалява на годишна база с 1,8%. През декември в страната са влезли стоки за 2,579 млрд. евро, което е годишно увеличение с 18% (393 млн. евро) спрямо година по-рано.\n\nСалдото по услугите за миналата година е положително и е в размер на 2,982 млрд. евро, като през 2016 година също беше на плюс с 3,092 млрд. евро. През декември то е положително в размер на 27,4 млн. евро, като за сравнение през последния месец на 2016 г. също беше положително и възлизаше на 58,5 млн. евро.\n\nВ БНБ пресметнаха още, че през миналата година преките чуждестранни инвестиции в страната по предварителни данни са в размер на 901,9 млн. евро, като през периода януари - декември 2016 г. възлизат на 660 млн. евро. През декември 2017 г. те намаляват с 12,1 млн. евро, докато година по-рано спадът беше с 245,2 млн. евро.\n\nПреките инвестиции в чужбина през последния месец на 2017 г. нарастват с 6,6 млн. евро, при увеличение със 123,5 млн. евро за декември 2016 г. В централната банка отчитат, че за цялата 2017 година те се повишават с 275,6 млн. евро, докато през 2016 година имаха ръст от 320,2 млн. евро.\n\nЗа миналата година резервите на БНБ намаляват с 98,9 млн. евро, докато през 2016 г. се увеличиха с 3,467 млрд. евро.\n                    ", "date": "2018.02.19", "title": "Платежният ни баланс на плюс с 2,5 млрд. евро"}
{"url": "http://www.monitor.bg/a/view/31934-380-%D0%BD%D0%BE%D0%B2%D0%B8-%D0%B5%D0%B4%D0%BD%D0%BE%D0%BF%D0%BE%D1%81%D0%BE%D1%87%D0%BD%D0%B8-%D1%83%D0%BB%D0%B8%D1%86%D0%B8-%D0%B2-%D0%A1%D0%BE%D1%84%D0%B8%D1%8F-%D0%B4%D0%BE-2020-%D0%B3%D0%BE%D0%B4%D0%B8%D0%BD%D0%B0/", "text": "От „Московска“ 33 броят колко хора се отопляват на твърдо гориво\n                    380 софийски улици ще бъдат обособени за еднопосочно движение до 2020 г. Това стана ясно от отчета на „Програма за управление за качеството на въздуха за периода 2015-2020 г.“, който бе представен от зам.-кмета по екология Йоана Христова в комисията по околна среда към Столичния общински съвет. През изминалата година еднопосочно движение е въведено по 45 улици.На 199 кръстовища пък е поставено видеонаблюдение за управление на трафика и са изградени 8 км. велоалеи. До края на 2017 г. са ремонтирани около 1136 дка пътни и тротоарни настилки. Направление „Архитектура и градоустройство“ и дирекция „Транспорт“ към Столичната община пък трябва да разработят схема за разполагане на електрически зарядни колонки. Йоана Христова съобщи, че вече са монтирани две зарядни станции - на паркинга на ул.„Шандьор Петьофи“ и бул.„Витоша“, които позволяват едновременното зареждане на две електрически превозни средства. От отчета става ясно, че общината е сключила договор за проучване на броя на домакинствата, които се отопляват на твърдо гориво. Също така е изпратено и писмо до екоминистъра Нено Димов с предложение за въвеждане на стандарти за горивата. По думите му такива стандарти е възможно да влязат в сила през следващия отоплителен сезон. Сред отчетените мерки са увеличената кратност за миене на булеварди и улици, и газанализаторите, които от „Московска“ 33 дариха на Пътна полиция. Проверките на автосервизите и пунктовете за вторични суровини също са мярка срещу замърсяването на въздуха, която ще бъде следвана и през тази година.Както „Монитор“ вече писа през настоящата година София ще се сдобие и с нова гора между квартал Суходол и район „Люлин“. На площ 225 декара, ще бъдат засадени 125 хиляди дървета в рамките на три залесителни сезона. „Първият сезон е успешно приключен с 12 000 засадени дървета от вида липа, акация и цер“, обясни Христова.\n\n\n                    ", "date": "2018.02.19", "title": "380 нови еднопосочни улици в София до 2020 година"}
{"url": "http://www.monitor.bg/a/view/35512-%D0%A3%D1%87%D0%B5%D0%BD%D0%B8%D1%86%D0%B8-%D0%BE%D1%82-%D0%93%D1%80%D0%B0%D0%B4%D0%B5%D0%B6%D0%BD%D0%B8%D1%86%D0%B0-%D1%82%D0%B8%D1%87%D0%B0%D1%82-%D0%B4%D0%BE-%D0%B2%D1%8A%D0%BD%D1%88%D0%BD%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    Децата в тетевенското село Градежница учат в мизерни условия и ползват външна тоалетна, съобщи бТВ след сигнал в рубриката ни „Аз, репортерът”.\n\nВ училище „Васил Априлов” дограмата е стара, мазилката е изпочупена, има и проблеми с покрива. Няма вътрешна тоалетна, а само външна, като за да я ползват, ученици и учители трябва да заобикалят цялото училище. „Не е нормално в XXI век да има външна тоалетна”, заяви директорът на училището Ива Лазарова. По думите ѝ до този момент проект за изграждане на вътрешна тоалетна няма. Селото няма канализация и се изискват много средства, за да се направи, отбеляза тя.\n\nПо думите на директорката върви нормален учебен процес, а децата, които живеят по-близо, ходят до тоалетна до домовете си.  \n\nКметът на селото и учител в училището Свилен Чернин иска отговор къде отиват средствата на децата по делегирания бюджет. Той е сигнализирал прокуратурата, Министерския съвет и Министерството на образованието.\n\n \n                    ", "date": "2018.02.19", "title": "Ученици от Градежница тичат до външна тоалетна "}
{"url": "http://www.monitor.bg/a/view/89822-%D0%A8%D0%B5%D1%84%D1%8A%D1%82-%D0%BD%D0%B0-%D0%9D%D0%97%D0%9E%D0%9A-%D0%9D%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%B0%D0%BC-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    „Няма да подам оставка, нищо незаконно не съм направил”. Това заяви управителят на НЗОК проф. Камен Плочев три дни след като здравният министър Кирил Ананиев обяви, че му е поискал оставката, защото писал до парламента за актуализация на бюджета без да я съгласува с министерството.Управителят на здравната касата вчера е разговарял и с премиера Бойко Борисов, който му обяснил, че трябва да се спрат течове от НЗОК към чужбина.Плочев обясни пред бТВ, че е уведомил здравното министерство за намеренията си. Негов близък приятел пък му се обадил да му въздейства да подаде оставка. „Директно мен никой не ме е заплашвал. Мой приятел ми каза, че с него е проведен разговор, да ми предаде да си подам оставката, да се разделим с добро, защото иначе ще бъде включена репресивната машина на държавата и работа в държавна болница никога няма да си намеря”, разказа Плочев, но отказа да уточни от къде е дошъл натискът.„Всеки човек, който има малко управленски опит, знае, че не е възможно да се говори за актуализация на бюджет през февруари месец.  Проф. Камен Плочев трябва да постави въпроса, но въпросът трябва да бъде решен чрез съгласуване между Министерството на финансите, Министерството на здравеопазването и НЗОК.  В Закона за здравното осигуряване е записано, че със средства от държавния бюджет има възможност за целево финансиране на НЗОК по въпросите на европейските координации. Става дума точно за финансиране на лечение на български граждани в чужбина”, коментира проф. Генчо Начев, директор на УМБАЛ „Света Екатерина” пред Нова ТВ. \n\n\n                    ", "date": "2018.02.19", "title": "Шефът на НЗОК: Няма да подам оставка "}
{"url": "http://www.monitor.bg/a/view/46089-%D0%9F%D0%A1%D0%A1-%D0%97%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BB%D0%B0%D0%B2%D0%B8%D0%BD%D0%B8-%D0%B2-%D0%9F%D0%B8%D1%80%D0%B8%D0%BD/", "text": "\n                    Значителна е опасността от лавини в Пирин, съобщиха от Планинската спасителна служба (ПСС) към БЧК пред \"Фокус\". За Витоша и Рила опасността от лавини е средна, а в Стара планина - ниска.Времето е облачно и тихо. На места превалява сняг. Температурите варират между -4 и 1 градуса. Новата снежна покривка е с дебелина около 2 см. Съоръженията в курортите работят. Два инцидента заради лавини в Пирин станаха през миналата седмица, като през уикенда, въпреки бързата реакция на ПСС, загина млада жена.  Според прогнозите, през цялата седмица ще има превалявания от сняг. Точката на замръзване в планината ще се движи от 1200 до 1500-1600 метра. Апелираме всички, които искат да упражняват зимни спортове извън пистите, да се консултират и взимат информация от ПСС, да следят прогнозите за времето. Планината не е опасна, когато можем да я разчетем, когато имаме информация, тя не е толкова опасна. Тя е опасна, когато сме самонадеяни, надценяваме нашите собствени възможности и подценяваме опасностите в планината, коментира пред БНТ Петър Чолев, планински спасител в ПСС-Банско. \n                    ", "date": "2018.02.19", "title": " ПСС: Значителна опасност от лавини в Пирин\t"}
{"url": "http://www.monitor.bg/a/view/81857-%D0%9A%D0%B0%D0%B1%D0%BE-%D0%92%D0%B5%D1%80%D0%B4%D0%B5-%D1%87%D0%B0%D0%BA%D0%B0-%D0%91%D0%93-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D1%82%D1%83%D1%80%D0%B8%D0%B7%D0%BC%D0%B0-%D0%BD%D0%B8%D0%B5-%D1%81%D1%82%D1%83%D0%B4%D0%B5%D0%BD%D1%82%D0%B8/", "text": "\n                    България има много сериозни намерения за инвестиции в Кабо Верде, особено в сферата на туризма и бизнеса. Това стана ясно от думите на премиера Бойко Борисов след срещата му в МС с министър-председателя на Кабо Верде Жузе Юлисеш де Пина Корея е Силва.По думите на Борисов Кабо Верде има много близки отношение с ЕС и ЕНП и е една „истинска демократична страна“ в тази част на света. Той изтъкна, че миграционния поток от Африка, осбено през Либия и Италия, придобива огромни размери, но с инвестиции в образованието и  икономиката, хората ще се задържат на своя континент. Това са над 300 млн. души, които „чукат на вратата ни“, ако не се вземат мерки“, заяви Бойко Борисов. „Надявам се в следващите месеци и години да работим активно в тази посока“, каза още той.„Бихме искали да работим в посока на привличане на повече инвестиции от България. Заинтересовани и отворени сме да приемем български инвеститори в различни сфери, особено в сферата на туризма“, заяви на свой ред премиерът на Кабо Верде. Той изтъкна, че туризмът е 25 % от БВП на страната, а годишно нараства с около 20%.  Страната предлага стабилност и предвидимост, както и нисък риск за инвеститорите. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, заяви премиерът.Наред с туризма, другата сфера на сътрудничство е образованието и привличането на повече студенти от Кабо Верде, който да учат у нас. „И в момента има студенти от Кабо Верде, надяваме се повече студенти да завършват висшето си образование в България“, посочи премиерът Борисов. Неговият колега пък увери, че Кабо Верде има интерес от задълбочено сътрудничество с България в сферата на образованието. Той изтъкна, че има студенти, които участ в Медицинския университет в София.„Това е човешкият капитал, който е най-ценният за развитието на страната ни“, заяви той. „Споделяме вашата визия за Африка. Страната ни е малка и разбираме, че развитието се постига, когато се използват максимално добре всички ресурси-гражданското общество, образованието, качеството на живот и свободата на гражданите, както и възможността те да участват в процеса на развитието на собствената си страна“, изтъкна премиерът на Кабо Верде.\n\n\n                    ", "date": "2018.02.19", "title": "Кабо Верде чака БГ инвестиции в туризма, ние - студенти "}
{"url": "http://www.monitor.bg/a/view/33366-%D0%92%D0%B8%D0%BB%D0%B0-%D0%AF%D0%BC%D0%B1%D0%BE%D0%BB-%D0%B3%D0%BE%D1%82%D0%B2%D0%B8-%D0%B4%D0%B2%D0%B5-%D0%BD%D0%BE%D0%B2%D0%B8-%D1%80%D0%B5%D0%B7%D0%B5%D1%80%D0%B2%D0%B8-%D0%B2-%D1%81%D0%B5%D1%80%D0%B8%D1%8F%D1%82%D0%B0-kabile/", "text": "Една от най-старите изби в Южна България организра празник за целия град с кукери, кулинарно шоу и традиционни хора\n                    Една от най-старите изби в Южна България „Вила Ямбол“ за трета поредна година организира празник на виното в родния си град. Над 3000 литра червено вино и 4000 порции, приготвени от Ути Бъчваров вдигнаха настроението на ямболии в неделя. Събитието включваше още традиционни танци от региона, изпълнени от ансамбъл „Тунджа“, кукери, народни песни.„Вила Ямбол“ е сред най-големите и предпочитани родни изби. Компанията е позната на пазара с ракиите „Ямболска“ и „Стралджанска“ и във сериите вина Villa Yambol и Kabile. За тази година винарната подготвя пускането на две нови резерви към марката Kabile, обявиха още по време на празника. Тази серия е особено специална за производителя – кръстена е на античен тракийски град до Ямбол, а на етикета е изобразена богинята Кибела. Тяхното Kабиле Мавруд и Каберне Совиньон е най-награждаваното българско вино на международни конкурси през миналата година. Единият медал е от Mondial de Bruxelles, другият от Vinalies International, а третият от London experts in wine.„С този празник искаме да благодарим на ямболии и на нашия регион, че ни помагат да правим висококачествени български вина. Щастливи сме, че достойно защитаваме традициите във винопроизводството още от 1924 година“, каза изпълнителният директор на „Вила Ямбол“ Красимир Аврамов. И допълни – „често съм споделял, че производството на хубаво вино зависи от два много важни фактора: добро грозде и добри хора. Тази година можем да се похвалим, че природата беше на наша страна и ни донесе отлична реколта. А що се отнася до хората - те също са налице“. „Тук е пълно с тракийски знаци, че по тези земи са се правели още от древността страхотни вина. „Вила Ямбол“ продължава тази велика, хилядолетна история. А където има хубаво вино, има хубава храна и готини хора“, разказа Ути Бъчваров. „Щастливи сме, че компанията разнася славата по света, както на своите продукти, така и на Ямбол и България.“, коментираха още от избата.„Вила Ямбол“ се похвали и с най-добрите си вина от последните 20 години насам. Реколта 2017 е била с отлично качество, което е позволило да се бутилират уникални партиди. В грижите за лозята и направата на вино и ракия участват над 160 човека от Ямбол и региона. Голямото предимство за „Вила Ямбол“ е, че 90% от вината се правят със собствено грозде. Избата управлява около 10 000 дка лозя – около района на Ямбол и Айтос. Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. Освен международните признания, доказателства за успехите на родната изба са експортните й постижения. „Вила Ямбол” реализира продуктите си в над 20 страни от 4 континента. През миналата година изба „Вила Ямбол“ донесе единственият двоен златен медал за България на конкурса Mondial de Bruxelles. Отличието отиде за Villa Yambol Резерва Каберне Совиньон 2014 г. Този приз се дава само на най-добрите напитки, оценени от международното жури с над 92 точки от 100 възможни. С продукт за 7-8 лева избата надделя над конкуренция от 4000 проби на вина от целия свят и в много по-висок ценови сегмент.\n                    ", "date": "2018.02.19", "title": "\"Вила Ямбол\" готви две нови резерви в серията KABILE"}
{"url": "http://www.monitor.bg/a/view/63048-%D0%92%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%8F%D1%82-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%BE%D0%B1%D1%8F%D0%B2%D0%B8-%D0%BF%D1%80%D0%B8%D0%B5%D0%BC-%D0%BF%D0%BE-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8-%D0%BD%D0%B0%D0%BF%D1%80%D0%B0%D0%B2%D0%BB%D0%B5%D0%BD%D0%B8%D1%8F/", "text": "\n                    Под мотото „Професии за бъдещето“ Варненският свободен университет обяви прием по професионални направления за учебната 2018/2019 година. Поставили сме си амбициозната цел да следим потребностите на пазара и да предлага онова, от което в момента се нуждае бизнеса. Стремим се да подготвяме кадри, които са необходими на работодателите, затова сме в непрекъснат диалог с тях. Приемът по професионални направления създава много възможности за студентите да направят това, което наричаме „информиран избор“, заяви заместник-ректорът по учебната дейност на Варненския свободен университет, проф д-р пс.н. Валери Стоянов. Направените в университета проучвания сочат необходимостта от служители с интегриран профил - професионалисти, които да комбинират повече от една функционалност и да притежават повече от стандартните за позицията умения. Един от начините това да бъде постигнато, е приемът по професионални направления. Нещо повече, динамично развиващата се среда извежда на преден план нови професии, като по време на обучението си студентите могат да получат и богато портфолио от сертификати за придобита допълнителна квалификация и езикови компетенции, чрез организираните в университета майсторски класове, специализиращи курсове, работа в екип с водещи експерти от практиката, добави проф. Стоянов. Обучението ще преминава през две нива – базово и профилиращо. Базовото ниво включва основни дисциплини в професионалното направление. След базовото обучение студентите имат възможност да изберат профилиращо обучение по специалности. Предимствата на този вид обучение са свързани с времето, което даваме на нашите възпитаници да се ориентират и да осмислят обучението си в конкретната специалност. Първите две години са въвеждащи и дават общата теоретична подготовка, от която всеки млад човек се нуждае, за да направи правилния избор и да постави успешно начало на своята професионална реализация, коментира още проф. Стоянов. Според него, младите хора у нас са претрупани от разнопосочна информация и не всеки успява да направи правилния избор за себе си, непосредствено след завършване на средното си образование.  \n                    ", "date": "2018.02.19", "title": "  Варненският свободен университет обяви прием по професионални направления"}
{"url": "http://www.monitor.bg/a/view/70919-%D0%A1%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%A1%D1%8A%D0%B4%D0%B5%D0%B1%D0%BD%D0%B0-%D0%BE%D1%85%D1%80%D0%B0%D0%BD%D0%B0-%D0%B2-%D0%94%D0%BE%D0%B1%D1%80%D0%B8%D1%87-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82/", "text": "\n                    Служителите на „Съдебна охрана” в Добрич излизат на протест пред Съдебната палата в Добрич днес, понеделник, от 17.30 часа. По същото време протести ще има и в градовете Стара Загора, Пазарджик и Велико Търново.„Основните ни искания не са се променили. Настояваме за приравняване на заплатите ни със служителите на МВР”, заяви Добромир Мавродиев – зам.-председател на Синдикалното дружество в Добрич към Синдикат „Охрана” и организатор на протеста. Според него, към момента разликата в заплащането на „Съдебна охрана” е с 200 лева по-ниско от това на служителите на МВР. Друго искане е да се уеднакви заплащането и за специфични условия на труд, което е наполовина по-малко, отколкото в МВР. „Ние конвоираме задържани до съдебните зали, конвоираме осъдени до местата за изтърпяване на наказанията, което е тежки условия на труд”, обясни Мавродиев.Следващото искане е отпускане на допълнителни щатни бройки за покриване на всички съдилища и прокуратури в страната. Това са още 350 служители.  Протестиращите отправят исканията си към Министерството на правосъдието, към Министерски съвет и към финансовия министър Владислав Горанов и настояват увеличението на възнагражденията и на бюджета на ГД \"Охрана\" да бъдат включени още тази година, в бюджет 2018. \n\n\n                    ", "date": "2018.02.19", "title": "Служителите на „Съдебна охрана” в Добрич на протест"}
{"url": "http://www.monitor.bg/a/view/42374-%D0%9A%D0%B0%D0%BD%D0%B4%D0%B8%D0%B4%D0%B0%D1%82-%D0%BD%D0%B0-%D0%93%D0%95%D0%A0%D0%91-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%BA%D0%BC%D0%B5%D1%82/", "text": "\n                    Досегашният секретар на читалище „Пробуда“ в новозагорското село Любенец Мария Вълчева Петкова, издигната от ГЕРБ, спечели предсрочните избори за кмет. Тя получи 113 бюлетини в своя подкрепа при 70-процентова активност . За опонента й от партия \"Атака\" Стоян Стоянов гласуваха 94 от съселяните му.До предсрочния избор се стигна след като през есента на м.г. досегашният, каращ втори мандат кмет Драгомир Цонев бе осъден условно на 2 години затвор заради кражбата на 50 кошера, собственост на старозагорец и оставени в землището на село Тихомирово. Делото се влачи почти две години, Цонев твърдеше, че прибрал кошерите след като платил преди това 3600 лв на двама непознати му мъже от Раднево. Присъдата на новозагорския съд бе потвърдена и от сливенските окръжни съдии, 47-годишният селски управленец трябва да плати и около 4 бона за повредени 19 кошера.\n                    ", "date": "2018.02.19", "title": "Кандидат на ГЕРБ спечели избори за кмет"}
{"url": "http://www.monitor.bg/a/view/31485-%D0%9E%D1%80%D0%B1%D0%B0%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Орбан предлага прекрояване на Шенген, ако някой не се справя\n                     \n\n\n                    ", "date": "2018.02.19", "title": "Борисов поиска американски модел за охрана на границите на ЕС (ОБНОВЕНА)"}
{"url": "http://www.monitor.bg/a/view/75520-%D0%9F%D0%B0%D0%BA-%D0%BE%D1%82%D1%80%D1%8F%D0%B7%D0%B0%D1%85%D0%B0-%D0%BC%D0%B5%D1%80%D0%B0%D1%86%D0%B8%D1%82%D0%B5-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%9C%D0%BE%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    Административнит съд във Варна остави без разглеждане иска, чрез подписка на Инициативен комитет, за провеждане на местен референдум за Морската градина и Крайбрежната зона на Варна. В своето определение съдът сочи, че намира иска за недопустим, поради факта, че бездействие на председателя на ОбС - Варна, за което се твърди от ИК, е било предмет на друго административно дело, което е приключило с решение. В него съдът е приел, че не е налице такова бездействие. Съдът отчита и обстоятелството, че Общинския съвет във Варна е приел решение на своя извънредна сесия по темата, като е отхвърлил предложението за провеждане на местен референдум за Морската градина. Мотивите за отказа на провеждането му са липса на изискуемия от закона брой подписи, както и поради обстоятелството, че поставените въпроси не са от компетентността на ОбС - Варна. Инициаторите на подписката са подали жалба срещу решението на ОбС-Варна, като по нея е образувано административно дело, с която се цели надлежна защита, уточняват още от Административен съд - Варна.\n                    ", "date": "2018.02.19", "title": "Пак отрязаха мераците за референдум за Морската градина на Варна"}
{"url": "http://www.monitor.bg/a/view/34346-%D0%9D%D0%B0%D0%B3%D1%80%D0%B0%D0%B4%D0%B8%D1%85%D0%B0-%D1%83%D1%87%D0%B5%D0%BD%D0%B8%D0%BA%D1%80%D0%BE%D0%B6%D0%B4%D0%B5%D0%BD%D0%B8%D0%BA-%D1%85%D0%B2%D0%B0%D0%BD%D0%B0%D0%BB-%D0%BA%D1%80%D0%B0%D0%B4%D0%B5%D1%86/", "text": "\n                    17-годишен ученик-десетокласник от ямболската ПТГ „Иван Райнов“ получи за рождения си ден изненадващ подарък: грамота за гражданска доблест от името на директора на ОД на МВР старши комисар Георги Иванов.Тийнейджърът Иван Димитров го е заслужил за оказано съдействие на униформените служители на реда на 14 февруари, когато забелязал съмнително лице да излиза бегом от частен имот на улица „Николай Петрини“ недалеко от центъра на града. Момчето подгонило беглеца и в движение успяло да позвъни на телефон 112. При пристигането на полицаите той показало накъде е поел мъжа, след което завело дежурните до жилището, където собственикът дал показания за опит за грабеж. Задържаният се оказал стар познайник на криминалистите с няколко осъдителни присъди и дузина висящи производство.\n                    ", "date": "2018.02.19", "title": "Наградиха ученик, хванал крадец    "}
{"url": "http://www.monitor.bg/a/view/79363-%D0%9F%D0%B5%D1%82%D1%80%D0%B8%D1%87%D0%BA%D0%BE-%D1%81%D0%B5%D0%BB%D0%BE-%D0%B2%D0%B4%D0%B8%D0%B3%D0%BD%D0%B0-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0-%D1%82%D0%B0%D0%B1%D0%B5%D0%BB%D0%B0/", "text": "\n                    От няколко дни на входа на петричкото село Самуилово е монтирана гигантска табела по подобие на прочутия квартал в Лос Анжелис – Холивуд.„Идеята ни се роди през лятото, когато бяхме заедно на почивка с Георги Соилков, един от местните съветници, разказа кметът на селото Кирил Стоянов. Защо да не направим голям светещ надпис, който да посреща гостите – на броени километри от нас са границите с Гърция и Македония. И веднага стартирахме осъществяването на идеята. Взехме одобрението и на Общинския съвет в Петрич, както и всички разрешителни за поставяне на гигантската табела“, похвали се кметът Кирил Стоянов.Необходимите за материали 3500 лева бяха събрани от дарители, предимно гастарбайтери родом от селото. Майсторите също работеха на доброволчески начала. Целият надпис \"Самуилово\" е дълъг 15 м, а буквите са високи по 1 м и широки - 0.70 м. Всяка буква е поставена върху отделен фундамент. Материалът за изработката е от алуминий. Отпред има и плексиглас, защото в буквите са светещи през тъмната част на денонощието.\"Около 100 човека се включиха в дарителската кампания. За около 1 месец събрахме средствата и за близо 2 месеца беше изграден надписът след разрешителните за поставяне. Надявам се да увеличим посещаемостта от туристи, от която никак не се оплакваме и досега, обясни Кирил Стоянов. Искаме по този атрактивен начин да посрещаме туристите и гостите си. Селото ни е известно с двата си язовира, с красивите водопади, през селището е пътят за най-високия връх в планина Беласица – Радомир (2029 метра). Тук е най-модерната зала по борба в община Петрич, единствената писта по мотокрос в общината и едно от най-добрите спортни съоръжнеия в региона – футболният стадион”, рекламира населеното място кметът Кирил Стоянов.\n                    ", "date": "2018.02.19", "title": "Петричко село вдигна холивудска табела  "}
{"url": "http://www.monitor.bg/a/view/60465-%D0%A1%D0%B8%D1%80%D0%B0%D1%86%D0%B8%D1%82%D0%B5-%D1%81-%D0%BF%D0%B5%D1%80%D1%81%D0%BE%D0%BD%D0%B0%D0%BB%D0%BD%D0%B8-%D0%BF%D0%B5%D0%BD%D1%81%D0%B8%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D0%BE%D1%82-%D0%B4%D0%BE%D1%85%D0%BE%D0%B4%D0%B0-%D0%B8%D0%BC/", "text": "Сега НОИ подпомага само хлапетата, чиито родител е имал поне 3 г. осигурителен стаж \n                    Сираците, които нямат право на наследствена пенсия, да получават социална помощ. Това обмислят от Министерството на труда и социалната политика като промяна в Закона за семейни помощи. Финансовата помощ ще се отпуска само на децата, които нямат право на наследствена пенсия.Според Кодекса за социално осигуряване право на месечна наследствена сума имат децата, чиито родители имат поне 3 г. или 5 г. осигурителен стаж, в зависимост от възрастта, на която са починали. „Това изискване за минимален осигурителен стаж трябва да отпадне. Защото с него наказваме децата за липсата на стаж на починалия им родителя“, заяви Мая Манолова.Заради изискването починалият да има натрупан трудов опит, десетки деца не могат да получат наследствена пенсия. В тази ситуация изпада семейството на Иван, чиято съпруга умира на 25 г., преди да е натрупала нужните 3 г. осигуровки за пенсия. „Тя беше студентка и според закона беше виновна, че за 25-годишната си възраст няма осигурителен стаж. Това е абсурдно“, обясни младият мъж.Децата с един жив родител, които не отговарят не тези условия могат да получават персонални пенсии. За тази цел доходът на член от семейството обаче не трябва да надвишава 75 лв. „Съпругът мипочина 2 дни преди да натрупа нужните 5 години осигурителен стаж.Затова от НОИ отказаха наследствена пенсия на детето ми. В последствие отказаха и персонална пенсия, защото съм имала висок доход“, разказва Велина от Стара Загора.Заради подобни сигнали от социалното министерство обмислят варианти децата с един или двама починали родители, на които не е отпусната наследствена пенсия, да получават месечна помощ.„Вариантите са два – с и без подоходен критерий, като най-вероятно ще се спрем на този без значение от дохода. Ако промените бъдат приети ще влязат в сила от 2019 г.“, заяви зам.-министърът на социалната политика Росица Димитрова по време на конференция за проблемите на сираците.По данни на омбудсмана Мая Манолова към края на миналата година над 2455 българчета получават персонална пенсия. Други над 16 195 деца получават наследствена пенсия след смъртта на един от родителите сиОт екипа на омбудсмана ще внесат в Народното събрание поправки в Кодекса за социално осигуряване, които да отменят или занижат изискуемия стаж на починалия родител, на база на който се отпуска наследствена пенсия на детето му. \n                    ", "date": "2018.02.19", "title": "Месечни помощи за сираците  без наследствена пенсия "}
{"url": "http://www.monitor.bg/a/view/7655-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BE%D0%B1%D1%89%D0%B5%D0%B6%D0%B8%D1%82%D0%B8%D0%B5-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    В напълно обновено и много модерно общежитие ще бъдат настанени скоро учениците от Спортното училище в Пазарджик, което се ремонтира по проект“ Обновяване и модернизиране на образователната инфраструктура“ по Оперативна програма“ Региони в растеж“. Това съобщи директорът на учебното заведение Георги Георгиев. Сградата е санирана, боядисана отвън и в момента се извършват довършителни работи по вътрешната реконструкция.До броени дни учениците ще могат да се настанят в обновени и много модерни стаи. Напълно е сменено обзавеждането на спалните и на общите помещения, баните и санитарните възли са ремонтирани изцяло и отговарят на всички съвременни стандарти. Георги Георгиев напомни, че в училище се обучават близо 120 ученици, като за онези от тях, които са от по-отдалечени населени места, е осигурено напълно безплатно настаняване в общежитието. За пътуващите пък има безплатни карти. Спортното училище е единственото в региона, което осигурява и униформите на своите възпитаници –  пълен комплект спортни екипи, които учениците, оказа се, носят с удоволствие.През тази учебна година младите спортни надежди на Пазарджик се обучават в 8 вида спорт. На разположение на учениците са спортните бази в града, а скоро и в училището ще бъдат готови спортните терени. В момента с пълна сила тече ремонт на игрищата на територията на Спортното училище. След приключването им учениците ще има възможност да провеждат тренировките си на открито според най-съвременните изисквания.\n                    ", "date": "2018.02.19", "title": "Обновяват общежитие на спортно училище с европари"}
{"url": "http://www.monitor.bg/a/view/85240-%D0%9F%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D0%BA%D0%B2%D0%B0%D1%80%D1%82%D0%B8%D1%80%D0%B0-%D0%B8-%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F-%D0%BD%D0%B0-%D1%85%D0%BB%D0%B0%D0%BF%D0%B0%D0%BA-%D0%B2%D1%8A%D1%80%D0%BD%D0%B0%D0%BB-%D0%B3%D0%BE%D0%BB%D1%8F%D0%BC%D0%B0-%D1%81%D1%83%D0%BC%D0%B0-%D0%BF%D0%B0%D1%80%D0%B8/", "text": "\n                    Пожелал да остане анонимен бизнесмен е изявил готовност да осигури квартира и стипендия на 18-годишния ученик от дома за деца лишени от родителски грижи „Мария Терезия“ Величко Донков, който намери чанта с лични документи и голяма парична сума и я предаде на охраната на магазина, пред била забравена. За готовността на заможния старозагорец обяви кметът Живко Тодоров, който връчи на момчето специален плакет за гражданска доблест.В деня, когато намира парите, хлапакът е имал в джоба си едва 1,50 лв, но това не му попречило веднага да предаде чантичката. Оказало се че тя е забравена от собственика на хотелски комплекс в мъглижкото село Селце, който останал смаян от постъпката му.„Първоначално бях толкова объркан, че просто бръкнах в портфейла си и му дадох 50 лв, за да се почерпи. В последствие се замислих и се върнах да поговорим. След като разбрах, че е сирак и живее в социален дом му предложих да започне работа в комплекса ми…“, коментира Иван Енев.Величко Донков е роден в чирпанско село, а по социалните домове е от 5-годишен. В момента е 11-класник в професионалната гимназия по механотехника и автотранспорт \"Никола Вапцаров\" в града на липите. Откакто на 15 ноември м.г. навършил пълнолетие работи по трудов договор на 4-часов работен ден в хипермаркет, където отговаря за количките за пазар, коментира директорката на „Мария Терезия“ Латинка Петрова. По думите на тийнейджъра през годините в социалните домове научил едно нещо: чуждото не е твое!Величко мечтае да стане полицай, но с досегашните 33 лв, които получава месечно  от държавата дори не смеел да мисли, че това може да се реализира.В момента в дом  „Мария Терезия“ има 27 деца на възраст от 14 до 19 години, 10 от тях са пълнолетни . Сред тях има и 4 момичета, две от които са абитуриентки и от лятото на м.г. са се хванали да работят три дни седмично, за да си осигурят тоалетите за бала. В дома живее и Мария Стоилова, която през януари 2016 година спаси от явна смърт водач на тролейбус, който си беше глътнал езика докато шофирал по улиците на Стара Загора.\n                    ", "date": "2018.02.19", "title": "Предложиха квартира и стипендия на момчето, върнало чанта с пари    "}
{"url": "http://www.monitor.bg/a/view/46328-%D0%A1%D0%BD%D0%B5%D0%B6%D0%BD%D0%B8-%D0%BA%D0%BE%D0%B7%D0%B8%D1%80%D0%BA%D0%B8-%D0%B8-%D0%BB%D0%B0%D0%B2%D0%B8%D0%BD%D0%B8-%D1%83%D0%B1%D0%B8%D0%B9%D1%86%D0%B8-%D1%82%D0%B0%D0%B7%D0%B8-%D1%81%D0%B5%D0%B4%D0%BC%D0%B8%D1%86%D0%B0/", "text": " 4-ма мъртви от 1 януари, 2566 критични случая през миналата година\n                    Планините са смъртоносно опасни тази седмица, предвид очакващите се валежи от сняг и бурен вятър. Особено рискови са зоните над горите. Това съобщи за „Монитор“ директорът на Планинската спасителна служба при БЧК Емил Нешев.„Туристите да не се подлагат излишно на риск и да не предприемат походи, сноубордистите и скиорите да карат само в обозначените писти, тъй като има реална опасност от лавини и падане на снежни козирки“, каза още Нешев. По думите му към този момент всички планини у нас са опасни.Четири са смъртните случая от началото на годината до сега. Само последният от тях е в резултат на паднала лавина. Останалите са в следствие на заболявания, които са се обострили.Дори в спокойно и хубаво време хората да не действат лекомислено планината, защото най-опасна е подценената планина, каза още Емил Нешев. Изходът от борбата с нея винаги е в нейна полза, напомниха планинските спасители. Облеклото трябва да е топло, да не се излиза без придружител, телефонът да е добре зареден, като предварително е свалено електронното приложение на Планинската спасителна служба. Чрез него закъсалият турист, скиор или сноубордист извън пистите ще бъде открит бързо от спасителите, посъветва още Емил Нешев.На 2566 души е оказала помощ службата през 2017 година, припомниха от БЧК.От тях 2457 са на ски писта и 94 спасителни акции със 109 пострадали във високите части на планината. Смъртните случаи са 8.Емил Нешев обясни, че ПСС са сформирали 32 отряда, разположени в подпланинските селища на България. В тях участват 526 правоспособни планински спасители. 47 от спасителите са щатни, а всички останали са доброволци.По думите му две са основните причини за инциденти в планината. Първата е подценяването на условията в планината - снежната покривка, метеорологичните условия. Другата основна причина е плод на човешка дейност, а именно надценяването на собствените възможности.От БЧК съобщиха, че стартира нова инициатива „Планинска грижа“. Чрез нея ще се събират средства, с които ще се създават учебни програми и курсове за превенция.\n                    ", "date": "2018.02.19", "title": "Снежни козирки и лавини убийци тази седмица "}
{"url": "http://www.monitor.bg/a/view/15389-%D0%A5%D0%B8%D1%82%D1%80%D0%B0%D1%82%D0%B0-%D0%9C%D0%B8%D0%BB%D0%B5%D0%BD%D0%B0-%D0%BC%D0%B0%D0%BC%D0%B8-%D0%BD%D0%B0%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%B7-%D0%9B%D0%BE%D0%BD%D0%B4%D0%BE%D0%BD/", "text": "Стандартният й номер е да отдава под наем на нашенци къщите, които чисти и да офейква с парите\n                    Българи, които живеят и работят в Лондон, пропищяха от нашенска измамница, която върти номера по всевъзможни схеми и събира пари от клетите гастарбайтери. Най-често Милена Сафиева отдавала под наем къщите, които чистела. Тя разполагала с ключове за тях, на които вадела дубликати, за да ги даде на бъдещите наематели. По този начин прибирала по 2-3 хиляди паунда от други българи, които искали да ги наемат, но впоследствие се оказали измамени. Така изгоряла Мария Делкова. Тя качи снимка на „чистачката брокерка\" с информация за начина й на действие във фейсбук групата „Обяви на българите в Лондон - работа, квартири и всичко останало\". Постът й беше споделен около 100 пъти, а за броени минути се появиха коментари от други измамени, пише bg-voice.com. „Тази и мен ме ограби преди шест месеца, подадена е жалба в полицията, но нищо не излезе, може би към 3000 паунда съм й дал\", твърди друг потребител на име Сабри.Йоана Стоева е още една българка, на която Милена предложила жилище. Наемателката обаче се усъмнила, защото измамничката й поискала 1250 паунда наем за двустаен апартамент в Нотинг хил, квартал в центъра на Лондон, което било прекалено ниска сума.Йоана обаче направила няколко снимки на Милена, представяща се още като Мил и Емили.„През цялото време й правих снимки, на които се вижда лицето й, защото ми беше съмнителна\", разказва Стоева. Болногледачката Нора Лисова не проявила нейната съобразителност. „Представи ми се с името Мел Сафиева. „Направих й банков превод от 220 паунда, за да ми изпрати цигари по пощата, защото работя като болногледачка 24 часа и не можех да си позволя да изгубя надницата, за да пътувам до Лондон и да си ги получа на ръка. Така съм превеждала на много българи на юнашко доверие и винаги съм си получавала цигарите\", споделя Лисова.Михаил Хараланов, който работи във фирма за логистика и живее в Лондон, допълва, че е щял да наема същия апартамент, за който Сафиева взела 2000 паунда от Мария Делкова.„И аз я познавам, едно време живя в една от къщите, които давам под наем. Там живееха осем мъже строители, които я бяха намерили някъде на улицата, защото нея я бяха из изхвърлили от първата й квартира. Живя при тях два месеца, след което ги обра и избяга\", пише друг българин. Според някои потребители жената имала 7-годишно дете, което също живеело при нея в Лондон. Делкова в петък около 19,00 часа британско време съобщи до всички потребители във фейсбук групата, че Сафиева е арестувана, а жертвите й вече могат да подадат жалби в полицията.\n                    ", "date": "2018.02.19", "title": "Хитрата Милена мами наред българи из Лондон"}
{"url": "http://www.monitor.bg/a/view/80726-%D0%A0%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%BD%D0%B0-%D0%91%D0%B0%D0%BA%D1%8A%D1%80%D0%B5%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0/", "text": "\n                    Гробищата на Бакърена фабрика в София ще бъдат разширение. Министерството на отбраната е дарило 50 дка терен на Столичната община, съобщи зам.-кметът по културата доц. Тодор Чобанов. Комисията по образование и култура към Столичния общински възложи на главния архитект Здравко Здравков да изработи нов подробен устройствен план на района и след това ще стане ясно с колко гробни места ще бъде разширен парка. Според експерти на 1 дка площ се събират около 200 гроба. Очаква се през следващата година разширеното гробище да стане действащо.В бюджета на общината за тази година е заложено и разширението на Централните гробища и тези в „Горна баня“. 3 млн. лв. ще струват близо 90 дка терен за увеличаването на места за вечен покои в Централните гробища. Това решение в взето от СОС преди две години, но заради провалени преговори между общината и собственици на терените, разширението не тръгна. В „Горна баня“ отчуждаването на 44 дка на терени ще става на етапи.\n                    ", "date": "2018.02.19", "title": "Разширяват гробищата  на Бакърена фабрика"}
