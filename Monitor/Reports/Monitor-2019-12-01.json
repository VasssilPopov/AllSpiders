{"url": "https://www.monitor.bg/bg/a/view/hamiltyn-zavyrshi-sezona-po-shampionski-182267", "text": "Британският пилот на „Мерцедес“ Люис Хамилтън завърши по шампионски сезон 2019 във Формула 1, след като спечели Гран при на Абу Даби. Световният първенец записа 11-а победа от началото на годината. Той остави на 16,772 секунди зад себе си холандеца Макс Верстапен с „Ред Бул“, който пребори Шарл Льоклер („Ферари“) за третото място. Хамилтън, който тръгна от полпозишън, направи перфектен старт към завой номер 1 и блокира опита на Верстапен за изпреварване. Двамата поведоха колоната пред болидите на „Ферари“, но Льоклер изпревари холандеца в осмия завой и зае второ място в състезанието на \"Яс Марина\". Пет обиколки по-късно световният шампион продължаваше да води на Льоклер, Верстапен и Себастиан Фетел („Ферари“), който преследваше плътно холандеца с гумите с мека смес. Те обаче не бяха най-устойчивите за условията в Абу Даби и в гаража на „Ферари“ вече се подготвяше прибиране на автомобилите, което се случи в 13-та обиколка. Льоклер се завърна на пистата четвърти, но смяната на гумите на Фетел се забави и той бе седми, воден от стартиралия в дъното на решетката Валтери Ботас („Мерцедес“). Хамилтън смени гумите си в 27-ата обиколка и се завърна на писта с шест секунди преднина срещу Льоклер. В следващите няколко обиколки Верстапен настигна Льоклер и въпреки че изпитваше проблеми с контрола на болида си, той успя да го изпревари в 32-та за второ място. Остатъкът от състезанието премина без изпреварвания в челото и Хамилтън спечели с лекота първата позиция. Верстапен и Льоклер останаха зад него, а в топ 6 попаднаха още Ботас, Фетел и Александър Албън („Ред Бул“). Така Хамилтън завърши сезона с 413 точки, което е с пет повече от миналата година. Втори остана Ботас с 326 точки, а Верстапен задържа третото си място с 278. Льоклер завърши четвърти с 264. „Изключително съм благодарен на невероятния отбор, на всички в „Мерцедес“, които продължиха да се стараят през цялата година\", сподели развълнуваният Хамилтън след края на надпреварата на \"Яс Марина\". \"Кой би предположил, че в края на сезона ще сме толкова силни? Въпреки че вече титлата е подсигурена, искахме да изцедим още от тази красива кола и да разберем колко още може да се постигне. Това е произведение на изкуството. Благодаря на феновете, обикалям целия свят, получавам огромна подкрепа и хората ме вдъхновяват да продължавам\", допълни 6-кратният световен шампион.", "date": "2019.12.01", "title": "Хамилтън завърши сезона по шампионски"}
{"url": "https://www.monitor.bg/bg/a/view/napraviha-ferma-pod-metroto-na-seul-181759", "text": "В град Сангдо в южен Сеул отвори врати първата ултрамодерна ферма за отглеждане на зеленчуци. Тя е уникална по рода си в целия свят, защото е разположена под метрото в града, но дава пълноценна възможност за отглеждане на биопродукти в страната, която се бори за всеки квадратен метър земя. Преди дни стартира и втората ферма, а още две подобни ще бъдат изградени до края на годината, пише Ейжън таймс. Така наречените “метроферми” са продукт на партньорството между местните власти и компания за изграждане на умни ферми. Първата по рода си ферма под метрото е разположена на 394 кв. метра, които са разделени на четири сектора: остъклена вертикална ферма, по-малка самостоятелна умна ферма в преносим контейнер, пространство за обучение за деца, и магазин. Зеленчуците се отглеждат в среда с лед-осветление и хидропоника (метод за отглеждане на растения без почва – корените им са потопени във вода със специални подхранващи торове), като до момента са събрани 8 вида зеленчуци. За да се избегне замърсяване, пропускателният режим във фермата е изключително строг. “Тъй като жителите на града са силно загрижени за здравето и чистотата на въздуха, ние не вкарваме въздуха от градската среда или метрото, а използваме филтрираща система”, казва Ким Сунг-ун, управител на фирмата, изградила фермата под метрото. Така, благодарение на почти стерилната среда, не е необходимо да се ползват много хербецити и пестициди, а това пък води до по-екологично чисти зеленчуци, радват се производителите.", "date": "2019.12.01", "title": "Направиха ферма под метрото  на Сеул"}
{"url": "https://www.monitor.bg/bg/a/view/ludogorec-i-cska-s-nulevo-ravenstvo-na-armijata-182274", "text": "ЦСКА и „Лудогорец“ завършиха 0:0 в дербито на 18-ия кръг на Първа лига, играно при доста мразовито време на стадион „Българска армия“. Очакванията за зрелище и здрав сблъсък не се оправдаха, като на терена преобладаваше защитната игра, а нервите и нарушенията взеха превес над креативността. За целия мач шампионите дори не успяха да нанесат точен удар към вратата на „червените“. Това бе четвърто поредно нулево равенство между двата отбора, което запази статуквото. „Лудогорец“ продължава да е начело в класирането със 7 точни преднина пред втория „Левски“, докато ЦСКА е 4-и, на 11 точки от лидера. Гостите от Разград бяха направили доста промени в стартовия си състав, от който отсъстваха Лукоки, Марселиньо, Вандерсон, Сисиньо и Баджи, а на техните места влизат Икоко, Битон, Чибота, Моци и Дяков. Срещата започна с минута бурни ръкопляскания в памет на легендарния български актьор Стефан Данаилов, а сектор \"Г\" издигна транспарант \"Почивай в мир, Ламбо!\". Още през първото полувреме и двата отбора имаха сериозни претенции към отсъжданията на главния съдия Николай Йорданов. В 12-ата минута „орлите“ претендираха за дузпа, след като Албентоса удари топката с ръка при опит да попречи на Кешерю. Разградчани поискаха 11-метров наказателен удар, но съдията остана безмълвен. В 33-ата минута дойде втората дискусионна ситуация. Али Соу изпревари Форстър при пас в дълбочина и защитникът го фаулира пред наказателното поле. Домакините поискаха директен червен картон, претендирайки, че нападателят е щял да излезе сам срещу вратаря, но Йорданов вдигна само жълт. При последвалия пряк свободен удар Тиаго стреля слабо и право в ръцете на вратаря Илиев. През второто полувреме и двата отбора имаха по един страхотен шанс да отбележат. Първо такъв се откри пред „Лудогорец“ в 58-ата минута, когато Жордан Икоко не успя да уцели вратата на ЦСКА от непосредствена близост. В 70-ата минути пък Пламен Илиев трябваше да се намесва решително след доброто изпълнение на фаул от Тиого, за да запази вратата си суха. „Най-хубавото е, че запазихме преднината си, но като цяло мач не се получи. Може би ЦСКА имаха 1-2 удара към вратата ни повече, но добре е, че взехме и тук точка“, коментира вратарят на „Лудогорец“ Пламен Илиев, който бе избран за играч на мача. „Труден мач, тежък сблъсък. Това беше среща, в която се гонеше резултат, нямаше много положение. Мисля, че в крайна сметка това е заслужено – двете нули. Не дадохме на „Лудогорец“ да стигнат по положение. Ние имахме две ситуации, които не реализирахме. Не успяхме да победим, но можехме да го направим. Искам да се извиня на феновете, че не спечелихме“, коментира треньорът на ЦСКА Милош Крушчич.", "date": "2019.12.01", "title": " „Лудогорец“ и ЦСКА с нулево равенство на „Армията“"}
{"url": "https://www.monitor.bg/bg/a/view/insulti-udariha-11-000-infarkti-pokosiha-10-000-dushi-182273", "text": "Инсулти удариха 11 000 души, инфаркти покосиха 10 000 нашенци само за 1 г. В последните няколко години имаме категорични данни увеличаване на тези състояния и смъртността от тях. Това съобщи професор Иво Петров, председател на Българското дружество по ендоваскуларна терапия, при откриването на Международния конгрес по ендоваскуларна терапия, който се проведе през уикенда. \"Инсултите са малко повече, това е някаква българска специфична особеност. В Европа е точно обратното. Обикновено инфарктите са малко повече от инсултите, но вероятно става въпрос за отбеляза проф. Петров. По думите му, откакто България се включи в европейската инициатива Stand for life (\"Стент за живот\"), за последните 5 години вътреболничната смъртност от остър миокарден инфаркт е намаляла три пъти. Въпреки това обаче България остава една от страните – лидери по висок процент на смъртност от сърдечносъдови заболявания. По думите на проф. Иво Петров висока е смъртността от тях и в САЩ. Профилактиката, ранното диагностициране и лечението на сърдечносъдовите заболявания трябва да бъде мисия не само на лекарите и на лекарското съсловие, но и също така и на институциите и на държавата, посочи специалистът. Недоспиването може да увеличи риска от инфаркт, инсулт и други сърдечни и мозъчни увреждания. Това пък показва В рамките на 10-годишното изследване били регистрирани малко повече от 130 000 инфаркта, инсулта, сърдечни или мозъчни увреждания. В сравнение с хората, които нямат симптоми на безсъние, сблъскалите се с този проблем участници в проучването били с 18 процента по-голям риск да бъдат засегнати от въпросните увреждания. Мозъчният инсулт е социално значимо и широко разпространено остро и спешно състояние. В света всеки 7-и човек е засегнат от него. Напредъкът в медицината и неврологията позволяват голяма част от тях да бъдат лекувани успешно, като след такъв инцидент хората се възстановяват и могат да се възвърнат към нормалния си начин на живот.", "date": "2019.12.01", "title": "Инсулти удариха 11 000, инфаркти покосиха 10 000 души"}
{"url": "https://www.monitor.bg/bg/a/view/borisov-predlagam-sacheva-za-socialen-ministyr-182264", "text": "Във вторник ще предложим Деница Сачева за социален министър. Това заяви премиерът Бойко Борисов от летище София, преди да замине за Мадрид, където трябва да участва на конференция за климата. Мисля, че тя ще се справи по-добре, смята той. Борисов заяви, че се отнася с цялото си уважение към майките на деца с увреждания, които излязоха в защита на Петков и поискаха неговото връщане, но подчерта, че е негово право да назначава министрите в своя кабинет.  припомни Борисов. Той отбеляза, че много организации са подкрепили решението за оставката на Бисер Петков, а също така негови колеги от министерството, включително и в кабинета, не искат повече да продължават работата си с него. „С Деница Сачева ще постигнем по-добри резултати. Консултирал съм го с колегите“, заяви Борисов, имайки предвид коалиционните партньори. Министър-председателят добави още, че областният управител на Перник Ирена Соколова ще се раздели с поста си заради водната криза. „В сряда ще бъде взето решението на МС да бъде освободена. Също и шефът на ВиК в Перник. Те не застанаха държавнически да кажат какви са проблемите и затова трябва да си понесат отговорността. Бързо трябва да се вземат мерки, защото сушата е голяма, всички язовири са празни. Мислим допълнително откъде можем да водоснабдим Перник“, допълни още премиерът. Той даде да се разбере, че местните лидери не са застанали държавнически да кажат какъв е проблемът и затова може би са загубили изборите в Перник. Темата с рокадите коментира в неделя пред БНР и вицепремиерът Томислав Дончев. Според него мотивът за поисканата оставка е бил неизпълненото очакване на премиера за по-високо темпо и по-високи резултати в повереното на Петков ведомство. По думите му от един министър се очаква да бъде и политически говорител. България стигна най-високият кредитен рейтинг на Балканите. Това пък заяви финансовият министър Владислав Горанов, който беше заедно с премиера Бойко Борисов на импровизирания брифинг на летището в София. Министър Горанов коментира оценката на международната рейтингова агенция Standard & Poor's, която повиши кредитния рейтинг на България с положителна перспектива. По думите му така изпреварваме страни като Гърция, Румъния, Турция и други. Според него това е най-правилната и коректна оценка на фона на предстоящите дебати за бюджета за 2020 г. „След голямата криза в резултат на фалита на КТБ ние успяхме да възстановим кредитния рейтинг от преди това и да увеличим перспективите“, каза Горанов. От своя страна Борисов заяви, че оценката за икономическата политика на правителството е положителна. По тази причина той не би поискал оставката на финансовия министър, както са го призовавали от опозицията. Борисов цитира и самата оценка, в която се говори за стабилната банкова система, спада на безработицата, липсата на макроикономически дисбаланси. „Склонен съм да вярвам на най-добрите професионалисти на света, отколкото да слушам артисти, пилоти и певци да се изказват по темата“, каза той и поясни, че се оценява и напредъкът ни по присъединяването към ERM 2 и реформите в тази насока. „В ляво това не го разбират, но в център-дясно би трябвало“, каза той и напомни, че при управлението на БСП фалират банки. Той изтъкна, че се отчита и подобрената рамка за борба с прането на пари. Това по думите му е най-важната отправна точка в борбата с корупцията, като досега са запорирани над 3 млрд. лева. В момента няма риск от финансова криза, но ние имаме и буфери, каза още Борисов. Нямаше да си правя труда да разяснявам този материал, но той отговоря на много атаки към нас, поясни премиерът. ", "date": "2019.12.01", "title": "Борисов: Предлагаме Сачева за социален министър (ОБНОВЕНА)"}
{"url": "https://www.monitor.bg/bg/a/view/borisov-v-madrid-na-konferencijata-za-klimata-na-oon-182266", "text": "Премиерът Бойко Борисов с натоварена международна програма преди празниците. На 2 декември той ще е в испанската столица Мадрид, където ще участва в 25-та конференция за промените в климата. Въпреки че се провежда в Испания, всъщност домакин е ООН. На нея се очаква страните от Рамковата конвенция на ООН по измененията на климата да постигнат напредък по редица въпроси. Сред тях са финансирането на дейности в борбата с климатичните промени в развиващите се страни, както и пазарни механизми за сътрудничество. Така държавните лидери на страните от Конвенцията, сред които и самия Борисов, ще изложат позициите си и ще отчетат постигнатото. Целта е така да се стигне до финализиране на правилата за нов пазарен механизъм по т.нар. Парижко споразумение. В него се залага възможността за използването на доброволни механизми за намаляване на емисиите, предназначени за развиващите се държави. ЕС е отговорен за едва 9% от парниковите емисии в света. Именно затова България застъпва становището, че ЕС не може да се справи самостоятелно с проблема без поне толкова активно участие и на другите големи държави, като Китай, Индия и САЩ, които произвеждат парникови газове. В рамките на форума ще се проведе среща на държавните и правителствените ръководители на ЕС, уточняват от МС. Темата коментира по-късно през деня лично и премиера Борисов преди да излети за Мадрид. Той даде да се разбере, че първоначално не е планирал да ходи на срещата, но тя прераснала в едно изключително важно събитие. От думите му стана ясно, че новият председател на ЕК ги събира в 09.00 час, всички държавни ръководители. Той разясни, че ЕП и ЕК поставят климатичните промени и опазването на околната среда на първо място. и някои вредни производства, но те казват – първо помислете за продължителността на живота във вашата страна\", каза Борисов. и добави, че ние дишаме най-мръсния въздух в целия ЕС. Премиерът коментира, че трябва да се направи един голям дебат. Той увери, че искат да увеличат продължителността и качеството на живота. \"Оттук трябва да тръгнем. Сигурно ще струва скъпо, но ще се опитаме да го направим. Ако преценим, че здравето е на първо място, ще мислим как. Това трябва да го реши правителството. Затова искам и широк дебат – медици, еколози, граждани да кажат кое, как и какво“, допълни още Борисов. Само седмица по-късно на 12 и 13 декември пък Борисов трябва да е в Брюксел за поредната среща на Европейския съвет, която ще е първата председателствана от Шарл Мишел. На нея евролидерите също ще обсъждат климатичите проблеми, както и бюджета на ЕС,икономическия и парични съюз и външно-политически въпроси. Същевременно между 12 и 14 декември Международният републикански институт организира в София регионален форум за екстремизма. Очаква се през декември да бъде и поредната среща на т.нар. Варненска четворка в резиденция Евксиноград с лидерите на Гърция, Румъния и Сърбия, но дата за нея все още не е уточнена.", "date": "2019.12.01", "title": "Борисов в Мадрид на конференцията за климата на ООН "}
{"url": "https://www.monitor.bg/bg/a/view/stolichnijat-kmet-jordanka-fandykova-zapali-kolednata-elha-snimki-182269", "text": "Столичният кмет Йорданка Фандъкова запали коледната елха под аплодисментите на стотици хора и под светлините на десетки фойерверки. Снимки Бойко Кичуков", "date": "2019.12.01", "title": "Столичният кмет Йорданка Фандъкова запали коледната елха (СНИМКИ)"}
{"url": "https://www.monitor.bg/bg/a/view/ekschlen-na-vss-ot-geshev-i-cacarov-se-strahuvat-narushitelite-na-zakona-182268", "text": "От настоящия главен прокурор Сотир Цацаров и новия обвинител №1 Иван Гешев се страхуват тези, които нарушават закона. Това заяви в интервю за Канал 3 бившият член на ВСС и настоящ следовател в НСлС Ясен Тодоров. Той уточни, че в това число влизат от хората, крадящи ДДС до тежката организирана престъпност, включително олигарсите. „Имаше истерична кампания срещу процедурата за избор на главен прокурор. При подписването на указа за избора на Гешев президентът Румен Радев постави под съмнение самата процедура и действията на ВСС. Колегите перфектно си свършиха работата, перфектно изпълниха процедурата“, категоричен бе Тодоров. „Определени политически кръгове, подкрепени от 3-ма членове на ВСС призоваваха да не се спази Конституцията“, напомни Тодоров. Според него дебатът за мястото на прокуратурата, което би станало чрез промяна на Конституцията, трябва да бъде професионален. „За мен мястото на прокуратурата е в съдебната власт. Абсолютен мит е тезата, че главният прокурор е безконтролен и над него е само Господ. Той е толкова „безконтролен“, колкото и председателят на ВКС. Главният прокурор може да арестува председателя на ВКС, а председателят на ВКС може да осъди главният прокурор. И „тримата големи“ подлежат на наказателна и на дисциплинарна отговорност“, категоричен е Тодоров. „На главния прокурор не трябва да му се търси място – той е магистрат, беше съдия, би могъл да работи в прокуратурата. Мястото на Сотир Цацаров си го има – въпросът е да се използва професионализма му и натрупания опит. Аз съм сигурна, че той ще мисли да сложи този нов орган КПКОНПИ на мястото, което му се следва по закон и заради общественото спокойствие“, това каза пък пред БНТ бившият вицепрезидент, правосъден министър и прокурор Маргарита Попова. \"Аз не очаквах да се случи това, към което призоваваха президента някои представители на нашето общество. Не очаквах криза, защото бях абсолютно сигурна, че президентът ще изпълни своето конституционно задължение и ще подпише указа за назначаването на новия главен прокурор\", каза Попова. \"По начало, властта в прокуратурата или в която и да е институция, което е носител на държавната власт, би могла да се критикува, когато има злоупотреби с власт. Така че, не може от днес за след седем години да се каже, че има много власт и тя трябва да се ограничи\", коментира още Попова. Тя обясни, че властта на прокуратурата и на главния прокурор е толкова, колкото е необходимо, за да се изпълнява основната функция на тази институция. Методите за предпазване според нея са самоконтрол и писаните правила, които предписват механизми за контрол върху една личност, управляваща мощна институция. На новия главен прокурор Иван Гешев Попова пожела успех и каза да си начертае умна стратегия. По повод на заявката на президента Радев, че ще инициира дебат за промени в Конституцията, Попова обясни, че по Конституцията той има такава възможност, но е негово задължение да предложи рамката, в която ще се води този дебат, а той трябва да бъде с всички парламентарни сили. По въпроса за мястото на държавното обвинение, Попова бе категорична: \"Мястото на прокуратурата в момента категорично е там, където се намира тя сега – в съдебната власт.\" И допълни, че прокуратурата е в съдебната власт, за да бъде политически неутрална, независима и да се гарантират правата на гражданите.", "date": "2019.12.01", "title": "Ексчлен на ВСС: От Гешев и Цацаров се страхуват нарушителите на закона"}
{"url": "https://www.monitor.bg/bg/a/view/stefan-danailov-zaveshtal-nikoj-da-ne-tyguva-za-nego-182271", "text": "„Стефан каза да не го жалим“, разкри голямата актриса Татяна Лолова пред БНТ. Приживе самият Данаилов казал на Лолова, че иска хората да не тъжат за него, защото е преживял максимално отредените му дни на тази земя. „Както Петър Дънов беше посочен от цял свят, така и Стефан беше посочен да бъде обичан, обожаван“, изтъкна Лолова и призна, че не иска да мисли за него с тъга, а предпочита да си спомня за хубавите им моменти заедно. Един от филмите, в които двамата са се снимали рамо до рамо, беше комедията „Топло“, която неотдавна БНТ повтори. „Той беше много красив, много талантлив, много жизнелюбив, раздаващ се, много обичащ хората и работата си“, обрисува Лолова забележителния си колега, който издъхна по-малко от 2 седмици преди да навърши 77 години. Татяна Лолова разказа за него и една паметна случка от пътуване в Италия преди много години: „Стефан е с тях, но на тръгване закъснява за самолета. Седи Константин Коцев и вика: „Това момченце никога няма да стане актьор, щом по този начин действа“. Той наистина не стана актьор, той стана обединител на всички хора“. И още: „Помня го като 12-годишен дългокрак щурчо, който игра в детски филм. А след това го помня в Народното събрание, където се оказа доайен. Има един много хубав празник във Варна – фестивала „Любовта е лудост“. По едно време бяхме в хотел, в който спяха актьорите. Сутрин се усещаше приятен мирис на банички, кифли и пристига от вратата Стефан, красив, млад, и носи в бял плик храна за всички нас. Никога не се е дуел, какъвто и пост да е заемал. Той е едно страхотно очарование. Не мога да кажа, че съм била влюбена в него, защото има разлика в годините ни, ама все едно. Освен всички качества той беше избран, посочен отнякъде (не знам откъде) да бъде притегателна сила. Ален Делон е прекрасен за Франция, но Стефан е световно прекрасен“. Актрисата припомни, че в края на миналата година тя самата е изгубила любимия си съпруг, била съсипана от скръб, но синът й казал, че не иска хората да я гледат непрекъснато с тъжна физиономия. Затова и сега, при огромната за много хора загуба на Ламбо, Лолова посъветва приятелите и почитателите му да не тъгуват. Защото той до последно винаги е оставал хлапак и щурак в душата си. Известният Асен Блатечки – един от любимите ученици на Мастера, сподели в ефира на БНТ: „Много обичан човек. Той обичаше всички и всички го обичаха“. Актьорът смята, че всички негови студенти сякаш имат нещо общо помежду си. „Някак си можеш да познаеш кой е негов студент, без да го имитира“, коментира Блатечки и добави, че най-важният урок, научен от него, не е свързан с актьорското майсторство, а с това да бъдат човеци – нещо, което и други възпитаници на проф. Данаилов подчертават. „Той беше изключително щедър към всички, плащал е такси на свои студенти, без да им казва... Успя да извади човешките неща от нас, да ни направи хора. Всичките му класове се чувстваме семейство, на което той е бащата“.  Племенницата на големия актьор – режисьорката Росица Обрешкова, разказа пред бТВ, че когато го посетила в реанимацията след операцията на тазобедрената става в Бургас, той пушел цигара в леглото. Обяснил - „Разрешиха ми“, и признал нещо много съкровено. „Оня ден разбрах, че умирам. И като ми стана смешно, така се смях. Сега вече ми е много забавно”, проявил парадоксално чувство за хумор той. Данаилов искал бързо да започне нов спектакъл. „Казвах му: „Вуйчо, моля те, недей, ти още не можеш да ходиш“. А той ми каза: „Гледай си работата, аз няма да проходя иначе, ако не се кача на сцена“, цитира го Роси. Обрешкова разказа и за болестта му: „Това беше битка, в която никой от нас не знаеше, че той има рак на белия дроб. Имаше много тежък кръвоизлив в белия дроб, с много течност, събрана в него. Едва дишаше. Успяха да го стабилизират и беше в съзнание известно време. Първото нещо, което попита, беше кога са му представленията. Аз излъгах подло, казах: „Вуйчо, спокойно, само едно сме свалили”. Той нямаше планове да си отива, увери Обрешкова. Ламбо наричал дъщерята на сестра си „моята дъщеря“. „Толкова много го обичах, че изобщо не забелязвах дали е труден или тежък, той беше човек, който толкова лесно се обича“, сподели режисьорката. Тя благодари на „цялата тази малка армия във ВМА, която се бореше неистово за живота му, и на ген. Петров, който я ръководеше“. Когато състоянието на Ламбо се влошило, той първо изгубил говора си. „Надявам се вуйчо да е с ангелите горе, да се видят цялата банда и да си направят една прекрасна вечеря“, завърши Обрешкова. На 29 и 30 ноември последният клас на проф. Стефан Данаилов извади премиера в негова памет - „Лодкарят“ от Джес Бътъруърд. Мастера беше започнал да репетира със студентите, но така и не успя да довърши работата по проекта, доведен до сцена от асистента му д-р Сава Драгунчев. С аплодисменти и погледи към небето възпитаниците на големия актьор му отдадоха почит след финала на премиерните представления в Учебния театър на НАТФИЗ. Пред Bulgaria on Air те признаха, че учителят им никога не ги е оставял да скърбят и ако ги види сега, навярно би „почнал с шамарите“. Изложба в Градската градина пред Народния театър пък в момента припомня с 28 фотографски пана някои от емблематичните филмови роли на най-бележитата кинозвезда на България: в „Следите остават“ (1956), „Инспекторът и нощта“ (1963), „Понеделник сутрин“ (1966), „На всеки километър“ (1969), „Топло“ (1978) и др. Изложбата започва с цитат на Стефан Данаилов: „Иска ми се хората да ме запомнят като Ламбо, български артист...“ Поклонението ще бъде утре от 11 ч. в Народния театър „Иван Вазов“.", "date": "2019.12.01", "title": "Стефан Данаилов завещал никой да не тъгува за него   "}
{"url": "https://www.monitor.bg/bg/a/view/blizo-5-mln-lv-globi-za-mrysen-vyzduh-i-voda-182272", "text": "Глоби за 4 милиона и 850 хиляди лв. са наложени от Министерство на околната среда и водите за нарушения, свързани със замърсяване на водата и въздуха за девет месеца от началото на годината, заявиха от ведомството пред „Монитор“. Относно водата проверяващите са открили превишение извън разрешените на индивидуалните емисионни ограничения (ИЕО), тоест химичното и биологично съдържание на това, което се излива в реки и други водоеми при заустване на отпадни води. Друго нарушение било заустването на отпадъчни води във воден обект без издадено разрешително, както и неизпълнение на условия от издаденото разрешително. От регионалните инспекции са издадени повече от 500 наказателни постановления на обща стойност над 4 млн. лв., разказват от ведомството. От регионалните екоинспекции (РИОСВ) пък са издадени над 200 наказателни постановления за нарушения, свързани със замърсяване на въздуха, на обща стойност около 850 хил. лв. В резултат на осъществения контрол проверяващите са отчели които не правят собствени периодични измервания (СПИ). Има нарушения и за замърсяване на атмосферния въздух с наднормени емисии на определени показатели, които се засилват през зимните месеци, заявиха още от екоминистерството. Общо 4093 сигнала за замърсяване на въздуха и водата са получени на „Зелен телефон“ и електронна поща в МОСВ, както и в 16-те дирекции на Регионалната инспекция по околна среда и води за периода от януари до края на септември, сочат данните на министерството. Предприети са мерки и действия по 2420 сигнали за замърсяване на въздуха и 678 сигнала за замърсяване на водите. По компетентност към други институции са препратени 995 от получените жалби, разясниха от МОСВ. Замърсяването, предизвикано от човека, независимо дали се касае за битов, промишлен или индустриален отпадък, пряко се отразява на качеството на водата и въздуха, разказват експертите. За периода от началото на 2018 година до септември тази година от 16-те РИОСВ са извършени общо за нарушения и замърсявания. От събраните приходи от наложени глоби за периода от началото на миналата година до септември 2019 общо 2 343 831,90 лв. са разпределени и преведени на съответните общини, на чиято територия е разположен санкционираният обект, уточняват от МОСВ. Общините, получили най-големи приходи от наложени санкции, са: Разград – 318 549,80 лв., Девня – 160 294,40 лв., Несебър – 139 091,49 лв., Габрово – 119 273,17 лв., и Варна – 105 952,53 лв. Съгласно закона тези суми следва да се изразходват за екологични проекти и дейности по приоритети, определени в общинските програми за околна среда, разясниха още от Министерство на околната среда и водите. Kачеството на атмосферния въздух се оценява чрез измерване на пределно допустимите концентрации на вредни вещества за определен период от време. Те не трябва да оказват нито пряко, нито косвено вредно въздействие върху околната среда и организма на човека, тъй като са потенциални причинители на различен тип заболявания. Според данните на Европейската агенция по околна среда замърсяването на въздуха е най-голямата заплаха за здравето на човека и причинява сърдечни заболявания, инсулт, белодробни заболявания и рак на белите дробове. Установено е, че излагането на замърсен въздух причинява над 400 000 случая на преждевременна смърт в ЕС всяка година. В доклада на Световната здравна организация (СЗО) се посочва, че екологичните стресови фактори са причина за 12—18% от всички смъртни случаи в 53-те държави от европейския регион на СЗО. Подобряването на качеството на ключови елементи от околната среда, като въздуха, водата и шума, може да предотврати болести и да подобри човешкото здраве. В България всяка година над 8500 души умират преждевременно от заболявания, причинени от замърсяването на въздуха. Това е повече от тези, които загиват при автомобилни катастрофи, става ясно от официалните данни на Световната здравна организация. Електронна система за информиране на населението за качеството на атмосферния въздух (КАВ) в реално време ще ни информира какъв въздух дишаме. Системата си служи с данни, събирани и обработвани от Националната автоматизирана система за мониторинг на качеството на атмосферния въздух. Тя е достъпна на сайта на Изпълнителната агенция по околната среда (ИАОС) и се появява още в началната страница. “В която и търсачка да напишете ИАОС и кликнете на сайта, системата ще излезе”, коментира директорът в “Мониторинг и оценки на околната среда” в ИАОС Валери Серафимов. По думите на директора в “Информационно обслужване и технологии, международно сътрудничество и връзки с обществеността” Росалина Инджиева проектът е направен по българско и европейско законодателство, като за гражданите е достъпна публичната му част. В сайта може да се намери информация за максимален период от време 10 дни за замърсяването на въздуха по различни показатели - ниво на фини прахови частици, температура, азотен диокис, посока на вятъра, дори степен на слънчева радиация. Може да бъдат избрани както всички, така и само някои от показателите. По подразбиране се появява и информация за последните 24 часа или за последната седмица.", "date": "2019.12.01", "title": "Близо 5 млн. лв. глоби за мръсен въздух и вода"}
{"url": "https://www.monitor.bg:443/bg/a/view/slivnishki-geroj-zavyrshi-godinata-s-pobeda-182255", "text": "„Сливнишки герой” завърши есенния дял на първенството на югозападната Трета лига с победа над „Надежда“ (Доброславци) с 4:2 на градския стадион в Сливница. Двата тима направиха запомнящо се първо полувреме, което отдавна не бе виждано на терена на „Сливнишки герой”. Гостите от Доброславци поведоха с 2:0. В 14-ата минута Георги Младенов откри резултата, а в 20-ата Валентин Миленов удвои след изпълнение на наказателен удар. Домакините успяха да намалят две минути по-късно с попадение на Стефан Илиев. Мариан Хаджиев изравни за 2:2 в 32-ата минута, а в 36-ата домакините направиха пълен обрат след попадение на Ничо Ничев. През второто полувреме момчетата на Венци Рангелов и Петър Малинов контролираха изцяло развитието на мача. В 72-та минута Мариан Хаджиев отбеляза втория си гол в мача за крайното 4:2, а попадението е негово шесто от началото на първенството. След тази победа „Сливнишки герой” заема седмо място в групата с 27 точки, на една зад шестия ФК „Кюстендил“ и само на седем зад третия в класирането „Вихрен“.  ", "date": "2019.12.01", "title": "„Сливнишки герой” завърши годината с победа"}
{"url": "https://www.monitor.bg:443/bg/a/view/blizo-20-mln-lv-v-haznata-ot-dezinfekcija-po-granicite-182250", "text": "Близо 20 млн. лв. са приходите от дезинфекция на превозните средства по границите на страната за периода 2017-2018 г., постъпили в Българската агенция по безопасност на храните (БАБХ). Това става ясно от отговор на земеделския министър Десислава Танева на въпрос от опозицията в парламента. Към момента таксите за леки коли са 5 лв., а за камионите – значително повече. В отговора на Танева става ясно, че БАБХ няма нито задължението, нито ресурсите сама да дезинфекцира и дезинсекцира. „В структурата на БАБХ няма звено с вменени задължения да осъществява тази дейност, а в бюджета не са предвидени средства за провеждането й“, коментира ресорният министър. Затова агенцията започва да работи, наемайки хора на граждански договори, но след проверка от Изпълнителна агенция „Главна инспекция по труда“ практиката бива прекъсната. В момента БАБХ използва фирма изпълнител, чиято дейност тя само контролира.", "date": "2019.12.01", "title": "Близо 20 млн. лв. в хазната от дезинфекция по границите"}
{"url": "https://www.monitor.bg:443/bg/a/view/koncesiite-pylnjat-srebyrnija-fond-naj-mnogo-182256", "text": "Приходите от концесии са с най-голям дял от парите, постъпили в Сребърния фонд за последните десет години. Това показват данни, изведени от финансовия министър Владислав Горанов в писмен отговор на въпрос от опозицията в парламента. За периода 2011-2018 г. приходите от концесии са общо 831.6 млн. лв. Техният размер е най-голям през 2013 г., когато достигат 186.6 млн. лв., през 2017 г. са 125.1 млн. лв., а през миналата година са 103.1 млн. лв. Най-малък дял в общите постъпления в Сребърния фонд концесиите имат през 2011 г. (58.3 млн. лв.), през 2012 г. (84.1 млн. лв) и през 2015 г. (87.3 млн. лв.). Средствата във фонда са се увеличили най-много през 2008 г., достигайки 841.5 млн. лв. Най-голям дял в тях имат парите от постъпления от приватизация на държавни дружества – 351.6 млн. лв., а с най-малък дял са приходите от санкции за неизпълнение на задължения по приватизационни договори – 1.4 млн. лв. След това обаче постепенно спадат, като през 2010 г. те са 57.2 млн. лв. През 2018 г. техният размер достига 106 млн. лв. Приходите от концесии отново са с най-голям дял, или 103 млн. лв., а останалите пари са от други източници (1.2 млн. лв.) и от приватизация (0.8 млн. лв.).", "date": "2019.12.01", "title": "Концесиите пълнят Сребърния фонд най-много "}
{"url": "https://www.monitor.bg:443/bg/a/view/velik-rekord-na-muler-padna-pri-zaguba-na-bajern-182257", "text": "Един от най-невероятните рекорди в съвременния футбол вече е история, след като „Байерн“ загуби с 1:2 у дома от „Байер“ (Леверкузен) в Бундеслигата. Това бе трето поражение за баварците за едва 13 кръга в първенството през сезона. Голът за домакините бе отбелязан от Томас Мюлер, който изравни в 34-ата минута. Гостите бяха повели с попадение на Леон Бейли, а пак той вкара победно почти веднага след изравняването - в 36-ата минута, и донесе успеха на „аспирините“. Мюлер реализира своя 111-ти шампионатен гол за „Байерн“ в 12-ия си сезон като играч на клуба. Това е първи случай, в който той вкарва, а баварците губят. Изумителната статистика е, че в 87 двубоя, в които дойдоха предишните му 110 гола, никога не е имало поражение за тима на Томас - 82 победи и 5 ремита. Така падна един от най-знаменитите рекорди в модерния футбол.", "date": "2019.12.01", "title": "Велик рекорд на Мюлер падна при загуба на „Байерн“"}
{"url": "https://www.monitor.bg:443/bg/a/view/avtobus-s-51-turisti-ot-odrin-plamna-kraj-burgas-182261", "text": "Туристическият автобус, пълен с български туристи пламна като факла в движение и изгоря до основи. Инцидентът стана в около 19 часа в събота. „Имало е теч от автобуса, по пътното платно е останала следа която минава през цялото село. Не съм експерт, но вероятно е имало теч в горивната система, а след това късо съединение\". Това разказа шефът на дирекция „Управление при кризи, обществен ред и сигурност“ към Община Бургас Веселин Василев след инцидента близо до село Маринка. Туристическият автобус, пълен с български туристи пламна като факла в движение и изгоря до основи. Инцидентът стана в около 19 часа в събота. Бусът превозвал 51 души, които били на екскурзия до Одрин и се връщали в посока Варна. Повечето от туристите били от морската столица и се връщали доволни от шопинг в южната ни съседка. Возилото пламнало в движение без никакви видими причини. Шофьорът обаче реагирал светкавично и предотвратил по-голяма трагедия. Той отбил в банкета и Покупките и багажите на хората обаче останали в багажното отделение и се превърнали в пепел. На място са пристигнали няколко противопожарни автомобила, които започнали да гасят пламъците. Огънят обаче унищожил напълно буса и от него са останали само ламарини. Всички пътници са били възрастни, сред тях не е имало деца, но е имало хора с увреждания. За щастие всички са невредими. След като са били евакуирани от буса, те са настанени временно в кметството на село Маринка. Там изчакали, докато от фирмата-превозвач изпратят втори автобус за да ги транспортира до Варна. Заради пожара трафикът на изхода на Маринка в посока Малко Търново беше частично затруднен в събота вечер. На мястото на инцидента пристигнаха служители на община Бургас заедно с шефа на УКОРС Веселин Василев. \"Когато пристигнахме на място, хората бяха в канавката – на безопасно разстояние, а пожарната догасяха подпаления автобус. Веднага сформирахме минищаб. Тук бяха и кметовете на селата Маринка и Извор. Единият кмет отвори кметството и включи климатика, другият извози с личен микробус пътниците. Всички бяха по-спокойни като ги извозихме на топло. От тях, който каквото сварил - това е взел. Имаше хора с пердета завити, трепериха, чантите и телефоните им бяха останали в автобуса\", разказа шефът на дирекция „Управление при кризи, обществен ред и сигурност“ към Община Бургас Веселин Василев.", "date": "2019.12.01", "title": "Теч от горивото подпалил изгорелия автобус "}
{"url": "https://www.monitor.bg:443/bg/a/view/aleks-syrchadjieva-zavede-dyshterja-si-sofija-v-rim-182263", "text": "Популярната актриса и телевизионна водеща Александра Сърчаджиева се отдаде на заслужена почивка. Звездата стегна преди дни куфарите и се отправи заедно с дъщеря си София към Рим, като двете момичета не пропуснаха да споделят с последователите си онлайн снимки от пътешествието им. „Прекрасни“ и „Бъдете щастливи и благословени“ гласят само част от стотиците коментари под кадрите на Сърчаджиева и дъщеричката й. Екскурзията им обаче няма да трае дълго, тъй като още този петък актрисата ще застане пред камерите за финала на първия сезон на шоуто „Игри на волята“. В последната седмица от шоуто племената остават вече в историята, като всеки ще се бори срещу всеки за голямата награда от 200 000 лв. Победителят ще бъде избран изцяло от зрителите на NOVA.", "date": "2019.12.01", "title": "Алекс Сърчаджиева заведе дъщеря си София в Рим"}
{"url": "https://www.monitor.bg:443/bg/a/view/noshtni-ptici-shte-se-izlychva-onlajn-182249", "text": "Малко повече от три месеца, след като стана ясно, че предаването „Нощни птици“ е свалено от ефира на Българската национална телевизия, дългогодишната му водеща Искра Ангелова обяви, че шоуто няма да остане в историята. Новия си „дом“ то ще намери онлайн, като според настоящите планове епизодите ще бъдат записвани на живо от столичен клуб. Екипът на „Нощни птици“ вече има и предложения относно локациите, на които да снима в присъствието на публика. гласи част от изявлението, публикувано в официалната Фейсбук страница на предаването. За да зарадват зрителите си с нови епизоди, Ангелова и компания търсят спонсор, с който да се подсигурят трикамерен ПТС, озвучаване, осветление, микрофони и т.н. \"Ако вие или някой ваш познат би искал да инвестира в българската култура и изкуство, и в едно от последните смислени предавания в ефира, молим да ни дадете знак“, пише още в изявлението във Фейсбук. Припомняме, че след като БНТ обяви, че няма да излъчва повече „Нощни птици“ предаването спечели специалната награда на Съюза на българските журналисти за Специален принос към българската журналистика.", "date": "2019.12.01", "title": "„Нощни птици“ ще се излъчва онлайн"}
{"url": "https://www.monitor.bg:443/bg/a/view/lokomotiv-plovdiv-s-nova-greshna-stypka-182262", "text": "„Локомотив” (Пловдив) и „Арда“ завършиха 0:0 в мач от 18-ия кръг на Първа Лига. Домакините изиграха слаб мач, който ги оставя с 37 точки, на две от втория „Левски“. Кърджалии вече имат 26 точки и се върнаха на шестата позиция. Преди почивката изцяло липсваха головите положения пред двете врати. Домакините започнаха по-активно второто полувреме. В 48-ата минута Бирсент Карагарен стреля силно, но неточно към вратата на съперника. Гостите отговориха с опасна атака пет минути по-късно, но Александър Георгиев прати топката в аут. В 66-ата минути Спас Делев излезе сам срещу Мартин Луков, но вратарят на „Локомотив“ парира отправения към вратата му удар. Положението на \"черно-белите\" се усложни в 75-ата минута. Стивън Езе извърши грубо нарушение и получи втори жълт и червен картон. До края на двубоя и двата тима не показаха нищо съществено и си поделиха по една точка. В друг мач от този кръг „Витоша” (Бистрица) и „Дунав” (Русе) завършиха 1:1. В 26-ата минута от пряк свободен удар Емил Гъргоров нацели гредата на Макенджиев. В 53-ата минути „Витоша” откри резултата с гол на Гъргоров от дузпа, след като Костадинов игра с ръка в наказателното поле на „Дунав“ след опит на Садула да центрира. Гостите изравниха с попадение на Стефан Христов в 66-ата минута. Малко след това домакините нацелиха втора греда. 12 минути преди края на мача „Витоша“ остана с човек по-малко след втори жълт картон на Гьонов. До края гостите не съумяха да се възползват от численото си предимство и срещата завърши 1:1.", "date": "2019.12.01", "title": "„Локомотив“ (Пловдив) с нова грешна стъпка"}
{"url": "https://www.monitor.bg:443/bg/a/view/zaradvaha-umirasht-fen-s-tajna-projekcija-na-vyzhodyt-na-skajuokyr-182260", "text": "Да направят специална тайна прожекция за умиращ фен – с тази задача се заеха от „Дисни“ през последните дни. След като до компанията достига информацията, че последното желание на смъртно болен почитател в Англия е да изгледа предстоящия девети филм под щампата на „Междузвездни войни“ преди да почине, изпълнителният директор Робърт Айгър дава зелена светлина това да се осъществи. Така, няколко седмици преди всички останали неназованият мъж и семейството му стават едни от първите зрители на „Възходът на Скайуокър“. „През този труден период за нас, вие ни помогнахте да направим хубави спомени и донесохте радост на семейството ми“, не скри вълнението си пред ABC News мъжът, който изгледа заглавието в хосписа, в който е настанен. Трогателните новини стигнаха и до една от звездите в каста на „Междузвездни новини 9“ - Марк Хамил. намигна екранният Люк Скайуокър в социалните мрежи. Припомняме, че дългоочакваният „Междузвездни войни: Възходът на Скайуокър“ ще бележи родните киносалони от 20 декември. Филмът е режисиран от Джей Джей Ейбрамс, а в актьорския състав влизат Кари Фишър, Марк Хамил, Адам Драйвър, Дейзи Ридли, Джон Бойега, Оскар Айзък, Антъни Даниелс, Наоми Аки, Домнал Глийсън, Ричард Е. Грант, Лупита Нионг'о, Кери Ръсел, Джоунас Суотамо, Кели Мари Трън и Били Ди Уилямс.", "date": "2019.12.01", "title": "Зарадваха умиращ фен с тайна прожекция на „Възходът на Скайуокър“"}
{"url": "https://www.monitor.bg:443/bg/a/view/19-jertvi-na-zverska-katastrofa-s-avtobus-v-rusija-182242", "text": "Деветнадесет души загинаха, след като пътнически автобус падна от мост върху замръзнала река в Сибир. В превозното средство е имало 40 души. Инцидентът станал заради спукана гума на автобуса. Шофьорът загубил контрол и превозното средство паднало от мост над река Куенга в сибирския Забайкалски регион. Автобусът пътувал от Сретенск за Чита, когато излязъл от пътя и паднал върху замръзналата река. Ранени са 21 души, съобщиха местните власти. Следственият комитет на Русия, който проучва сериозни инциденти, заяви, че е започнал наказателно разследване за възможно нарушение на правилата за безопасност на движението. Пътните инциденти са често срещани в Русия, често явление заради злоупотреба с алкохол, лошото състояние на пътищата и неспазването на правилата за движение. Въпреки това броят на смъртните случаи по пътищата е намалял през последните години, до около 20 000 годишно.", "date": "2019.12.01", "title": "19 жертви на зверска катастрофа с автобус в Русия"}
{"url": "https://www.monitor.bg:443/bg/a/view/7-4-mlrd-poharchiha-na-chernija-petyk-amerikancite-za-pokupki-onlajn-182243", "text": "Жителите на САЩ са похарчили 7,4 млрд. долара за покупки през Интернет по време на „Черния петък”. Това сочат данни на Adobe Analytics, цитирани от CNBC. Сумата рекордна за цялото време на разпродажбите, като отстъпва единствено на разпродажбите на „Киберпонеделник 2018”, когато са били похарчени 7,9 млрд. долара. На предстоящата такава кибер-разпродажба се очаква сумата да достигне 9,4 милиарда. Средната покупка на един американец на „Черния петък” през мрежата е била 168 долара, което е с 6% повече от миналата госдина. Най-купувани стоки са били играчките на Disney из мултфилма \"Ледено сърце 2\", видеоигрите FIFA 20 и Madden 20, а също и наушниците Apple Airpods и телевизорите Samsung. В САЩ \"Черният петък” е винаги следващият ден след Деня на благодарността. С него отвъд океана се дава началото на коледните разпродажби.", "date": "2019.12.01", "title": "$7,4 млрд.похарчиха на „Черния петък” американците за покупки онлайн"}
{"url": "https://www.monitor.bg:443/bg/a/view/novoto-rykovodstvo-na-socialdemokratite-zaplaha-za-koalicijata-v-berlin-182244", "text": "Двама остри критици на коалицията с консервативния блок на канцлера Ангела Меркел спечелиха изборите за председател на Германската социалдемократическа партия (ГСДП), което поставя под въпрос бъдещето на правителството, съобщиха местните медии. От партията заявиха, че левичарите Норберт Валтер-Борянс и Саския Ескен, които се кандидатираха заедно, са спечелили 53,06% от гласовете на членовете. Те искат да предоговорят коалиционното споразумение, където имат забележки по политиката в социалната справедливост, инвестициите и климата. Въпреки това, перспективата за предсрочни избори или правителството на малцинството се увеличи, тъй като консерваторите на Меркел може да откажат сътрудничеството, въпреки че биха искали да останат на власт. ГСДП, най-старата партия в Германия, е в смут след редица слаби резултати на регионални и европейски избори и шестмесечна надпревара за лидерския пост, като в момента тя изостава сериозно в анкетите. Много редови членове смятат, че единственото спасение е излизане от правителството с ХДС/ХСС (Християндемократическия и Християнсоциалния съюз) и възобновяване на партията в опозиция. Валтер-Борянс и Ескен победиха финансовия министър Олаф Шолц и Клара Гейвиц, които заявиха, че ще подкрепят съперниците си, след като получиха само 45,33% от гласовете. След изненадващата им победа, Валтер-Борянс, бивш финансов министър в най-населената провинция Северен Рейн-Вестфалия и Ескен, депутат в долната камара на парламента на Бундестага, обеща да се опита отново да обедини партията. Валтер-Борянс, който си спечели репутацията на Робин Худ за това, че залови множество укриватели на данъци със сметки в швейцарски банки, подчерта, че ГСДП няма да изостави коалицията веднага. \"Винаги сме казвали, че не става въпрос само за това дали ще напуснем незабавно, или ще останем вътре временно\", каза той, като добави, че възнамерява да види кои политики могат да се правят с партията на Меркел и кои не могат. Дуото подчерта, че иска консерваторите да се споразумеят за по-висока минимална заплата и повече инвестиции в инфраструктура и защита на климата - ако е необходимо с нов дълг. Генералният секретар на ХДС заяви, че неговата партия иска да работи с новите лидери на ГСДП и че фракциите вече имат обща основа, върху която да работят. Предсрочни избори са непривлекателен вариант и за ГСДП, и за ХДС, които са въвлечени във вътрешна борба за председателския пост след отказването на Меркел, като и двете са загубили още гласоподаватели след изборите през 2017 г.", "date": "2019.12.01", "title": "Новото ръководство на социалдемократите заплаха за коалицията в Берлин"}
{"url": "https://www.monitor.bg:443/bg/a/view/zapiski-po-gradskija-transport-za-svinskite-kracheta-pod-igoto-i-ariana-grande-182254", "text": "Здравейте братя и сестри от градския транспорт! Здравейте състезатели в „игри на волята“ по спирки на рейсове, трамваи и тролеи (за метрото няма да говорим, защото там се чака на сухо и топло). Като казах спирка, та се сетих, че спирките на градския транспорт всъщност се казват спирконавес – хем спирка, хем навес. Две в едно, сещате ли се? Като завали и хората се мъчат да откраднат един квадратен сантиметър навес, тези отпред бавно пресоват задната редица, онези отзад отбиват атаката готови на всичко, за да не отстъпят завладяната територия. Това е спирконавес. А след като си преживял водния катарзис, влизаш в автобуса и там мирише на мокро есенно куче (знам, защото Tara the bitch of Vladaya  мирише точно по този начин като се върнем от мокра разходка). Погледнато интериорно, ошмулили сме се с капещи чадъри и сълзливи дъждобани, а в атмосферата се носи аромат на кал, пот и дъждовна носталгия примесена с очакването на Коледа (гигантско ядене, пиене и гледане на „Сам вкъщи“ - 1,2,3) Като заговорихме за идващите празници веднага в съзнанието ми се появява една сърцераздирателна картинка – варени свински крачета. Може и ушета, за да е пълен разкошът. Категорично, ние българите сме открили пачата (в смисъл, след като сме открили топлата вода и колелото, съвсем естествено е, да сме изобретили и това кулинарно творение). Лично аз много обичам пача, обаче един път като сложих свинските копитца в тенджерата ми стана леко гадничко. Като завряха тези ми ти краченца, че като се надуха, направо ще изскочат от съда и ще хукнат из апартамента. И си представих как краченцата са били „закачени“ на едно розово тяло, а ушичките на една розова зурличка. Направо ми се отяде. Обаче веднага се сетих за стария златен виц, в който съсед пита комшията си: Абе, Гошо защо прасето ви е с дървен крак? Е па, защо да го колим за две пържоли?, е отговорът на Гошо (между другота, така се казва и трикракото му прасе). Фолклор! Сега, „Под игото“ не е фолклор, а темелно произведение в родната литература и целият дебат, който се разгоря за адаптираното му издание, възбуди и спецовете от мобилния социологически институт в обществения транспорт. Знаят ли децата, какво значи думата хаймана, или мислят, че това е бабата на хамстер, питат се социолозите. И тогава попаднах на думата нехранимайко. Колко хубава чисто българска дума – някой, който не храни майка си. Замислете се, цял един живот вкаран в една дума. Е, Захари Стоянов (любимият ни Джендьо) не е Вазов, но ето какво казва той (по друг повод разбира се, но се отнася към всеки един смисъл). „Не се опитах ни най-малко да облагородявам и претънчавам тия събития, защото в такъв случай, ако на мястото на Ворча войвода и на Иван Арабаджията турех влюбени скелети, глупави любовници и педанти-учени, които да охкат, ахкат и да цитират в разговорите си Гетя и Хайне — то книгата ми не щеше да има български отпечатък при всичко, че е написана на нашенски язик. Зная средствата за това облагородяване, но не исках да се възползувам“. Разбрахте ли, хайде сега да оставим „Под игото“ така, както си е написано и да обясним архаичните думи на децата, защото романът не е само сюжет и майсторско подреждане на думи, той е самите думи. Какво общо има с всичко това Ариана Гранде? Нищо. Но пък доскоро нямах идея коя е тази мома, идол на тийнейджърите (свързвах я с трагичен инцидент на концерт). Обаче преди дни ми попадна клип (да живей Фейсбука, че без него ще си останем тотално неинформирани), в който тя изпълнява една изключителна песен, изпята в много различни варианти от световни звезди. В него лолитката пее ритмично (извън поетичния текст на оригинала) – искам го и вземам го. Толкоз, хайде със здраве! Забравих, да ви кажа, че в градския транспорт парното вече работи.", "date": "2019.12.01", "title": "Записки по градския транспорт (за свинските крачета, „Под игото“ и Ариана Гранде)"}
{"url": "https://www.monitor.bg:443/bg/a/view/predposledni-sme-v-es-po-pazaruvane-onlajn-182245", "text": "Предпоследни сме в ЕС по пазаруване онлайн с дял от 21 на сто, сочат данни на статистическата служба на Общността „Евростат”. Това поставя страната ни след Румъния, където само 20% от хората разчитат на електронната търговия за покупките си. Българите и румънците са пазарували най-малко в интернет сред гражданите на страните членки на ЕС през 2018 г. Само 21 на сто от сънародниците ни са прибягвали до електронната търговия миналата година, но все пак делът им е нараснал значително спрямо 2008 г., когато едва 3% от българите са пазарували онлайн. Българите пазаруват в интернет предимно дрехи и спортни стоки – 76% от сънародниците ни са поръчвали такива стоки онлайн миналата година. По този показател страната ни дори е на първо място в ЕС заедно с Холандия и Малта. Малко след нас са румънците със 73%. Общо 33% от българите са поръчвали онлайн стоки за дома през миналата година, а следващи по популярност са онлайн резервациите за пътувания и настаняване с 21%. Само 14 на сто от българите са си поръчвали храна по интернет миналата година, а 15 на сто са пазарували електроника онлайн. Последни по популярност са книгите и списанията - само 10 на сто от българите са правили подобни поръчки в интернет миналата година.", "date": "2019.12.01", "title": "Предпоследни сме в ЕС по пазаруване онлайн"}
{"url": "https://www.monitor.bg:443/bg/a/view/glorija-se-izpovjadva-do-poslednata-usmivka-snimka-182246", "text": "Поп-фолк примата Глория стартира предварителната продажба на мемоарите си, озаглавени „До последната усмивка“. По томчето певицата работи най-рано от лятото миналата година, като фенове първоначално очакваха да го разлистят в края на 2018 г. анонсира изпълнителката на „Крепост“ в социалните мрежи. Тя уточни, че по книжарниците „До последната усмивка“ ще може да бъде намерена по-късно този месец. Тези, които я поръчат още сега онлайн пък ще получат и автограф от любимката си. В книгата си певицата се очаква да допусне читателите „зад кулисите“ не само що се касаят върховете и спадовете в професионалния й път, но и в личния й живот. Освен това измежду страниците на томчето феновете й ще попаднат и на коментари по неин адрес от страна на нейни колеги и приятели.", "date": "2019.12.01", "title": "Глория се изповядва „До последната усмивка“ (СНИМКА)"}
{"url": "https://www.monitor.bg:443/bg/a/view/papa-francisk-dari-vatikanski-palat-na-bezdomnici-182258", "text": "Папа Франциск подари на римските бездомници престижния палат „Мильори“, който е собственост на Ватикана и е на хвърлей място от площад „Свети Петър“. Старинната сграда, която е отстъпена безвъзмездно на Светия престол през трийсетте години на миналия век от богата римска фамилия, занапред ще е в състояние да подслонява постоянно 50 клошари – както мъже, така и жени, като в студени дни техният брой може да бъде и двойно по-голям. В столовата на приюта за бедни ще могат да закусват и вечерят до 250 души – толкова дажби добра храна ще бъдат приготвяни всекидневно в свременно обзаведената кухня. Ако се вярва на излизащия в Торино национален всекидневник „Ла Стампа“, който отделя просторно място на поредната милосърдна инициатива на папа Франциск, към палата „Мильори“ до неотдавна са проявявали голям интерес собствениците на престижни международни хотелиерски вериги. Те са искали да превърнат разкошната сграда с изглед към катедралата „Свети Петър“ в петзвезден хотел с модерен СПА-център и с всевъзможни други гъдели за богаташи. Папата обаче решил да предостави палата за нуждите на хората без постоянен покрив във вечния град, които с всеки изминал ден стават все повече и повече. Ремонтът на сградата и привеждането й в съответсвие с нуждите на бездомниците е продължило няколко месеца и е било финансирано изцяло от милосърдната служба на Ватикана. Тя ще отговаря също така за поддръжката на спалните в приюта, на менсата и на залата с библиотека и компютри с интернет-връзка.", "date": "2019.12.01", "title": "Папа Франциск дари ватикански палат на бездомници"}
{"url": "https://www.monitor.bg:443/bg/a/view/germanecyt-dresen-se-zavyrna-s-triumf-v-kanada-182252", "text": "Германецът Томас Дресен спечели спускането за Световната купа по ски-алпийски дисциплини в Лейк Луис (Кан), като записа трета победа в кариерата си. Така той стана най-успешният германец в дисциплината. Дресен победи само със 2 стотни от секундата Доминик Парис (Ит). Швейцарците Карло Янка и Беат Фойц си поделиха третата позиция, давайки еднакви времена. Томас Дресен се завърна триумфално, след като преди една година се контузи след тежко падане в Бийвър Крийк. Тогава той бе откаран в болница, а в последствие стана ясно, че е скъсал сухожилие в дясното си коляно. В гигантския слалом при жените в Килингтън (САЩ) най-бърза бе италианката Марта Басино. 23-годишната Басино записа първата победа в кариерата си. Втора, на 0,26 сек. След нея, се нареди миналогодишната победителка Федерика Бриньоне също от Италия. Бриньоне беше едва седма след първото спускане, но след най-добро време във второто прогресира с пет места в крайното класиране. Олимпийската шампионка и местна любимка Микаела Шифрин, която е носителка на Световната купа в предишните три сезона, завърши трета, на 29 стотни от секундата. В генералното класиране лидерка е Шифрин със 240 точки, следвана от Уенди Холденер (Швейц) със 128 т. и Бриньоне със 125 т.", "date": "2019.12.01", "title": "Германецът Дресен се завърна с триумф в Канада"}
{"url": "https://www.monitor.bg:443/bg/a/view/novata-evrokomisija-vstypi-v-dlyjnost-182253", "text": "Встъпването в длъжност на Европейската комисия под председателството на Урсула фон дер Лайен бе отбелязано с тържествена церемония в Музея на европейската история в Брюксел. На церемонията присъстваха председателят на ЕК, на Европейския парламент Давид Сасоли, на Европейския съвет Шарл Мишел и ръководителят на Европейската централна банка (ЕЦБ) Кристин Лагард. Сасоли отбеляза в своето слово, че неделя се навършиха 10 години от влизането в сила на Лисабонския договор, с който ЕЦБ стана част от институциите на ЕС. Той допълни, че с тази церемония се поставя начало и на мандата на Мишел като председател на Европейския съвет. За първи път ръководителите на четирите институции на ЕС се събират заедно по такъв повод, посочи Сасоли. Той съобщи, че на 11 декември ЕП ще заседава извънредно, за да чуе предложенията на ЕК за мерки за опазването на околната среда. Шарл Мишел посочи, че многообразието в ЕС е част от неговата същност. Лисабонският договор ясно определя многообразието като съставна част от европейската ДНК, добави той. Фон дер Лайен определи годишнина от договора от Лисабон като най-подходящ ден за начало на работата на новата комисия - пазител на договорите. Тя добави, че общата отговорност на председателите на институциите е да направят така, че ЕС да става все по-силен. Фон дер Лайен говори за \"бащите и майките\" основатели на ЕС. По нейните думи, въпреки отхвърлянето на конституцията на ЕС в началото на века, днес европейците възприемат Одата на радостта като химна на Общността и развяват високо европейското знаме. Лагард отбеляза, че сред днешните четирима председатели на институциите две са жени и двама са мъже. Тя добави, че последните 10 години са донесли големи промени, но са били време за възстановяване. Изправени сме пред прекрасно предизвикателство, дано последват години на надежда и обновление, допълни Лагард. В края на церемонията Сасоли и Мишел подариха на Фон дер Лайен копие от договорите на ЕС. Еднотомното луксозно издание е отпечатано на немски език. Като приоритет на Комисията Фон дер Лайен определи борбата с климатичните промени, като ги нарече „екзистенциално“ предизвикателство. Тя поема Европейската комисия месец по-късно от очакваното след отхвърлянето на трима кандидати за комисар от Парламента. Мандатът на Комисията Фон дер Лайен е до 2024 г. Върховен представител на Европейския съюз за външната политика е Жосеп Борел, който също е един от заместник-председателите на Европейската комисия. Българският еврокомисар Мария Габриел ще отговаря за \"Иновации, изследвания, култура, образование и младеж\". Останалите членове на Комисията са: Тиери Бретон (Франция), Хелен Дали (Малта), Валдис Домбровскис (Латвия), Елиса Ферейра (Португалия), Паоло Джемтилиони (Италия), Йоханес Хан (Австрия), Фил Хоган (Ирландия), Илва Йохансон (Швеция), Вера Йоурова (Чешка република), Стела Кириакидис (Кипър), Инес Ленарчич (Словения), Дидие Рейндерс (Белгия), Маргаритис Схинас (Гърция), Николас Шмит (Люксембург), Марош Шефчович (Словакия), Кадри Симсон (Естония), Виргиниус Синкевичиус (Литва), Дубравка Шуика (Хърватска), Франс Тимерманс (Холандия), Юта Уприлайнен (Финландия), Адина Валеан (Румъния), Оливър Вархили (Унгария), Маргрете Вестагер (Дания), Януш Войчиечовски (Полша).", "date": "2019.12.01", "title": "Новата Еврокомисия встъпи в длъжност"}
{"url": "https://www.monitor.bg:443/bg/a/view/pacient-vilnja-v-speshen-centyr-182233", "text": "Врачанин се озова в ареста след като вилня в центъра за спешна помощ в града под Вола. Екшънът се разиграл в събота след обяд. Малко след 15.30 часа в районното управление на полицията постъпил сигнал за агресивен мъж, който нахлул в центъра. Обаждането било препратено от горещия телефон 112, на който звъннала жената от регистратурата на спешното, съобщиха от областната дирекция на МВР. Тя заявила, че агресивен пациент се държи арогантно, буиства и отправя закани за саморазправа с медицинския персонал, който бил на смяна. На мястото бил изпратен полицейски патрул. Там униформените познали 32-годишен мъж от криминалния контингент на града, който редовно им създавал главоболия. След като станало ясно, че той няма нужда от лекарска помощ, униформените го арестували. В районното управление е образувано досъдебно производство. Срещу него е образувано досъдебно производство по чл.325, ал1 от наказателния кодекс, допълват от полицията.", "date": "2019.12.01", "title": "Пациент вилня в спешен център"}
{"url": "https://www.monitor.bg:443/bg/a/view/delo-za-dvojno-ubijstvo-trygva-na-popravitelen-182234", "text": "Дело за убийството на двама души при масов търкал на центъра на гурковското село Паничерево през нощта на 21 срещу 22 октомври 2017 година се очаква да тръгне на 3 декември в Старозагорския окръжен съд, за когато е насрочено разпоредително заседание. Обвиняеми за смъртта  на баща и син Иван Иванов  и Антон Антонов  от Николаево са 26-годишната новозагорка  Виолета Ангелова, братовчед й, 23-годишният Ангел Сашев и 25-годишният Митко Стоянов от Нова Загора. Обвинителният акт бе внесен още през пролетта , но съдът го върна обратно за отстраняване на явни фактически противоречия и грешки с решение от 27 юни т.г. Жертвите са от ромския квартал в Николаево, мелето е станало заради разменени остри реплики между две големи групи празнуващи под  песните на фолкизпълнителката Мира. В разпрата, при която е било изпочупено оборудването на заведението и са прозвучали няколко пистолетни изстрела са участвали две дузини роми от Николаево, Паничерево и Нова Загора. И на тримата са подигнати обвинения за умишлено умъртвяване на повече от едно лице, извършени по особено мъчителен начин и по с особена жестокост.При Ангел престъплението е в условията на рецидив, а при Митко има и нанесена средна телесна повреда . Законът предвижда за тези престъпления 20 години затвор или доживотна присъда без право на замяна. При гледането на мерките за неотклонение през 2017-а година Виолета и Ангел заявиха, че нямат спомен за случилото се в дискотеката. Самите те били жертва на побой: лявото око и лявата ръка на жената пострадали от удар с метален прът, а счупена бутилка почти  отнесла едното  ухо на младия мъж. И тримата обвиняеми са с постоянни мерки за неотклонение „задържане под стража“, като Виолета е в сливенския затвор, а Ангел и Митко са в старозагорския.  ", "date": "2019.12.01", "title": "Дело за двойно убийство  тръгва на поправителен"}
{"url": "https://www.monitor.bg:443/bg/a/view/djena-njama-da-pee-na-rojdenija-den-na-planeta-tv-v-plovdiv-182248", "text": "Джена е поредната певица от поп-фолк средите, която няма да даде тон за песен по време на големия концерт по повод 18-ия рожден ден на телевизия Планета. Спектакълът ще се проведе в зала „Колодрум“ във вторник (3 декември), а изпълнителката на „Яко ми е“ посочва, че няма да присъства на него заради „лични причини“. Преди нея от участие в концерта се отказаха Фики Стораро, Галена, Преслава, Емилия и Райна, която пропуска събитието заради участие зад граница. Новината Джена съобщи в социалните мрежи. След като фенове й пожелаха скорошно оздравяване, тя ги успокои, че здравословното й състояние е добро и не то е причината за отказа й да пее. „Аз това го очаквах. Причината е една -единствена за мен. За да откажат масово участие едни от най-големите имена една по една- това си е бойкот отвсякъде. Протестират срещу нещо“, написа друга разочарована фенка на Джена в секцията за коментари, на което певицата отвърна с „Обичам ви! И вие го знаете!“ С изрично уточнение, че не става дума за бойкот или недоволство към телевизията пък преди малко повече от месец от концерта се оттеглиха Емилия и Преслава. И двете уточниха, че са в прекрасни отношения с продуцентите си, но други предварително поети ангажименти ще възпрепятстват участието им в шоуто на 3 декември.", "date": "2019.12.01", "title": "Джена няма да пее на рождения ден на Планета тв в Пловдив"}
{"url": "https://www.monitor.bg:443/bg/a/view/vlado-iliev-trygna-udarno-v-novija-sezon-182259", "text": "Владимир Илиев зае 10-о място в първия спринт на 10 км за сезона от Световната купа по биатлон, провел се в Йостерсунд (Шв). Той допусна 2 грешки в стрелбата и остана на 36 секунди от победителя Йоханес Тингнес Бьо. Норвежецът направи 1 грешка в стрелбата и завърши за 24:18,3 минути. Втори се класира братът на Йоханес - Тарей Бьо, който също направи един пропуск на огневия рубеж и остана на 19 секунди зад победителя. Призовата тройка допълни Матвей Елисеев (Русия), който повали всичките 10 мишени и финишира на 19,9 сек. от първото място. Още двама българи завършиха сред първите 50 - Антон Синапов е 42-и, на 1:56,3 мин. изоставане от Йоханес Бьо, като допусна 2 грешки в стрелбата. С две места по-назад финишира Димитър Герджиков (1+0), на 1:57,9 мин., а четвъртият ни представител - Красимир Анев (0+2), завърши на 52-ра позиция, на 2:05,2 мин. от Бьо. В смесената щафета на 4 по 6 км в събота нашите финишираха на 17-о място от 25 стартирали отбора. Въпреки бурния вятър, Милена Тодорова, Мария Здравкова, Красимир Анев и Владимир Илиев се справиха само с 11 допълнителни патрона и не завъртяха нито една наказателна обиколка - нещо, което успяха да постигнат само първите три тима и осмият САЩ. Заради по-слабо бягане обаче българите финишираха на 4:19,5 минути зад победителите от Италия. Следващият старт е на 4 декември на 20 км индивидуално за мъже.", "date": "2019.12.01", "title": "Владо Илиев тръгна ударно в новия сезон"}
{"url": "https://www.monitor.bg:443/bg/a/view/da-se-klasiram-ili-da-ne-se-klasiram-182239", "text": "", "date": "2019.12.01", "title": "Да се класирам или да не се класирам?"}
{"url": "https://www.monitor.bg:443/bg/a/view/plasido-domingo-galantnite-jestove-dnes-se-priemat-razlichno-182232", "text": "„Продължавам да работя, да разучавам, да репетирам и да пея. Това ми дава спокойствието да се изправя с този кошмар“ - с тези думи прочутият испански тенор Пласидо Доминго коментира последствията от появилите се през месец август обвинения срещу него в сексуален тормоз. Певецът дава категорична заявка, че ще продължи с изявите си поне до 2021 г., за когато са последните му към момента планирани ангажименти. Близо четири месеца, след като се появиха първите обвинения срещу него, той коментира пред испанския вестник „Конфиденсиал“, че никога не е бил агресивен, преследващ и вулгарен спрямо дамите, с които работи. Въпреки това обясни, че като испанец, той по природа е „топъл, нежен и лубвеобилен“. каза Доминго, като подчерта, че е жертва на несправедливост. Самият тенор подаде оставка като генерален директор на операта в Лос Анджелис, където разследват поведението му. Междувременно всичките му изяви в САЩ са отменени. В Европа обаче Доминго среща подкрепа към момента. По думите му, това, което му дава сили е разбирането и от страна на феновете.", "date": "2019.12.01", "title": "Пласидо Доминго: Галантните жестове днес се приемат различно"}
{"url": "https://www.monitor.bg:443/bg/a/view/kelyn-lyc-ot-zdrach-shte-stava-tatko-snimka-182235", "text": "Актьорът Келън Лъц, който през 2014 г. дари 133 хиляди британски лири за изграждането на приют за бездомни кучета в София, ще посрещне първата си рожба. Звездата, която доби световна популярност около вампирската сага „Здрач“ и „Непобедимите 3“ (заради който дойде и в България), сподели радостната вест в социалните мрежи. Това той направи, като публикува снимка със съпругата си Британи. На нея двамата са облечени в дънкови якета, като държат и мъничко якенце в тон с техните. написаха те под кадъра навръх Деня на благодарността. „Изключително се гордея с моята съпруга Бетани Лин Лъц. Вълнувам се, че малкото ни семейство ще се увеличи с още един член“, развълнуван е още екранният Емет от „Здрач“.", "date": "2019.12.01", "title": "Келън Лъц от „Здрач“ ще става татко (СНИМКА)"}
{"url": "https://www.monitor.bg:443/bg/a/view/alisija-i-divna-se-pokloniha-na-polufinala-na-maskiranijat-pevec-182237", "text": "Алисия и Дивна са имената на двете изпълнителки, които се разделиха с участието си в популярното шоу „Маскираният певец“ в събота вечер. Момичетата, за които отдавна се спекулираше, че участват в потайното предаване, се показаха съответно от маските на Принцесата и Пилето. Въпреки че и двете зарадваха публика и детективи с изпълнения на съответно Mercy на Duffy и „Лале ли си, зюмбюл ли си“, те не успяха да се преборят за място на големия финал, който ще се проведе на 7 декември. обясни Алисия, след като свали своята маска. Тя призна, че най-трудно й е било да крие участието си в шоуто от сина си Валерко, който непрестанно я молел да го заведе да гледа „Маскираният певец“ на живо. „Аз всеки път си измислях някакво оправдание“, намигна изпълнителката на „Запали“. Дивна също изрази вълнението си да е част от шоуто, като определи черупката на Пилето като свой дом в продължение на 12-те седмици, в които се задържа на сцената на „Маскираният певец“. намигна Дивна и в социалните мрежи, където загатна пред последователите си да очакват още изненади. Междувременно за зрителските симпатии на големия финал следващата събота остават да се борят Розата, Пчелата и Гарванът.", "date": "2019.12.01", "title": "Алисия и Дивна се поклониха на полуфинала на „Маскираният певец“"}
{"url": "https://www.monitor.bg:443/bg/a/view/nad-700-000-shofiori-hvanati-s-previshena-skorost-182236", "text": "Над 700 000 шофьори са хванати с превишение на скоростта тази година, отчитат от КАТ. От началото на годината са регистрирани 702 624 случая, 400 000, от които в градовете. Близо 20% от тях са се случили в тъмните часове на денонощието.  „От страна на „Пътна полиция” са извадени всички налични технически средства за контрол. Работим по републиканската пътна мрежа и по най-уязвимите участъци от тях. Моят съвет към водачите, с настъпване на зимния период – е да бъдат изключително отговорни с поведението си, което да доведе до безопасното движение, както на самите тях, така и на останалите”, посочи инсп. Петър Соколов от „Пътна полиция”.  17 тежки катастрофи са станали само в събота. Един човек е загинал, а 27 са ранените. В първия ден с отрицателни температури, в по-голямата част от страната - КАТ засилва проверките по пътищата.", "date": "2019.12.01", "title": "Над 700 000 шофьори, хванати с превишена скорост "}
{"url": "https://www.monitor.bg:443/bg/a/view/blagotvoritelen-bazar-182240", "text": "Възможността за снимка с царя Симеон Сакскобургготски или с новия US посланик у нас Херо Мустафа се оказа сред хитовете за посетителите на традиционния благотворителен базар на Международен женски клуб-София. За 25-и път вчера еднодневното събитие надипли опашки от хиляди желаещи да влязат в залите на Интер експо центъра, за да се докоснат до културите на над 60 държави. А там, на щандовете, тази година ги очакваха и допълнителни изненади. Сред екипа на американския например се оказа лично Херо Мустафа с двете си дъщери, които ловко се запознаваха с изкуството на поднасянето на хотдог. „Това е прекрасно събитие и отлична инициатива за нас да се включим в благородната кауза“, коментира американският посланик, цитирана от БГНЕС, като призова всяка страна с дипломатическа мисия у нас да се присъедини към инициативата, за да бъде популяризирана благотворителността. „Събитието е чудесно, придава усещане за празничност, човещина“, заяви и Симеон Сакскобургготски, който също бе сред гостите, придружен от съпругата си доня Маргарита. Ако на някои им отнемаше час и половина да обиколят щандовете обаче, на двамата им коства доста повече заради желаещите да си поговорят и направят снимка с тях.  Лотарии с възможност и дори търг с тайно наддаване за оригинални литографии на Жул Паскин бяха само част от атракциите, измислени от различните дипломатически мисии и културни институти, за да спечелят вниманието на посетителите, а съответно и повече средства за благотворителност. Посетителите на базара имаха възможност и да опитат кухня от цял свят, събрана на няколкостотин квадратни метра. Както и традиционни алкохолни напитки и нетрадиционни коктейли – например димяща чаша с кубински ром върху сух лед или маргарита с бонус – снимка с организатора на мексиканския щанд. Книги, дрехи, бижута и парфюми също бяха сред най-предпочитаните покупки на посетителите, част от които не пропуснаха и възможността сами да си изрисуват копринени шалове или пък да си тръгнат с ръце, татуирани с къна. Традицията с благотворителния базар тръгва преди 25 години, когато неколцина дами - ентусиастки от Международния женски клуб, слагат старт на инициативата, като при първото й издание събират 1000 долара, разказа пред „Монитор“ преди няколко дни президентът на организацията Албена Джоунс. Миналата година обаче като набира цели 400 000 лева. Обичайно парите отиват за подпомагане на сираци, деца със здравословни проблеми, хлапета от малцинствата, възрастни хора и деца с таланти. Тазгодишното юбилейно издание ще подпомогне със събраните средства 30 проекта в социалната област, в това число за жени, пострадали от насилие.", "date": "2019.12.01", "title": "Снимка с царя и US посланичката  фурор на благотворителен базар (СНИМКИ)"}
{"url": "https://www.monitor.bg:443/bg/a/view/lenordo-di-kaprio-otreche-da-e-finansiral-pojarite-v-amazonija-182238", "text": "Носителят на „Оскар“ Леонардо ди Каприо отрече да е подкрепял финансово организации, които полицията обвини, че са свързани с пожарите в амазонската джунгла. Актьорът опроверга твърдението на бразилския президент Жаир Болсонаро, като изтъкна, че „макар и да заслужават подкрепа“, той не е финансирал тези организации. Ди Каприо има предвид противопожарната бригада в Алтер ду Шау, която от 2018 г. помага на пожарната в горите в окръг Пара, и която според регионалната полиция може сама е е подпалвала участъци, за да получава дарения. Във вторник четирима души от тази бригада бяха арестувани. Припомняме, че президентът Жаир Болсонаро обвини звездата от „Вълкът от Уолстрийт“, че подпомага пожарите в Амазония. Според държавния управник Ди Каприо е дарил 500 000 долара на организацията, като една част от тях е предназначена за \"подпалвачите\". Леонардо ди Каприо отрича да е правил такова дарение, като заявява, че и той е \"горд, че е с групите, които ги защитават\".", "date": "2019.12.01", "title": "Ленордо ди Каприо отрече да е финансирал пожарите в Амазония"}
{"url": "https://www.monitor.bg:443/bg/a/view/kola-se-obyrna-na-krystovishte-v-sofija-182241", "text": "Кола се обърна настрани на кръстовището на булевардите „Сливница“ и „Христо Ботев“, става ясно от сигнали на свидетели. Автомобилът е излетял от пътното платно, обърнал се е на една страна и е \"спрял\" на тротоара, съобщава „Блиц“. На място има полиция и линейка. Няма пострадали и ранени при катастрофата, съобщават от МВР. Изясняват се причините за инцидента.", "date": "2019.12.01", "title": "Кола се обърна на кръстовище в София"}
{"url": "https://www.monitor.bg:443/bg/a/view/poslanichkata-na-albanija-blagodarja-na-bylgarija-za-pomoshtta-182228", "text": "Завършили сме дейностите по спасяване. Крайният баланс е много трагичен: 51 жертви, сред които и 7 деца от 2 до 8 години, повече от 1200 къщи са разрушени и повече от 5200 души са без покрив. Това обясни посланикът на Албания у нас Доника Ходжа пред Би Ти Ви. Тя изрази своята благодарност за съпричастността на българския народ, както и на правителството ни към нейната страна. „Бих искала да изразя благодарността си към българското правителство и към народа на България. От сутринта на земетресението премиерът на България се е обадил на министър-председателя ни, за да изрази своята солидарност”, разказа Ходжа. Българският външен министър се обади на албанския външен министър, за да изрази своята солидарност, а вътрешният министър се е обадил на своя колега и му предложил помощ. Българското правителство отпусна 200 000 лв. и 4 автомобила с хуманитарна помощ за Албания. Доника Ходжа разказа и как българи, живеещи във Франция, са предложили своята къща на пострадала албанско семейство, а българската общественост се е организирала и е изпратила парични преводи. „Не искаме тези, които са загубили домовете си, да живеят така завинаги и особено по коледните празници”, каза посланикът на Албания и сподели, че страхът на хората продължава да е голям, защото продължават вторичните трусове със сила от 4 и 5 по Рихтер. Албания се е обърнала а помощ към много страни. Това, което е нужно за първата фаза на възстановяването, са инженери, които да оценят състоянието на сградите и кои от тях са годни за живеене и могат да бъдат реновирани. Втората фаза ще бъде изграждането на временни убежища, за тези, които са останали без дом. Доника Ходжа сподели, че се чувства в България като у дома и е благодарна за гостоприемството на българите, които са много близки до албанците.  ", "date": "2019.12.01", "title": "Посланичката на Албания: Благодаря на България за помощта"}
{"url": "https://www.monitor.bg:443/bg/a/view/pri-gasene-na-pojar-razkriha-narkooranjerija-182227", "text": "Панагюрски полицаи откриха наркооранжерия, маскирана като дърводелски цех, съобщават от пресцентъра на ОД МВР - Пазарджик. Разкриването е станало след пожар в производственото хале, където се е помещавала. В петък сутринта в РСПБЗН-Панагюрище бил получен сигнал за пожар в производствено хале, намиращо се в индустриалната зона на града, в близост до пътя за Стрелча. Незабавно към мястото бил насочен екип от огнеборци с противопожарен автомобил, който бързо изгасил огъня.  Докато овладявали пожара обаче те се усъмнили, че постройката се използва за извършване на незаконна дейност и незабавно уведомили колегите си от полицейското управление. На мястото пристигнали криминалисти, автопатрули и експерти, които бързо установили, че във вътрешността на сградата е обособена нелегална наркооранжерия. В две оформени лехи с размери 8 на 6 метра били открити общо 264 саксии с растения в начален етап на развитие и с височина на стеблата между 20 и 40 см. При направените полеви наркотестове се оказало, че става дума за марихуана с много високо качество. Помещението било оборудвано с уреди за контрол на температурата и влажността, аспирация, кварцови лампи, специални растителни торове за стимулиране на растежа и развитието на растенията. Според разследващия екип, извършил оглед на мястото, растенията били в етап, който предполага готовност за разсаждане и последващо отглеждане до степен за бране и обработка на дрогата.  Наемател на помещението и извършител на престъпната дейност е непознатият до момента на полицията Н.Н. – 41 г., от Панагюрище. Той е задържан в ареста за срок от 24 часа. От мястото са иззети общо 264 стръка канабис с общо тегло малко над 1.8 килограма, както и оборудването на оранжерията.  По случая се води полицейско производство под наблюдението на прокуратурата в Панагюрище.", "date": "2019.12.01", "title": "При гасене на пожар разкриха наркооранжерия"}
{"url": "https://www.monitor.bg:443/bg/a/view/evrokomisijata-na-fon-der-lajen-vstypva-v-dlyjnost-dnes-182224", "text": "Новата Европейска комисия, под председателството на Урсула фон дер Лайен, започва мандата си днес. След най-продължителните досега преговори по състава на комисията, встъпването в длъжност на първата в историята жена на председателския пост е факт. Тя и 26-имата еврокомисари бяха подкрепени от трите големи партии в Европейския парламент - Европейската народна партия, Прогресивния алианс на социалистите и демократите и \"Обнови Европа\". Мандатът на новата Европейска комисия ще продължи до 31 октомври 2024 г. През седмицата съставът й беше одобрен последователно от ЕП и Съвета на общността. В Европарламента Фон дер Лайен произнесе благодарности за доверието на всички 24 езика в ЕС. Тя благодари първо на български език. \"Трябва да покажем на нашите партньори в ООН, че могат да разчитат на нас като борец за мултилатерализма\", подчерта Фон дер Лайен пред евродепутатите. \"Ние можем да оформим по-добър глобален ред. Това е призванието на Европа и това, което европейските граждани искат... Ние ще инвестираме в съюзи и коалиции за прокарване на нашите ценности.\" - увери тя. \"Това е нестабилен свят, където твърде много сили говорят само на езика на конфронтацията и унилатерализма, но също е свят, където милиони хора излизат по улиците, за да протестират срещу корупцията и с искане за демократична промяна\", подчерта председателката на ЕК. Като приоритет на новата Комисия тя определи борбата с климатичните промени. По думите й, те са екзистенциално предизвикателство. Върховен представител на Европейския съюз за външната политика е Жосеп Борел, който също е един от заместник-председателите на Европейската комисия. Българският еврокомисар Мария Габриел ще отговаря за \"Иновации, изследвания, култура, образование и младеж\". Останалите членове на Комисията са: Тиери Бретон (Франция), Хелен Дали (Малта), Валдис Домбровскис (Латвия), Елиса Ферейра (Португалия), Паоло Джемтилиони (Италия), Йоханес Хан (Австрия), Фил Хоган (Ирландия), Илва Йохансон (Швеция), Вера Йоурова (Чешка република), Стела Кириакидис (Кипър), Инес Ленарчич (Словения), Дидие Рейндерс (Белгия), Маргаритис Схинас (Гърция), Николас Шмит (Люксембург), Марош Шефчович (Словакия), Кадри Симсон (Естония), Виргиниус Синкевичиус (Литва), Дубравка Шуика (Хърватска), Франс Тимерманс (Холандия), Юта Уприлайнен (Финландия), Адина Валеан (Румъния), Оливър Вархили (Унгария), Маргрете Вестагер (Дания), Януш Войчиечовски (Полша).", "date": "2019.12.01", "title": "Еврокомисията на Фон дер Лайен встъпва в длъжност днес "}
{"url": "https://www.monitor.bg:443/bg/a/view/suzuki-otvori-magazin-za-hibridi-v-tyrgovski-centyr-182220", "text": "Скоро коли ще могат да се купуват не само от обособените за целта шоуруми, но и от магазини в големите търговски центрове. В подкрепа на тази нарастваща глобална тенденция е първият по рода си у нас pop-up шоурум на Suzuki, който отвори врати за посетителите на „София Ринг Мол”. Новият магазин на Suzuki предоставя още една възможност за директна комуникация с потребителите и допълва маркетинговата стратегия на вносителя „Миркат” ООД за изграждане на добра информираност за трансформацията, която автомобилите на японската марка претърпяват в момента, навлизайки в хибридните технологии. Идеята за откриването на Suzuki Hybrid Pop-up е резултат от устойчивото партньорство между родния представител на японската марка и управлението на търговския център, които споделят общи ценности – безкомпромисно качество, уникално преживяване и синхрон с динамиката на съвременния начин на живот. Магазинът ще бъде активен в рамките на три месеца, като ще обхване периода на коледните празници, когато трафикът в мола ще бъде най-интензивен и ще даде възможност на дилъра да представи качествената и достъпна гама на японския производител пред широк кръг потенциални клиенти. Тази форма за търговия с автомобили няма да замени традиционните шоуруми на Suzuki. За вносителя на марката в България тя е по-скоро експериментална с цел да се провери каква е нагласата на българския потребител към този нестандартен подход за взаимодействие с марката и предлаганите от нея продукти. Този Pop-up магазин е отлично средство за желаещите да се запознаят с новите хибридни модели на Suzuki и да достигнат максимално бързо до своя нов автомобил.", "date": "2019.12.01", "title": "Suzuki отвори магазин за хибриди в търговски център"}
{"url": "https://www.monitor.bg:443/bg/a/view/prezidentyt-na-severna-makedonija-borisov-pomogna-da-izlezem-ot-mejdunarodnata-izolacija-182225", "text": "Признание за страната ни и за премиера Бойко Борисов в интервю на президента на република Северна Македония Стево Пендаровски.  \"Не е преувеличение квалификацията, която Зоран Заев често дава за ролята на Бойко Борисов и настоящото българско правителство през последните две години, според която българският премиер заедно с Ципрас са помогнали да излезем по-бързо от международната изолация. Наистина смятам, че договорът за приятелство с България, колкото и да изглежда, че е нещо обикновено, трябва да подчертая, че когато ние го подписахме, ние току-що бяхме се освободили от един тежък авторитарен режим на Никола Груевски, а това не бе просто един антизападен режим, но и антиалбански и с антибългарско настроение\", казва Пендаровски за агенция БГНЕС. Договорът за добросъседство беше подписан на 1 август 2017 г., само два месеца и половина след съставянето на правителството на Зоран Заев. \"Атмосферата беше все още такава, каквато беше по-рано, не беше променена. Ние нямахме време да кажем, че хората там на Изток от нас не са наши врагове. България е страна-член на ЕС от дълги години, а също така и на НАТО, и като изключим солунското пристанище, е нашата най-близка врата към Европа. Признаването на независимостта на Македония през 90-те години на миналия век беше категорична заслуга на президента Желю Желев и помощта, която ние получихме, след като Гърция наложи ембарго в продължение на година и половина. Тогава, според данните на Световната банка, нашата икономика загуби около 60% от БВП. Не можем да забравим приятелската помощ на България и Турция, която те ни оказаха тогава по Коридор №8, който никога не се направи докрай и това е наша грешка, не ваша. И искам да кажа, че в такава атмосфера не беше никак лесно да се направи такъв договор. Беше тежко. В това се състои голямата заслуга и на Борисов, и на Заев в този момент\", казва в интервюто Пендаровски.", "date": "2019.12.01", "title": "Президентът на Северна Македония: Борисов помогна да излезем от международната изолация"}
{"url": "https://www.monitor.bg:443/bg/a/view/shofior-blysna-v-tymnoto-peshehodec-i-go-ubi-182229", "text": "Шофьор от Пловдив е блъснал и убил на място пешеходец по пътя между Пазарджик и село Звъничево.. Тежкият инцидент е станал малко след полунощ, когато по шосето за Велинград и Септември се движело „БМВ“ с пловдивска регистрация, зад волана на което седял 40-годишният Н.А. от града под тепетата. Отстрани по банкета вървял пешеходец, но в тъмнината шофьорът не видял навреме човешката фигура и не успял да избегне удара. Колата връхлетяла върху мъжа и от силния сблъсък човекът издъхнал на място. На мястото са пристигнали екипи на Пътна полиция, пожарната и Спешна помощ, но лекарите само констатирали смъртта на пешеходеца. Установено било, че това е 35-годишният Й.П. от Пазарджик, като причините, довели до трагедията на пътя, се изясняват. За последните 4 дни това е втори случай на блъснат смъртоносно пешеходец, след като пловдивчанин  прегази на пътя в село Бяга, община Брацигово 76-годишен мъж, паднал на шосето. Водачът също не бил видял човека, паднал на пътното платно и минал през него с колата си. Възрастният мъж издъхнал в линейката на „ Спешна помощ“ на път за болницата в Пазарджик.", "date": "2019.12.01", "title": "Шофьор блъсна в тъмното пешеходец и го уби"}
{"url": "https://www.monitor.bg:443/bg/a/view/vremeto-prez-dekemvri-ot-minus-11-do-15-182226", "text": "Средната месечна температура през декември ще бъде около и над нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°, съобщиха от НИМХ. Най-ниските температури през месеца ще бъдат между минус 11° и минус 6°, а най-високите – между 10° и 15°, предаде \"Дарик\". Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Астрономическата зима започва на 22 декември в 6 часа и 19 минути. След застудяването в края на ноември, декември ще започне с температури близки до обичайните. В началото на месеца ще е без валежи, а дневните температури ще се повишат. В периода 3-6 декември се очакват валежи и застудяване, при което валежите на места в Северна и по високите полета на Западна България ще се примесват и ще преминават в сняг, но заради голямата динамика на атмосферата и редуващите се чести колебания на температурите, снежна покривка няма да се задържа. В края на десетдневието отново предстоят валежи, предимно от дъжд.", "date": "2019.12.01", "title": "Времето през декември: От минус 11° до 15°  "}
{"url": "https://www.monitor.bg:443/bg/a/view/vi-k-infrastrukturata-v-bylgarija-e-na-stojnost-blizo-11-mlrd-leva-182231", "text": "Близо 11 милиарда лева е стойността  на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път. Активите, за които е събирана информация, са водоизточниците – каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Техническите параметри на подземната инфраструктура, която е над 90 хиляди километра, са оценени въз основа на наличната документация за тях, без допълнително обследване със специализирано оборудване. Оценката  е направена по проект „Подпомагане регионалното инвестиционно планиране на отрасъл ВиК“, финансиран от Оперативна програма „Околна среда  2014-2020 г.“, и е на база на унифицирани Инструкции за оценка на публични ВиК активи. Те са разработени от Световната банка през 2015 година, отново с финансиране по ОПОС, но от предишния период – 2007-2013 година.  В рамките на сключения договор от Министерството на регионалното развитие и благоустройството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора. Това са всички дружества с държавно участие в капитала, плюс част от общинските оператори, които към датата на обявяване на обществената поръчка през 2018 година са взели решение да се присъединят към обособената територия, обслужвана от държавен ВиК оператор в съответната област. Съгласно условията на сключения договор оценката на публичните ВиК активи е извършена към дата 31.12.2017 година. Такава оценка на публични ВиК активи се извършва за първи път в България и е мащабно начинание. Оценени са над 160 хиляди актива. Събирани са голям обем технически данни, прегледани са всички списъци с публични активи, които са част от договорите между асоциациите по ВиК и ВиК операторите в 39 обособени територии. В рамките на 4 месеца инженерни екипи са обходили територията на страната, за да направят обследване на място на по-съществените активи,  които се използват от съответния ВиК оператор. В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо три пъти до  10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите. Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите.", "date": "2019.12.01", "title": "ВиК инфраструктурата в България е на стойност близо 11 млрд. лева"}
{"url": "https://www.monitor.bg:443/bg/a/view/zodiite-na-koleda-182218", "text": "Всички се вълнуват за нощта на 24 срещу 25 декември, когато Дядо Коледа остава подаръци под елхата и така прави коледната утрин още по-вълшебна. Как обаче посрещат празника различните представители на зодиака? Ето какво ще правят зодиите на 25 декември сутринта. Ще са най-ранобудните на тази сутрин. Много ще са енергични и ще опитат да събудят всички вкъщи, за да започнат празненствата и разменянето на подаръци.   Обичат коледните традиции. Няма да допуснат сутринта да мине без вкусни изкушения - ще направят капучино с пяна и горещ шоколад със сметана за всички.   Те са готови за парти от сутринта. Със ставането ще пуснат популярните, макар и вече досадни, коледни песни и ще танцуват.   Ще помогнат на Телците. Раците ще се заемат с приготвянето или поне поднасянето на вкусна празнична закуска. Ще раздадат шоколадов Дядо Коледа на всеки.   Много са креативни, но дори по празниците се проявяват като шефове. Ще дадат наставления за това как да бъде прекаран деня и кои места могат да се посетят. Ще правят планове.  За тях е задължително да се изгледат няколко коледни филма. Първият ще бъде пуснат още сутринта, за да зареди с насторение всички. Залагат на \"Договор за Дядо Коледа\" и \"Елф\".    Просто ще са изключително развълнувани и емоционални. Ще прегръщат всички, ще благодарят за подаръците и ще искат да излязат на разходка с любимите.   Скорпионите ще кажат, че празниците са надценени и всъщонст няма какво толкова да се празнува. Но ще зарадват близките си с най-смислените и невероятни подаръци. Всеки ще им благодари.    Оптимисти са и много се радват на празниците. Първо ще проверят дали Дядо Коледа е изпил млякото и изял курабийките, после ще разопаковат подаръци.    Ще предложат помощта си за приготовленията за празника. Не искат да бездействат. Може да са и доброволци и да дарят пари, дрехи и храна за сираци или бездомници.    Ще си поговори с роднините и близките. Ще опита да направи равносметка за годината, ще каже кой от близките е бил послушен и кой е успял да го нарани.  И те ще са доста развълнувани. Ще следят реакциите на роднините си, когато отварят подаръци. Ще си уговорят среща с приятели, които също да зарадват. И ще искат да отидат на ледена пързалка.", "date": "2019.12.01", "title": "Зодиите на Коледа!"}
{"url": "https://www.monitor.bg:443/bg/a/view/studenti-protestirat-sreshtu-lekcija-na-roman-polanski-182230", "text": "Петиция за отменянето на лекция от страна на Роман Полански във висшето филмово училище в Лодз бе подписана от 116 студенти. Възпитаници на учебното заведение се обявиха против урока на кинодееца, предвид че срещу него има поне пет обвинения в изнасилване. Въпреки че петицията бе отхвърлена от ръководството на филмовото училище, режисьорът окончателно отмени посещението си в него. категочине бе ректорът на висшето учебно заведение Мариуш Гжегожек. Именно в същото училище е завършил и самият Полански. Междувременно режисьорът получи статуетката „Златна бота“, присъждана на „кинодейци – бунтари, които вървят срещу течението на модите и тенденциите“. Това се случи по време на гала церемония на форума за европейско кино „Синержиа“, който се проведе отново в Лодз. В рамките на събитието Полански представи и новия си филм „Офицер и шпионин“.", "date": "2019.12.01", "title": "Студенти протестират срещу лекция на Роман Полански"}
{"url": "https://www.monitor.bg:443/bg/a/view/otbeljazvame-svetovnija-den-za-borba-sys-spin-182222", "text": "На 1 декември отбелязваме Световния ден за борба със СПИН. Датата е определена през 1988 година по инициатива на Световната здравна организация с цел да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи със заболяване. Тази година Световният ден за борба срещу СПИН е под надслов „Промените се правят от общностите“. В света по данни на Глобалната програма по СПИН близо 38 милиона души живеят с ХИВ/СПИН, като само през 2018 г. броят на новите случаи е 1.7 милиона. Повече от половината от всички нови инфекции са сред уязвими групи и техните партньори. До края на 2018 г. близо  24 милиона лица, живеещи с ХИВ/СПИН, са получили лечение. В България 97% от ХИВ-позитивните, които се следят от лекарите се подлагат на терапии и при над 90 на сто от тях вирусният товар е неоткриваем. На 1 декември 2019 г. (неделя) от 16:00 ч. на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки, съобщава БГНЕС. Те ще проведат и анкета, с която ще проверят осведомеността на гражданите за начините на предаване и предпазване от ХИВ, а в 17:00 ч. в Студентския дом – София, доброволци на БМЧК ще изнесат пред български и чуждестранни студенти презентация по темата. В подлеза на метростанция \"Сердика\" от 16:00 до 17:00 ч. младежите ще разиграват образователни игри, посветени на борбата с ХИВ/СПИН и ще раздават информационни здравни материали. В рамките на инициативата всички софиянци и гости на града ще могат да се включат в традиционното шествие на доброволците на Столичната организация на БЧК, което ще тръгне в 17:00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените. Участниците ще оформят с плат и запалени свещи червената панделка – международен символ на анти-СПИН кампанията. Партньори на Българския Младежки Червен кръст в отбелязването на 1 декември са: Министерството на здравеопазването, Фондация „Сингъл степ“, Българската асоциация по семейно планиране и сексуално здраве и Център за сексуално здраве – София. ", "date": "2019.12.01", "title": "Отбелязваме Световния ден за борба със СПИН"}
{"url": "https://www.monitor.bg:443/bg/a/view/dnes-shte-grejnat-kolednite-svetlini-v-sofija-182221", "text": "Столичният кмет Йорданка Фандъкова ще запали светлините на голямото Коледно дърво от 18 ч. пред НДК. Различното тази година е, че заедно с него в градината пред НДК ще грейнат и 40 приказно украсени живи елхи на таланта. В празника ще участват вокални групи и изпълнители, а томбола с награди ще зарадва децата. От 11.00 ч. до 14.00 ч. в столицата ще се движи ретро трамвай.", "date": "2019.12.01", "title": "Елхата в София ще грейне тази вечер"}
{"url": "https://www.monitor.bg:443/bg/a/view/pochina-prof-luben-kornezov-182223", "text": "Почина проф. Любен Корнезов.Той е юрист по образование. През житейският път той е бил съдия в Конституционния съд, зам.-министър на правосъдието, депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г., зам.-председател на 38-то Народно събрание и др. Любен Корнезов е роден на 3 януари 1947 г. в гр. Ямбол. През 1965 г. завършва средното си образование. През периода 1965-1967 г. отбива редовната си военна служба във ВМФ-Варна, след което две години е работник в завод „Ямболен” и строителството. Приет е за редовен студент през 1969 г. и завършва висшето си образование в Юридическия факултет на Софийския университет „Св. Климент Охридски” през 1973 г., след което преминава през всички стъпки на съдебната йерархия. Бил е председател на Търговишкия и Ямболския окръжен съд. Съдия в Конституционния съд (1991 – 1994 г.), а през периода 1995-1997 г. е заместник-министър на правосъдието. Любен Корнезов е бил депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г. Народен представител в 38-то Народно събрание, член на три парламентарни комисии. Заместник-председател на Парламентарната група на демократичната левица. На 16 ноември 2000 г. е избран за заместник-председател на 38-то Народно събрание. Избран е за народен представител в 39-то Народно събрание и за заместник-председател на Парламентарната група на Коалиция за България. Председател на Комисията по жалбите и петициите на гражданите до избирането му за заместник-председател на 39-то Народно събрание (15 октомври 2003 г.). Член на Комисията по правни въпроси и на Временната комисия за подготовка на предложения за промени в Конституцията на Република България. Избран е за заместник-председател в 40-то Народно събрание. Любен Корнезов развива научна и преподавателска дейност. Той е професор, доктор по право, автор на 17 книги и монографии и над 350 статии. Любен Корнезов е член на Висшия съвет на БСП. Женен, баща на две деца.", "date": "2019.12.01", "title": "Почина проф. Любен Корнезов"}
