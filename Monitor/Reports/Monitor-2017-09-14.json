{"url": "http://www.monitor.bg/a/view/36220-%D0%A8%D0%B5%D1%84%D1%8A%D1%82-%D0%BD%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4%D1%81%D0%BA%D0%B8-%D1%81%D1%8A%D0%B4-%D0%9A%D0%B0%D0%BB%D0%BE%D1%8F%D0%BD-%D0%A2%D0%BE%D0%BF%D0%B0%D0%BB%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Шефът на Софийския градски съд Калоян Топалов изненадващо напуска съдебната власт. Първоначално \"24 часа\" съобщи, че той е подал оставка като председател на съда,  но по-късно пред \"Монитор\" източници от ВСС потвърдиха информацията за пълното му оттегляне. Това е изненадващо и странно, коментираха магистрати от Съдебната палата в София. Заради близостта си с Лозан Панов той е известен като негово протеже.Заедно с него оставка е хвърлила и шефката на Търговското отделение Радостина Данаилова. Те настояват ВСС да ги освободи от постовете им от 2 октомври, ден след това изтича мандатът на настоящия състав на кадровия орган. \n                    ", "date": "2017.09.14", "title": "Калоян Топалов аут от Темида (Обновена)"}
{"url": "http://www.monitor.bg/a/view/4899-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D1%8A%D0%B1%D0%B8%D1%80%D0%B0-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-%D0%B8%D0%B7%D0%B3%D0%BE%D1%80%D1%8F%D0%BB%D0%B0%D1%82%D0%B0-%D0%9A%D1%80%D0%B5%D1%81%D0%BD%D0%B0/", "text": "\n                    Благородната цел да се помогне на семействата, чиито домове изгоряха при големия пожар край Кресна, обедини пловдивчани. Три дами от града на тепетата – Меги Трайкова, Ася Атанасова и Йорданка Петкова, започнаха кампания „Заедно с Кресна” в помощ на бедстващите хора там.Решението им дошло импулсивно на 6 септември – Деня на Съединението, казва Меги Трайкова. Тогава тя и приятелките й са се свързали с кметството в Кресна, за да попитат от какви вещи от първа необходимост имат нужда пострадалите фамилии. Веднага след това обявили кампанията си във фейсбук, като уточнили, че пари не се събират. „Решихме да помогнем, защото всички сме българи и не бива да обръщаме гръб при подобни бедствия. Никой, за жалост, не е застрахован. Призивът ни е за храни от първа необходимост, които са пакетирани, консервирани и имат трайност, както и за топли дрехи, спално бельо и чаршафи”, казва Меги. И първото дарение станало факт веднага след обявяването на кампанията. Оперната певица Людмила Добрева с лични пари закупила и дарила за хората в Кресна пет комплекта чаршафи, пет покривки и три дебели и топли одеяла. Бизнесмените Георги Цанков и Борис Калибацев също откликнали веднага на призива да се помогне на Кресна. Те дарили хранителни продукти за всички осем семейства, чиито къщи изгорели при пожара. От фондацията „Сан Марко – М” и адвокат Стоян Донков дарили пет комплекта олекотени юргани и чаршафи, както консерви и домашни съдини – всичко на стойност 500 лева. Кметът на село Марково Пламен Кабаков с 300 лева лични средства е закупил хранителни продукти: олио, брашно, захар и ориз, които също ще бъдат закарани в Кресна.Кампанията ще продължи до края на септември, като даренията ще се приемат на адрес гр.Пловдив, бул.”Източен” 1 в Дневния център на НАХРБ с предварителна уговорка с една от трите дами:Йорданка Петкова/” Национален алианс на хора с редки болести”/ тел.0878 518267Ася Атанасова/ „Фризьорски салон Ася”/ тел. 0888 817104Миглена Трайкова/ „Фондация Сан Марко М”/ тел.0899 377127\n\n\n                    ", "date": "2017.09.14", "title": "Пловдив събира помощи за изгорялата Кресна"}
{"url": "http://www.monitor.bg/a/view/87380-%D0%94%D0%B5%D0%B6%D1%83%D1%80%D1%8F%D1%82-%D0%B2-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D1%81%D0%BC%D0%B5%D1%82%D0%B8%D1%89%D0%B0/", "text": "\n                    Специални денонощни дежурства започват в пловдивския квартал „Столипиново” заради изникващите буквално всеки ден незаконни сметища. Дежурствата ще са както през деня, така ще обхващат и вечерните часове, че и почивните дни. Екипите, които ще следят в квартала да няма незаконни сметища и ще глобяват нарушителите, ще са от общинари, полицаи, служители на „Чистота”, Общинския инспекторат, Общинска охрана и Общинска полиция, както и еко експерти от РИОСВ. Това било решено на среща в районното кметство, инициирана от кмета Николай Чунчуков.\n\n „Порочната практика фирми и частни лица от целия град да идват тук да изхвърлят отпадъците от строително-ремонтни дейности трябва са спре. В дежурните екипи са включени длъжностни лица, които имат правото веднага да съставят актове за констатирано нарушение, след което да се наложат и законоустановените санкции. Ще бъдем безпощадни към нарушителите и ще следим за заплащането на евентуалните глоби“, бе категоричен районният кмет. По думите му, особено засилен ще е контролът на „любимите“ за нарушителите места, които са известни както на районната администрация, така и на ОП „Чистота“.\n\nНиколай Чунчуков напомни, че ОП „Чистота“ е обособило пред базата си на ул. „Даме Груев“ 64 А специална площадка, където могат да се отнесат строителни отпадъци от частни ремонти по домовете. \n                    ", "date": "2017.09.14", "title": "Дежурят в „Столипиново” за незаконни сметища"}
{"url": "http://www.monitor.bg/a/view/36458-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BD%D0%BE%D0%B2%D0%B8-%D1%88%D0%BA%D0%BE%D0%BB%D1%81%D0%BA%D0%B8-%D1%83%D0%BD%D0%B8%D1%84%D0%BE%D1%80%D0%BC%D0%B8/", "text": "Директорът на Второ ОУ: Който не иска униформа да върви в друго училище\n                    Скандал за училищни униформи в цвета на затворниците от Гуантанамо и на пленниците на Ислямска държава взриви училищната общност във Второ основно училище \"Д-р Петър Берон\" в Шумен, следс като родители се обявиха против решение на педагогическия съвет за въведждане на унифицирано облекло. В открито писмо до директора Павел Павлов родителите питат \"Защо нашите деца трябва да бъдат облечени в цвят, присъщ на анархисти, расисти и затворници. Става въпрос за оранжеви тениски, които са елемент от задължителната униформа.\nСпоред родителите без съгласуване с тях 10 дни преди началото на учебната година от училището съобщили, че от 15 септември децата трябва да бъдат всеки ден със задължителна униформа - оранжеви тениски и сиви суичъри с емблемата на училището. Униформата трябвало да бъде купена от родителите. На родителски срещи в края на миналата година в един от класовете от 23-ма присъствали по време на допитване 20 били против униформите.  Въпреки това педагогическият съвет ги приел за задължителни. В последните дни класните ръководители започнали да прозвъняват родителитге на своите ученици с предупреждение, че или трябва да приемат решението, или да търсят друго училище за детето си.\n\"Всеки си има своя позиция. В заповедта ми за въвеждане на униформата, която е следствие от решение на педагогическия съвет, ясно е казано, че родителите, които не са доволни, имат право да съберат подписи и решението ще бъде преразгледано\" - коментира пред родители вчера директор на училището Павел Павлов. Тънкият момент обаче е, че за да бъде отменено решението, взето без участието на родителите, трябва да се съберат гласовете на повече от половината родители на деца в училището. Докато не бъде отменено решението на педагогическия съвет всички ученици, които се явят на училище без униформа ще бъдат наказвани предупреди директорът.\n\"Има училища, в които няма униформа, има места в тях. В крайна сметка, ако някой не харесва нашия начин на работа, никой не го задължава да бъде точно в нашето училище\", обясни Павлов. Според родители с наказание били сплашвани и класни ръководители на класове, в които болшинството от родителите се обявявали против униформите. Ученическите униформи - оранжева тениска и сив суичър са задължителни за носене и от учителите в училището.\n \n\n\n                    ", "date": "2017.09.14", "title": "Родители в Шумен на бунт срещу нови школски униформи"}
{"url": "http://www.monitor.bg/a/view/84148-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%92%D0%B5%D1%87%D0%B5-%D0%BF%D1%80%D0%B0%D1%82%D0%B8%D1%85%D0%BC%D0%B5-%D0%BF%D0%B8%D1%81%D0%BC%D0%BE-%D0%B4%D0%BE-%D0%A3%D0%BA%D1%80%D0%B0%D0%B9%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D0%B9%D1%87%D0%B8%D0%BD%D0%B8%D1%8F-%D0%B5%D0%B7%D0%B8%D0%BA/", "text": "\n                    Външните министри на България, Унгария, Румъния и Гърция вече са пратили писмо до своя украински колега. С него те настояват образователният закон да не засяга правата на малцинствата и обучението на майчин език. Това стана ясно от коментара на вицепремиера Екатерина Захариева в МС. По думите й писмото предстои да бъде изпратено до Съвета на Европа и до ОССЕ.\n\nПовод за коментара й бе последните законови промени, които ограничават обучението на майчин език до 5-ти клас.\n\nОще в петък е бил проведен разговор с украинския посланик. В сряда пък е имало и телефонен разговор между зам.-образователните министри на двете страни. Украйна е уверила, че законът няма да засегне по никакъв начин изучаването на български език в училищата, а неговата цел е била укрепването на украинския език. Законът е приет на второ четене, но все още не е обнародван. Именно затова са избързали с писмото.\n\nЗахариева уточни, че ситуацията с България е малко по-различна, тъй като ние нямаме изцяло българско училище, т.е и други предмети да се изучават на нашия език. „България е развила уникална мрежа от неделни училища, които са над 50. Български език се изучава и в украинските“, коментира Захариева. По думите й в закона се дава възможност част от предметите да се изучават на друг език, но като факултативен, а не като задължителен и е дадена възможност за европейските езици да се направи изключение.\n\nСтана ясно още, че премиерът Бойко Борисов все още не е говорил със своя украински колега Петро Порошенко.\n\n \n                    ", "date": "2017.09.14", "title": "Захариева: Вече пратихме писмо до Украйна заради майчиния език"}
{"url": "http://www.monitor.bg/a/view/75802-%D0%A0%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BC%D1%83%D0%B7%D0%B5%D0%B8-%D1%81-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    От Регионалният исторически музеи в София са подготвили празнична програма за празника на града на 17 септември. Желаещите да посетят музея ще могат да го направят безплатно от 10 до 20 часа. Целият тържествен ден ще премине под надслов „Презареждане“. Достъпни за посещение ще бъдат и Археологическият парк \"Западна порта на Сердика\" (намиращ се между: ул. \"Георг Вашингтон\", ул. \"Княз Борис I\", ул. \"Пиротска\" и бул. \"Тодор Александров\") и Триъгълната кула на Сердика (бул. \"Княгиня Мария Луиза\" 16).\nПразничната програма включва:\n11:00 – 12:00 ч. – джаз концерт на формация \"София\" – на открито на пл. \"Бански\" 1;\n14:00 – 15:30 ч. – детско ателие \"Вяра, Надежда и Любов\" – в зала \"Ретро кафене\";\n17:00 – 19:00 ч. – сетивно-интерактивен театър – в зала \"Инфоцентър\";\n19:00 – 20:00 ч. – историческа реконструкция – на открито на пл. \"Бански\" 1;\n20:00 – 22:00 ч. – концерт на OGI*23 – на открито на пл. \"Бански\" 1;\n\n\n                    ", "date": "2017.09.14", "title": "Регионалният исторически музей с празнична програма за Деня на София"}
{"url": "http://www.monitor.bg/a/view/69229-%D0%9F%D1%80%D0%B8%D0%B2%D0%BB%D0%B8%D1%87%D0%B0%D0%BC%D0%B5-%D0%95%D0%B2%D1%80%D0%BE%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%81-%D0%BF%D0%BE%D0%B3%D0%BE%D0%BB%D1%8F%D0%BC%D0%B0-%D1%81%D0%B3%D1%80%D0%B0%D0%B4%D0%B0/", "text": "\n                    \n\n\n                    ", "date": "2017.09.14", "title": "Привличаме Евроагенцията по лекарства с по-голяма сграда"}
{"url": "http://www.monitor.bg/a/view/432-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-35-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D0%A0%D0%B8%D1%85%D1%82%D0%B5%D1%80-%D0%B4%D1%80%D1%83%D1%81%D0%BD%D0%B0-%D0%BA%D1%80%D0%B0%D0%B9-%D0%9F%D0%B5%D1%80%D0%BD%D0%B8%D0%BA/", "text": "\n                    Земетресение с магнитуд 3,5 по скалата на Рихтер е регистрирано тази сутрин в 04.53 часа в района на град Перник.\nЕпицентърът се намира на 25 км югозападно от София, хипоцентърът (мястото на възникване на земетресението под земята) – на дълбочина около 15 км.\nВ столицата земетресението е било усетено в южните и югозападни квартали. Дежурният сеизмолог Благовеста Бабачакова съобщи за БНТ, че земетресението е усетено най-силно в пернишкия кв. Рудничар. Банкя и в югозападните райони на София също са били разтърсени.\n                    ", "date": "2017.09.14", "title": " Земетресение от 3,5 по скалата на Рихтер друсна Перник"}
{"url": "http://www.monitor.bg/a/view/62854-%D0%A2%D1%80%D1%8A%D0%BC%D0%BF-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BC%D0%B8%D0%BA%D1%80%D0%BE%D1%87%D0%B8%D0%BF%D0%BE%D0%B2%D0%B5-%D0%BD%D0%B0-%D0%9A%D0%B8%D1%82%D0%B0%D0%B9/", "text": "\n                    Президентът на САЩ Доналд Тръмп блокира сделката за продажбата на Lattice Semiconductor Corporation на китайската държавна фирма China Venture Capital Fund Corporation Limited, съобщи „Прайм”. Американската компания е специализирана в производството на микросхеми.\n\nСпоред обитателя на Белия дом сделката носи рискове за националната сигурност на САЩ. Освен това се подчертава необходимостта от запазване на надеждността на доставките на полупроводникови елементи, произвеждани от Lattice за правителството на щатите.\n\nLattice Semiconductor Corporation е един от световните лидери в производството на програмируеми логически интегрални схеми, които широко се прилагат във всички цифрови устройства.\n                    ", "date": "2017.09.14", "title": "Тръмп блокира продажбата на американски производител на микрочипове на Китай"}
{"url": "http://www.monitor.bg/a/view/86529-40-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D1%89%D0%B5-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0%D1%82-%D0%B4%D0%B5%D0%BB%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BC%D0%B5%D0%B4%D0%B8%D1%86%D0%B8/", "text": "\n                    40 прокурори от зоната на Апелативна прокуратура-Пловдив ще наблюдават делата за престъпления спрямо медици - лекари, медицински сестри и друг персонал, пострадали при изпълнение на задълженията им по служба.\n\nРазпореждането за определяне на специални магистрати по казусите с медицинските специалисти е във връзка със заповед на главния прокурор на Република България Сотир Цацаров за създаване на организация и взаимодействие между прокурорите и Центровете за Спешна медицинска помощ в цялата страна, техните подразделения и лечебните заведения за болнична помощ - държавни и общински болници, в които действат спешни приемни отделения и такива за родилна помощ.\n\nПрокурорите от зоната на Апелативна прокуратура - Пловдив, която включва шест Окръжни прокуратури - в Пловдив, Пазарджик, Стара Загора, Хасково, Смолян и Кърджали и 27 районни прокуратури, ще проведат до края на септември, срещи с лекарите от спешните отделения в района, на които да уточнят механизма за незабавни действия при посегателства.\n\nНа медиците ще им бъдат предоставени телефони за постоянна връзка с прокурор и служител на полицията. Разследването по делата ще бъде приоритетно. От екипите в болниците ще се изисква ускорено осигуряване на документи, явяване на пострадалите, обмен на информация и др.\n\nПрокурорите, които са определени да наблюдават делата за посегателство срещу медици са от районните прокуратури, на които са подсъдни този вид престъпления, като във всяка окръжна прокуратура също е определен по един магистрат за координиране на работата.\n\nДнес, 14 септември, предстои среща по този повод на прокурорите от Районна прокуратура-Пловдив с лекари от УМБАЛ \"Св. Георги\"-Пловдив. В нея ще участват Гергана Мутафова, районен прокурор на Пловдив, Чавдар Грошев, зам.-районен прокурор, и прокурорът Пламен Георгиев, които наблюдават делата за посегателства срещу медици.\n                    ", "date": "2017.09.14", "title": "40 прокурори от Пловдив ще наблюдават делата за престъпления срещу медици"}
{"url": "http://www.monitor.bg/a/view/56524-%D0%91%D0%BE%D0%B9-%D0%B8-%D1%81%D0%B5%D0%BA%D1%81%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%BC%D1%8A%D0%B6-%D0%BE%D1%82%D0%B2%D0%BB%D0%B5%D1%87%D0%B5%D0%BD-%D0%B2-%D0%91%D1%83%D1%80%D0%B3%D0%B0%D1%81/", "text": "Държали го в плен и го малтретирали над 30 часа, за да докопат парите му\n                    \n\n\n\n\n\n\n                    ", "date": "2017.09.14", "title": "Бой и секснасилие над мъж отвлечен в Бургас"}
{"url": "http://www.monitor.bg/a/view/72529-%D0%98%D1%81%D0%BA%D0%B0%D1%82-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BE%D0%B1%D0%B8%D0%B4%D0%B0-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    Говорителят на Белия дом Сара Сандърс настоя за уволнението на телевизионната спортна репортерка, която по-рано тази седмица нарече Тръмп \"поддръжник на идеята за превъзходство на бялата раса\". Става дума за журналистката от ESPN Джамел Хил, която тази седмица публикува в личния си акаунт в \"Туитър\" серия от критики към американския президент. В тях тя определи държавния глава на САЩ като \"най-невежия, отвратителен президент\" и \"поддръжник на идеята за превъзходство на бялата раса\", който се е заобиколил от себеподобни (расисти - бел.авт.). Нападките на Хил не са първата негативна реакция в отговор на противоречивото държание на Тръмп по време на расистките сблъсъци в Шарлотсвил, Вирджиния преди месец. Сандърс обаче заяви, че забележките на репортерката са \"абсолютно възмутителни\" и че \"определено са обида, която е достатъчна за уволнение от ESPN\".\n                    ", "date": "2017.09.14", "title": "Искат уволнение на журналист заради обида на Тръмп"}
{"url": "http://www.monitor.bg/a/view/22603-%D0%90%D0%B4%D0%B0%D0%BC-%D0%9B%D0%B5%D0%B2%D0%B8%D0%BD-%D0%BE%D1%87%D0%B0%D0%BA%D0%B2%D0%B0-%D0%B2%D1%82%D0%BE%D1%80%D0%B0-%D1%80%D0%BE%D0%B6%D0%B1%D0%B0/", "text": "\n                    Фронтменът на Maroon 5 Адам Левин и съпругата му - моделът Беати Принслу, очакват второто си дете. Първа за бременността проговори 28-годишната красавицата, работила с бранда Victoria Secret, като публикува свой кадър с наедряло коремче. „Втори рунд“ гласи коментарът на Принслу под снимката. „Двамата летят от щастие“, признава и източник, близък до двойката пред ET. Щастливата вест идва близо година, след като двамата се сдобиха с дъщеричката си Дъсти Роуз, която ще отпразнува първия си рожден ден по-късно този месец.\n\nСамият Левин обяви преди време, че иска да отглежда 100 деца. „Повече, отколкото е отговорно да си позволим“, призна преди година певецът. Искрата между него и Принслу пламна преди пет години. Двамата се сгодиха през 2013 г., а 12 месеца по-късно минаха и под венчилото в Мексико.\n                    ", "date": "2017.09.14", "title": "Адам Левин очаква втора рожба"}
{"url": "http://www.monitor.bg/a/view/75970-%D0%90%D0%BB%D0%B8%D1%81%D0%B8%D1%8F-%D0%92%D0%B8%D0%BA%D0%B0%D0%BD%D0%B4%D0%B5%D1%80-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D0%B7%D0%B0-%D0%B8-%D0%BF%D1%80%D0%BE%D1%82%D0%B8%D0%B2-%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%8F%D1%82%D0%B0/", "text": "\n                    Морално или не е правото на избор да да отнемеш собствения си живот, когато знаеш, че болестта ще ти го вземе така или иначе? Върху този въпрос се фокусира шведската актриса и носителка на „Оскар“ Алисия Викандер в продуцентския си дебют „Еуфория“. Звездата, която доби популярност в „Момичето от Дания“, изпълнява и една от главните роли във филма, режисиран от Лиса Лангсет, а сюжетът се върти около екранната й сестра (Ева Грийн), която вече е взела решението да прибегне до евтаназията. Двете имат на разположение близо седмица, за да заздравят роднинската си връзка, а времето си оползотворяват като пътешестват из Европа. „Историята се крои от около четири години. Когато се видях с Лиса, вече знаех, че искам да продуцирам. Бях създала компанията си заедно с бизнес партньора ми Чарлз Колиер. Лиса ми разказа за филма, който подготвя и несъмнено исках да стана част от него“, призна Викандер по време на кинофеста в Торонто преди дни. Това е третият път, в който актрисата и режисьорката се сработват на големия екран след Pure (2009 г.) и „Хотел“ (2013 г.)\n\nМеждувременно Викандер ще забие токче в българския киноафиш само след броени дни с „Треска за лалета“. През пролетта на следващата година пък ще я видим в култовата роля, наследена от Анджелина Джоли – Лара Крофт.\n                    ", "date": "2017.09.14", "title": "Алисия Викандер прехвърля „за“ и „против“ евтаназията"}
{"url": "http://www.monitor.bg/a/view/13052-%D0%A0%D0%BE%D0%BD%D0%B0%D0%BB%D0%B4%D0%BE-%D0%BF%D0%B0%D0%BA-%D1%81%D0%B5-%D1%80%D0%B0%D0%B7%D0%B2%D0%B8%D1%85%D1%80%D0%B8-%D0%BF%D0%BE%D0%B2%D0%B5%D0%B4%D0%B5-%D0%A0%D0%B5%D0%B0%D0%BB-%D1%81-2-%D0%B3%D0%BE%D0%BB%D0%B0/", "text": "\n                    Първенецът на Европа от последните две години „Реал“ (Мадрид) започна отлично участието си в новия сезон на Шампионската лига с домакинско 3:0 над АПОЕЛ (Никозия) в мач от Група “Н”. Два гола за победата реализира нахъсаният Кристиано Роналдо, който изтърпява наказание в Испания и затова от месец насам беше играл само в един мач - за трофея \"Сантиаго Бернабеу\". Носителят на “Златната топка” беше точен в 12-ата и в 51-ата минута от дузпа, с което вече има 107 попадения в надпреварата. Капитанът Серхио Рамос вкара третия гол със задна ножица в 61-ата минута.Българинът Живко Миланов не игра за гостите от Кипър заради контузия.В другия мач от групата „Тотнъм“ надви „Борусия“ (Дортмунд) с 3:1 след две попадения на Хари Кейн.В един от най-любопитните сблъсъци „Ливърпул“ и „Севиля“ завършиха 2:2 на \"Анфийлд\" в повторение на финала на Лига Европа за 2016 година. Мърсисайдци пропуснаха дузпа при 2:1 и бяха наказани.Ивелин Попов дебютира като резерва в Шампионската лига при равенството на „Спартак“ (М) - 1:1, срещу „Марибор“. Руският гранд доминираше, но в последните минути домакините стигнаха до точката. ЛИВЪРПУЛ - СЕВИЛЯ 2:2 (0:1 В. Бен Йедер 5, 1:1 Р. Фирмино 21, 2:1 М. Салах 37, 2:2 Х. Корея 72)\nМАРИБОР - СПАРТАК (М) 1:1 (0:1 А. Самедов 59, 1:1 Д. Бохар 85)ФЕЙЕНОРД - МАНЧЕСТЪР СИТИ 0:4 (0:1 Дж. Стоунс 2, 0:2 С. Агуеро 10, 0:3 Г. Жезус 25, 0:4 Дж. Стоунс 64)\nШАХТЬОР - НАПОЛИ 2:1 (1:0 Тайсон 15, 2:0 Ф. Ферейра 58, 2:1 А. Милик 72-д.)ПОРТО - БЕШИКТАШ 1:3 (0:1 А. Талиска 13, 1:1 Д. Тошич 21-авт., 1:2 Дж. Тосун 28, 1:3 Р. Бабел 86)\nРБ (ЛАЙПЦИГ) - МОНАКО 1:1 (1:0 Е. Форсберг 33, 1:1 Ю. Тилеманс 34)РЕАЛ М - АПОЕЛ 3:0 (1:0 К. Роналдо 12, 2:0 К. Роналдо 51-д., 3:0 С. Рамос 61)\nТОТНЪМ - БОРУСИЯ (Д) 3:1 (1:0 С. Хюн-Мин 4, 1:1 А. Ярмоленко 11, 2:1 Х. Кейн 15, 3:1 Х. Кейн 60)\n\n\n                    ", "date": "2017.09.14", "title": "Роналдо пак се развихри, поведе „Реал“ с 2 гола"}
{"url": "http://www.monitor.bg/a/view/79412-%D0%A1%D0%BA%D1%80%D0%B8%D0%BC%D0%BE%D0%B2-%D0%B8-%D0%A1%D0%B5%D1%80%D0%B5%D0%BD%D0%B0-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8/", "text": "Фотосът на Уилямс видян от 300 000 души само за час\n                    Волейболният национал Тодор Скримов показа дъщеря си Ася за първи път. Най-сексапилната учителка в България Силвия Зубева и посрещачът станаха родители преди малко повече от месец, а сега той направи премиера на детето си в социалната мрежа Инстаграм.Скримов публикува снимка на половинката си и дъщеря им в профила си, а за нула време кадърът събра куп харесвания от неговите последователи и изключително мили коментари.27-годишният волейболист вече е в Русия, където ще играе за отбора на „НОВА“ (Новокуйбишевск). Изглежда обаче любимите му жени вече мтного му липсват, след като сподели, че ги очаква с нетъпрение да отидат при него. „Малката е уникална“, написа му колегата му Теодор Салпаров, а Скримов му отвърна: „Няма такава сладурана“.Ден преди него снимка на новородената си щерка публикува и бившата номер е в женския тенис Серена Уилямс. Тя сподели фотоса в личния си профил в Инстаграм като написа „Запознайте се с Алексис Олимпия Оханян Джуниър“. Снимката успя да събере близо 300 хиляди преглеждания само за час.Тенисистката роди първото си дете на 1 септември, а с половинката й - интернет гуруто Алексис Оханян, са много щастливи.Очаква се Уилямс да се завърне на корта януари догодина и да направи опит да защити трофея си от Откритото първенство на Австралия в Мелбърн.\n\n\n                    ", "date": "2017.09.14", "title": " Скримов и Серена показаха децата си"}
{"url": "http://www.monitor.bg/a/view/37474-%D0%9C%D0%9E%D0%9A-%D1%83%D1%82%D0%B5%D1%88%D0%B8-%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B8%D1%81-%D1%81%D1%8A%D1%81-100-%D0%BC%D0%BB%D0%BD/", "text": "\n                    Париж бе избран официално за домакин на летните олимпийски игри през 2024 г., а Лос Анджелис ще чака до 2028 г. Това решение бе взето с пълно единодушие от делегатите на 131-ия конгрес на МОК в Лима (Перу). То бе очаквано и е резултат от т.нар. тристранно споразумение между МОК и двата града. Те бяха сред кандидатите за игрите през 2024-а, заедно с Бостън, Будапеща, Хамбург и Рим. Другите 4 претенденти обаче се отказаха и МОК реши да награди и Париж, и Лос Анджелис с домакинства. 4-годишното забавяне за американския мегаполис ще бъде възнаградено с цели $100 млн. На френската столица ще бъдат отпуснати $1,7 млрд., а на Лос Анджелис – 1,8 млрд.Разликата не е подарък от МОК, а част от програма за повишаване на финансовите средства, които организацията отпуска на бъдещи домакини, уточниха от организацията.Досега и двата града са били по два пъти домакини на най-големия спортен форум – Париж през 1900 и 1924 г., а Ел Ей през 1932 и 1984 г.За последно МОК е определял домакините на две олимпиади с едно гласуване през 1921 г., когато отново Париж печели първото (1924-а), а следващото (през 1928-а) е дадено на Амстердам.\"Това са два големи града от две велики страни, които имат богата олимпийска история. И двата града се отнасят с ентусиазъм към игрите и повдигат по забележителен начин олимпийския дух\", коментира президентът на МОК Томас Бах.Френският президент Еманюел Макрон пък смята, че домакинството е възможност страната му „да се трансформира в още по-привлекателна дестинация за туристите и да заздрави спорта си“.Отношението на Ел Ей към олимпиадата пък си личи от факта, че 83% от гражданите подкрепят домакинството, а 14 хиляди души вече са се записали за доброволци. \n\n\n                    ", "date": "2017.09.14", "title": "МОК утеши Лос Анджелис със $100 млн."}
{"url": "http://www.monitor.bg/a/view/43716-%D0%9D%D0%B0%D1%80%D0%BE%D0%B4%D0%BD%D0%B0-%D0%BC%D1%83%D0%B7%D0%B8%D0%BA%D0%B0-%D0%B8-%D0%BE%D0%BF%D0%B5%D1%80%D0%B0-%D0%B7%D0%B0-%D0%B3%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2/", "text": "\n                    Уникален спектакъл с над 150 участници ще изненада публиката на 20 септември по време на звездния сблъсък между Дрийм тийма на „Барселона“ и отбора на Христо Стоичков, разкриха организаторите. Стадион \"Берое\" ще посрещне едни от най-големите имена в света на футбола с богата музикална и танцова програма. В спектакъла, съпътстващ мача, участие ще вземе емблемата на Града на липите - фолклорен ансамбъл \"Загоре\", а на зеления терен ще излязат и солисти от Старозагорската опера.Водещ на грандиозното футболно шоу е един от най-популярните и обичани български актьори Станимир Гъмов, който е родом от Стара Загора. Режисьор на спектакъла на 20 септември е Борис Радев, който година и половина след невероятния успех на \"50 години номер 8\", отново ще превърне звездното събитие в истински празник за града. Сблъсъкът между Дрийм тийма и отбора на Стоичков ще започне в 20 часа и е часто от програмата „Стара Загора - Европейски град на спорта\".\n\n\n                    ", "date": "2017.09.14", "title": "Народна музика и опера за гостите на Стоичков"}
{"url": "http://www.monitor.bg/a/view/41095-%D0%9A%D0%B0%D0%BC%D0%B5%D0%BD%D0%BE%D0%B2%D0%B0-%D0%BF%D0%BE%D0%B4%D1%81%D0%B8%D0%BB%D0%B8-%D0%9C%D0%B0%D1%80%D0%B8%D1%86%D0%B0-%D0%90%D0%B3%D0%BE%D0%BD%D1%86%D0%B5%D0%B2-%D0%BE%D1%82%D0%B8%D0%B4%D0%B5-%D0%B2-%D0%A2%D0%B5%D1%82%D0%B5%D0%B2%D0%B5%D0%BD/", "text": "\n                    Кремена Каменова е новото попълнение в женския волейболен тим на „Марица“ (Пловдив). 29-годишната българска националка тренира с „жълто-сините“ повече от месец, но сега вече подписа и тригодишен договор с клуба.Родената в Смолян волейболистка започва кариерата си в „Левски Сиконко“ (Сф), като с този отбор е печелила титлата и националната купа на България. В клубната си кариера 188-сантиметровата посрещачка е ставала шампионка и носителка на купата в Румъния и вицешампионка на Азербайджан. С първия си чуждестранен отбор – азербайджанския „Локомотив“ (Баку), Каменова вдига трофея в третия по сила европейски клубен турнир – за Купата на претендентите, през 2012 г.Тя пристига в „Марица“ от „Девелопрес СкайРес“ (Жешув), с който през миналия сезон стигна до бронзовите медали в първенството на Полша и бе обявена за MVP на решаващия последен мач за третото място. Играла е още в клубове от Русия и Турция.При мъжете тимът на „Тетевен Волей“ се подсили с две класни попълнения. \"Зелените\" привлякоха в редиците си националният разпределител Любомир Агонцев и плеймейкърът на „Ботев“ (Луковит) Христо Петков.30-годишният Агонцев прекара три сезона в състава на бронзовия медалист от Суперлигата „Монтана“, а за 23-годишния Петков това е първи трансфер.\n\n\n                    ", "date": "2017.09.14", "title": "Каменова подсили „Марица“, Агонцев отиде в „Тетевен“"}
{"url": "http://www.monitor.bg/a/view/13863-%D0%9C%D0%B8%D0%BD%D1%87%D0%B5%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D1%81%D1%8A%D0%BE%D1%82%D0%B1%D0%BE%D1%80%D0%BD%D0%B8%D1%86%D0%B8-%D0%BD%D0%B0-%D0%95%D0%B2%D1%80%D0%BE-2017/", "text": "\n                    Българският национал Йордан Минчев изгледа на живо четвъртфиналния сблъсък между Сърбия и Италия от европейското първенство по баскетбол за мъже, завършил с победа на сърбите с 83:67. Финалната фаза се провежда в Истанбул, където Минчев е играч на местния „Фенербахче“.Заедно със съотборника си Джеймс Нънали, българинът подкрепи вече бившия си съекипник Богдан Богданович и настоящия Луиджи Датоме, играчи съответно на Сърбия и Италия, съобщи bgbasket.com.Богдан Богданович бе най-резултатен за победителите с 22 точки, а за италианците Белинели вкара 18 т.На полуфиналите Сърбия среща Русия, която победи Гърция със 74:69 в другия четвъртфинал. Двубоят им е утре вечер от 21:30 ч., а днес ще бъде определен първият финалист в среща между действащия шампион Испания и хитът Словения. \n\n\n                    ", "date": "2017.09.14", "title": "Минчев подкрепи съотборници на Евро 2017"}
{"url": "http://www.monitor.bg/a/view/12171-%D0%9B%D0%B5%D0%B2%D1%81%D0%BA%D0%B8-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-15%D0%B8-%D0%BD%D0%BE%D0%B2/", "text": "\n                    „Левски“ е направил оферта на френското ляво крило Никола Морис-Беле, съобщава Sportmag.fr. 32-годишният Морис-Беле е свободен агент, след като договорът му с „Бордо“ изтече през юни. Той има над 300 мача във френския футболен елит за „Монако“, „Седан“, „Сошо“ и „Бордо“, а в момента си търси нов отбор. „Левски“ и клуб от Австралия са изпратили официални оферти на играча, но той не бърза с решението си за бъдещето. \"Вече съм минал 30-те и трябва внимателно да преценя. Зависи какво ще ми бъде предложено. Желанието ми е да играя в Лига 1 или Лига 2. Чувствах, че отборите, които ме потърсиха, наистина искаха да ме привлекат. Но аз искам да подбера най-подходящото за мен. Искам да намеря удоволствието от играта на първо място, но решението, което взема, ще бъде решително до края на кариерата ми\", коментира Морис-Беле. Ако трансферът стане факт, това ще е 15-ият нов играч в „Левски“ за този сезон.В същото време на „Герена“ се опитват да уредят с картотека последното ново попълнение Желсон Кабрал. Холандецът подписа преди два дни, но не е ясно дали документите му ще пристигнат навреме, за да вземе участие в утрешния мач срещу „Септември“ от 9-ия кръг на Първа лига. Срещата на стадион „Vivacom Arena – Георги Аспарухов“ започва в 20 часа.\n\n\n                    ", "date": "2017.09.14", "title": "„Левски“ на крачка от 15-и нов"}
{"url": "http://www.monitor.bg/a/view/79880-%D0%9C%D0%B5%D0%B3%D0%B7-%D1%86%D0%B8%D0%B2%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%B5%D1%80%D1%83%D0%BA%D0%B0/", "text": "\n                    Дизайнерката Миглена Каканашева-Мегз пожела да напусне любовното гнездо на „ВИП брадър“ само три дни след като кацна в него. Причината се оказа не словестния двубой между 27-годишната красавица и шеф Боби Петров, или страх от закрити простарнства като при фолкиконата Сашка Васева, а неудобна перука. Носителката на „Златна игла 2017“ бе готова да се лиши от хонорара си, тъй като продуцентите не й осигурили среща с фризьор в уречения ден, както гласяла кауза в договора й. Големият брат побърза да се защити, че Мегз изрично е заръчала нейният личен коафьор да се погрижи за прическата й, а той не бил на разположение. След ред сълзи и сополи, дизайнерката реши да се барикадира в изповедалнята, докато не бъдат изпълнени условията й. Все пак Каканашева не пропусна да се оправдае, че разиграната трагикомедия не е на тема суета, а изпитвала силна болка от забитите в скалпа й фиби. Тя не пожела да скъса с блонди имиджа си собственоръчно, въпреки, че изкуствената коса е прикрепена с водноразтворимо лепило и с случай на сериозен дискомфорт не е нужна намеса на професионалист, за да я махнеш от главата си.\n\n\n                    ", "date": "2017.09.14", "title": "Мегз циври заради перука"}
{"url": "http://www.monitor.bg/a/view/72937-%D0%A0%D0%BE%D0%BA%D1%81%D0%B0%D0%BD%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%BC%D0%B5%D1%81%D0%B5%D1%86-%D1%81%D0%BB%D0%B5%D0%B4-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE/", "text": "\n                    Поп-фолк певицата Роксана се връща на музикалната сцена месец и половина след като гушна втория си син. Това стана ясно от видеообръщение към феновете, което изпълнителката на „За тебе, бебе“ публикува в профила си във Фейсбук. Тя ще рестартира участията си тази събота с концерт в Белгия. Припомняме, че Александър-младши се роди на 1 септември с перфектните мерки от 3.150 кг и 53 см височина, 20 дни по-рано от очакваното. С подранилата си поява на белия свят, момченцето възпрепятства медения месец на родителите си. Гордите мама и татко си казаха заветното „да“ на 27 юли в столичен хотел. 31-годишната певица зарадва феновете си с лайв чатове по време на щастливото събитие. Близо 100-те хиляди последователи на Роксана имаха възможността да видят първия танц на новото семейство и празничната заря. \n\n\n                    ", "date": "2017.09.14", "title": "Роксана се връща на сцената месец след раждането"}
{"url": "http://www.monitor.bg/a/view/60101-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D1%81-%D0%B3%D0%BE%D0%B4%D0%B5%D0%B6%D0%B5%D0%BD-%D0%BF%D1%80%D1%8A%D1%81%D1%82%D0%B5%D0%BD/", "text": "\n                    Манекенката Александра Богданска се появи ухилена до уши и с годежен пръстен на безименния пръст. Причината е рекламна фотосесия, но фенове й побързаха да я изпратят под венчилото. Това е вторият път в рамките на два месеца, в който почитателите на чаровната брюнетка я сгодиха в аванс. През август тя лъсна като булка, а коментарите към кадрите гласяха: „Готова да се омъжи“. Това разбуни духовете, че красавицата, прославила се с пръст в уста, е готова да предприеме по-сериозна крачка с любимия си – бизнесменът Макс, чийто постоянен адрес е в Монако. Наскоро носителката на титлата „Мис Национален отбор по баскетбол“ за 2012 и 2013 г. доведе възлюбения си в България, за да го запознае с родителите си, а защо не и да иска благословията им. Междувременно тя заживя с бившия си Даниел Петканов, по-известен като Лудия репортер. Двамата кацнаха в любовното гнездо на „ВИП брадър“, а звездните им съквартиранти прогнозират, че искрите между тях ще се подновят.   \n\n\n                    ", "date": "2017.09.14", "title": "Александра Богданска с годежен пръстен"}
{"url": "http://www.monitor.bg/a/view/33593-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D1%81-%D0%BD%D1%8F%D0%BA%D0%BE%D0%BB%D0%BA%D0%BE-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%84%D0%B8%D0%BD%D0%B0%D0%BB%D0%B0/", "text": "\n                    Кървавата сага „Игра на тронове“ по традиция ще приключи с неочакван край, но този път дори попълненията в каста ще останат изненадани. Програмният директор на НВО Кейси Блойс издаде, че ще бъдат заснети няколко различни развръзки и до последния момент никой няма да знае коя ще се класира за финала на осми сезон. Решението е взето като превантивна мярка срещу повторно изтичане на информация и епизоди от фентъзи епоса. Припомняме, че миналия месец хакери откраднаха и разпространиха серии от екранизираната интерпретацията на култовата „Песен за огън и лед“ на Джордж Р. Р. Мартин. Историята, която проследява битките за власт между Севера и Юга, интиригите в Кралски чертог, трагичната смърт на половината попълнения в каста и вдъхновява мъжката аудитория с периодични голи сцени, изтече и през 2015 г. Междувременно феновете негодуват, че сериалът, превърнал се в попкултурен феномен, ще се завърне на екран чак в края на 2018 или в началото на 2019 г. Добрата новина е, че се обмисля спин оф на „Игра на тронове“ след края на предстоящия и последен осми сезон. „Би било лудост, с тази огромна и наситена с персонажи вселена, създадена от Джордж, поне да не прегърнем идеята, което и правим“, разкри наскоро Блойс.  \n\n\n                    ", "date": "2017.09.14", "title": "„Игра на тронове“ с няколко различни финала"}
{"url": "http://www.monitor.bg/a/view/7751-%D0%A1%D0%BA%D0%B0%D1%80%D0%BB%D0%B5%D1%82-%D0%99%D0%BE%D1%85%D0%B0%D0%BD%D1%81%D0%BE%D0%BD-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%80%D0%B0%D0%B7%D0%B2%D0%B5%D0%B4%D0%B5%D0%BD%D0%B0/", "text": "\n                    Холивудската актриса Скарлет Йохансон подписа документите за развод с журналиста Ромен Дориак и отново е в отбора на необвързаните. Звездата от „Дух в броня“ и Ромен обаче са решени да запазят добрия тон в отношенията си заради 3-годишната им наследничка Роуз. „Ще останем близки приятели и ще възпитаваме заедно дъщеря си в любяща и сигурна среда“, споделиха в общо изявление пред сп. Us те. За раздялата им стана ясно в началото на годината, а причина се яви несъответствието им в хобита, стил на живот, лични предпочитания и прочие. Искрите между 32-годишната красавица и Дориак пламнаха през 2012, а две години по-късно си казаха заветното „да“ на церемония в ранчо в Монтана, САЩ. Това е вторият провален брак на Йохансон. През 2011 г. тя се разведе с актьора Райън Рейнолдс, след три години съвместен живот.  \n\n\n                    ", "date": "2017.09.14", "title": "Скарлет Йохансон официално разведена"}
{"url": "http://www.monitor.bg/a/view/55930-%D0%94%D1%80%D0%B5%D1%81%D0%B8%D1%80%D0%B0%D1%82-%D0%94%D0%B8%D0%BB%D1%8A%D0%BD-%D0%9E%D0%91%D1%80%D0%B0%D0%B9%D1%8A%D0%BD-%D0%B7%D0%B0-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%83%D0%B1%D0%B8%D0%B5%D1%86/", "text": "С олдскул елементи и вдъхновяващ Майкъл Кийтън екшънът се прицелва в топа на световния боксофис\n                    От остроумен влогър и барабанист в никому известната група Slow Kids At Play, през смахнатото момче, въртящо бухалка вместо зъби и нокти в „Тийн вълк“ младата надежда на Холивуд Дилън О'Брайън еволюира до статута на  Актьорът изоставя броенето на младежки пъпки, за да се прицели с максимална точност към враговете на ЦРУ, готвещи трета световна война, в премиерното заглавие за седмицата „Американски убиец“.Сюжетът на лентата се завърта около 30-годишния Мич Рап (О'Брайън – б.а.), чийто профил на отчаян и търсещ отмъщение мъж го превръща в перфектното попълнение на спецчастите. „Миналото му е осеяно с подводни камъни, довели го до този момент. Той губи родителите си едва на 14 г., а терористична атака отнема живота на годеницата му. Именно тези пластове, смятам, правят филмът достоверен и истински. За мен бе чест да изиграя този персонаж“, горд е О'Брайън, чието представяне на големия екран успешно реализира завоя му към по-сериозното кино.  все пак ни предлага носителят на „Златен глобус“ Майкъл Кийтън. Холивудският ас вдъхновява в ролята си на ментор-треньор на няколко новаци, сред които попада и Мич. Именно неговото минало пък ще налее основите на кулминацията на филма.С явен афинитет към олдскул екшъните, режисьорът Майкъл Куеста страни от тенденцията да изгражда целия си сюжет върху визуални ефекти и каскади. Пристрастените към модерната вълна на високоадреналинния жанр обаче също няма да съжаляват за разходката си до киносалона – малки, но абсолютно достатъчни сламки са оставени и за тях. „Американски убиец“ е вдъхновен от едноименния бестселър на Винс Флин, подготвил с романите си почвата за цяла филмова поредица. Основите на следващия филм от франчайза са вече изградени, като екипът очаква единствено зелена светлина от продуцентите. „Когато за първи път чух за тази история, Майкъл (Куеста – б.а.) все още не бе сигурен в коя част от живота на Мич иска да се съсредоточи. Свързах се с него по скайп и започнахме да си говорим. Впоследствие разбрахме, че “, разкрива още О'Брайън. Интересен факт е, че именно възрастта му му подсигурява ролята, предвидена първоначално за Крис Хемсуърт. Хронологичното проследяване на събитията, описани в книгите обаче променят решението на режисьора.\n\n\n                    ", "date": "2017.09.14", "title": "Дресират Дилън О'Брайън за „Американски убиец“"}
{"url": "http://www.monitor.bg/a/view/54378-%D0%94%D0%B6%D0%BE-%D0%A1%D1%8A%D0%BC%D0%BD%D1%8A%D1%80-%D0%BE%D1%82%D0%BA%D1%80%D0%B8%D0%B2%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%A1%D1%82%D0%B8%D0%BD%D0%B3/", "text": "\n                    Синът на Стинг – Джо Съмнър, ще открие концерта му в „Арена Армеец“ в събота вечер с акустичен сет точно в 20 ч. Очаква се поп душевадецът да започне да разказва своите истории в звуци малко след 21 ч. Входовете ще бъдат отворени в 18.30 ч, а билети все още могат да бъдат закупени в мрежите на ticketpro.bg и eventim.bg. Организаторите от „София мюзик ентърпрайсиз“ съобщават, че капацитета на залата е почти разпродаден и феновете могат да се класират за ограничен брой пасове в най-ниския ценови сегмент от 70 лв.\n\nСтинг пристига у нас часове след като се поклони за бис във Виена и с бенд в камерен състав Доминик и Руфъс Милър (китари), Джош Фрийс (барабани), Пърси Кордона (акордеон) и двама беквокалисти, които обича да представя чистосърдечно като „Бен и Джо“. Това е четвъртият звуков десант на гениалния британец у нас, като преди шест години той превърна „Герена“ в едно по-добро място с аристократична аура с гига в рамктие на Symphonicity. София е поредната спирка от европейския лег на турнето в подкрепа на албума 57th & 9th, който излезе миналия ноември („Анимато мюзик“/Universal Music) и носи името на възловото кръстовище, което Стинг пресича всеки ден на път към студиото си в Ню Йорк. В сетлиста ще влязат както пет от златните хитове на The Police, така и кавъри на любими парчета като Ashes to Ashes на Дейвид Боуи и Ain't No Sunshine на Бил Уинтърс.\n                    ", "date": "2017.09.14", "title": " Джо Съмнър открива концерта на Стинг "}
{"url": "http://www.monitor.bg/a/view/64564-%D0%A1%D0%B5%D0%BB%D0%B5%D0%BDa-%D0%93%D0%BE%D0%BC%D0%B5%D1%81-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B2-%D0%B1%D1%8A%D0%B1%D1%80%D0%B5%D0%BA/", "text": "\n                    \n                                        Поп сензацията Селена Гомес се е подложила на трансплантация на бъбрек, дарен от най-добрата й приятелка - актрисата Франча Райса. За това стана ясно от кадър на двете момичета в болнични легла, който 25-годишната певица сподели в Инстаграм. „Наясно съм, че някои от феновете ми забелязаха, че не се появявах никъде през лятото и се чудят защо не промотирам новата си музика, с която много се гордея. Разбрах, че имам нужда от трансплантация на бъбрек заради лупуса и се възстановявах.“, гласят думите й към снимката. През последната година изпълнителката на Love You Like A Love Song е съсредоточена върху здравето си, след като миналия август отложи световното си турне, разкривайки, че се бори с тежкото автоимунно заболяване лупус. Междувременно Гомес се готви за кратка пауза от музикалната сцена, тъй като се превърна в новата муза на легендарния Уди Алън. Звездата от „Още една история за Пепеляшка“ грабна главната роля в следващия проект на американския режисьор, чийто сюжет по традиция се пази в тайна. С участие в третата продукция на Алън под шапката на Amazon Studios ще се разпишат още русокосата красавица Ел Фанинг („Господарка на злото“) и 21-годишният актьор Тимъти Шаламей (тв сериала „Вътрешна сигурност“).   \n                    \n                                    ", "date": "2017.09.14", "title": "Селенa Гомес получи нов бъбрек"}
{"url": "http://www.monitor.bg/a/view/8716-%D0%A1%D0%B5%D1%80%D0%B8%D0%B0%D0%BB%D1%8A%D1%82-%D0%A1%D0%BA%D1%8A%D0%BF%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8-%D1%82%D1%80%D1%8A%D0%B3%D0%B2%D0%B0-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8/", "text": "\n                    Дългоочакваният сериал на bTV “Скъпи наследници“ ще стартира през януари, стана ясно на грандиозно парти на медията за старта на сезона. Клапата на драмедито щракна преди година в столична болница, а сред декорите в студията на „Ню Бояна“ бе вдигнато цяло село. Историята се върти около сблъсъка между две многолюдни фамилии с коренно различни ценности, а камерата се завъртя на ключови локации в Аржентина, Испания и Турция. До този март бяха заснети 80 от предвидените 150 епизода, като първоначалната идея бе те да бъдат излъчвани всеки делник в прайм тайм от есента. Вместо това обаче в 20 ч на гърба на конкурентната продукция „Откраднат живот“ bTV завъртя турския епос „Великолепният век: Кьосем“.\n\nЕдно от семействата в „Скъпи наследници“ е оглавявано от тандема Койна Русева/Веселин Калановски, а екранният им дом е строен от лещенски майстори. Тя описва героинята си като „смачкана женица и вегетарианка“, а той своя персонаж – като „мръсен, гаден и подъл“. Екстремните спортове са широко застъпени в сериала, в който част от централните персонажи са поверени на Орлин Павлов, Георги Кадурин и Дарин Ангелов.\n\nВ първата половина на 2018-та зрителите на bTV ще се забавляват още с утвърдени формати като „Гласът на България“ и MasterChef.\n\n \n                    ", "date": "2017.09.14", "title": "Сериалът „Скъпи наследници“ тръгва през януари"}
{"url": "http://www.monitor.bg/a/view/53567-%D0%91%D0%B5%D0%B6%D0%B0%D0%BD%D1%86%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BE%D1%80%D0%B3%D0%B0%D0%BD%D0%B8-%D0%B7%D0%B0-%D0%B4%D0%B0-%D0%B4%D0%BE%D0%B9%D0%B4%D0%B0%D1%82-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Продажбата на органи на бежанци в замяна на възможност да попаднат в Европа става все по-разпространено явление в Близкия изток, предаде ТАСС, цитирайки излъчен репортаж на холандското предаване \"Зембла\".\nПо данни на журналистите, разговаряли с анонимен търговец на органи в Кайро, десетки хора вече са се решили на трудната стъпка, за да финансират пътуването си до Европа. Повечето от тях са отишли в Германия, но такива случаи има също в Холандия, Франция, Ирландия, Великобритания, Швеция и Норвегия.\nНезаконните трансплантации се провеждат в Египет. Клиентите обикновено са богати граждани на страни от Близкия изток, а един бъбрек се продава за 20 000 евро. Толкова получава търговецът на органи, а той решава колко да даде на бежанеца за пътуването до Европа и колко да остави за себе си.\nКриминоложката Фредерике Амбахтсхейр, специалист по търговията с човешки органи, заяви в интервю за предаването, че за първи път чува за подобно явление.\n\"Ако обаче действително е вярно, това е много сериозно престъпление - контрабанда на хора с цел да бъдат получени органите им\", подчерта тя.\n                    ", "date": "2017.09.14", "title": "Бежанци продават органи за да дойдат в Европа"}
{"url": "http://www.monitor.bg/a/view/31121-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%9A%D0%9D%D0%94%D0%A0-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D1%81%D0%B8%D0%BF%D0%B0%D0%BD%D0%B0-%D1%81-25-%D0%BC%D0%B8%D0%BB%D0%B8%D0%BE%D0%BD%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8-%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82/", "text": "\n                    Джоко Уилинк, бивш командос от американския флот, сега автор и сътрудник на Business Insider, даде неочакван отговор как би се справил със севернокорейската криза, пише в. „Индипендънт“.\n\nПредложението на Уилинк не включва никакви скрити специални оперативни удари или военни действия от какъвто и да е вид. Вместо бомби, Уилинк предлага САЩ да пуснат в Северна Корея милиони айфони.\n\n\"Хвърлете 25 милиона айфони по тях и сложите над тях сателити с безплатна Wi-Fi\", написа в Туитър Уилинк миналата седмица.\n\nМакар самото предложение е фантастично и пресилено, Юън Сун - експерт по проблема в Северна Корея в центъра \"Стимсън\", казва, че основната концепция може да работи.\n\n\"Ким Чен Ун разбира, че веднага щом обществото се отвори и севернокорейците осъзнаят какво са пропуснали, че режимът на Ким е неустойчив, той ще бъде свален\", каза Сун пред Business Insider.\n\nПоради тази причина правителството на Северна Корея категорично се противопоставя на всички мерки, които отразяват предложението на Уилинк.\n\n Сун посочи, че когато Южна Корея е използвала балони, от които били пускани брошури и DVD-та над Северна Корея, режимът на Ким Чен Ун действал с военни средства,тъй като усетил слабостта на правителството си спрямо тези на проспериращите либерални демокрации.\n\n Поради тази причина Северна Корея ще отхвърли дори безплатните айфони за цялото си население, за което се смята, че е около 25,2 милиона.\n\nТакава мярка, каза Сун, също ще отвори Запада за критика \"за възнаграждаване на незаконна ядрена диктатура\", която \"знаем, че е извършила огромни нарушения на човешките права срещу своя народ\".\n\n И тъй като Северна Корея поставя режима на Ким над всичко друго, всяка инвестиция или помощ ще бъде \"използвана преди всичко от правителството\", каза Сун, като добави: \"Ще трябва да преглътнем последиците от инвестиция от 100 млн. долара, тъй като до хората ще стигнат най-много 10 долара.\"\n\nСеверна Корея сурово наказва обикновените граждани, за които се установи, че ползват южнокорейски медии, така че има основателна причина да се мисли, че предоставянето на достъп до интернет или устройства на севернокорейците биха могли да доведат до убийства на хората.\n\n\"Те няма да се денуклеаризират, докато режимът им не се промени и обществото не се промени\", каза Сун. \"Този подход може да бъде по-дълъг, но има надежда да успее\".\n                    ", "date": "2017.09.14", "title": "Предлагат КНДР да бъде засипана с 25 милиона смартфони и безплатен интернет"}
{"url": "http://www.monitor.bg/a/view/14132-%D0%A0%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B8-%D0%9C%D0%B8%D0%93%D0%BE%D0%B2%D0%B5-%D0%B2-%D0%A1%D0%B8%D1%80%D0%B8%D1%8F/", "text": "\n                    Русия е изпратила в зоната на бойни действия в Сирия 4 от най-новите си изтребители МиГ-29СМТ, пише \"Комерсант\".\n\nВестникът се позовава на източници от Въздушнокосмическите сили, коментирали снимки от сайта на министерството на отбраната. По техни данни самолетите са изпратени в региона, за да може максимален брой руски пилоти да получат практически опит, а МиГ-овете да бъдат изпробвани в бойни условия.\n\nМиГ-29СМТ са най-новите самолети, произвеждани серийно от корпорацията МиГ и може би последната от руските военни новости, все още неизползвани в операцията \"Възмездие\". Най-малко един от тези МиГ-ове вече е хвърлял бомби върху позиции на джихадистите в Сирия; очаква се те да стрелят по обекти на ИД и с крилати ракети Х-29Л с лазерно насочване.\n\nОсвен проверка на характеристиките и бойните възможности, Русия изпраща в Сирия МиГ-29СМТ и с чисто търговска цел, коментира военният експерт Руслан Пухов. \"Успешните действия на руската техника в Сирия я рекламират възможно най-добре на международния пазар\", което \"ще засили износния потенциал на корпорацията\" МиГ, прогнозира той.\n\nМногоцелевите изтребители МиГ-29СМТ ще тренират в Сирия техники за унищожаване на наземни цели с управляеми и неуправляеми ракети и различни бомби, включително с възможност за корекция в прицелването. Ще бъдат също тествани 30-милиметровите артилерийски оръдия, уточняват експерти, цитирани от регионалното издание \"Вестник Мордовии\".\n\nВидеозапис, показващ как руски лек изтребител от четвърто поколение МиГ-29СМТ излита от сирийската база Хмеймим, публикува в Туитър репортерът на Би Би Си Стив Роузънбърг, посочва \"Росийская газета\".\n\nНай-новата модификация на този МиГ с код СМТ предвижда по-специално възможност за дозареждане във въздуха и за стрелба с прецизни оръжия, напомня всекидневникът.\n                    ", "date": "2017.09.14", "title": "Русия тества нови МиГ-ове в Сирия"}
{"url": "http://www.monitor.bg/a/view/82104-%D0%91%D1%83%D1%80%D1%8F-%D1%81%D0%B5%D0%B5-%D1%81%D0%BC%D1%8A%D1%80%D1%82-%D0%B8-%D1%85%D0%B0%D0%BE%D1%81-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%A1%D0%9D%D0%98%D0%9C%D0%9A%D0%98/", "text": "\n                    Най-малко трима души са загинали в Германия от бурята \"Себастиан\", която е обхванала Северна Европа, предаде Франс прес, като се позова на местните власти.Ветрове със скорост 130 км/час са регистрирани близо до Северно море. Бурята премина през западната и северната част на Германия и през нощта се придвижваше към източната й част.Двама души са загинали в северната провинция Хамбург и един - в западната провинция Северен Рейн - Вестфалия.Човек в инвалидна количка е намерен мъртъв в река в Хамбург. Минувач пък е бил блъснат от строително скеле в пристанищния град, което паднало от седмия етаж на сграда, и починал от раните си в болница.В Брилон, Западна Германия, 53-годишен мъж загинал, когато върху него паднало 20-метрово дърво.Няколко германски провинции са издали предупреждения за бдителност и съветват жителите си да си стоят по домовете. Спасителните служби са се намесили многократно за разчистване на пътища или за възстановяване на електроподаването. Блокирани са много железопътни линии.\n\n\n                    ", "date": "2017.09.14", "title": "Буря сее смърт и хаос в Германия (СНИМКИ)"}
{"url": "http://www.monitor.bg/a/view/42949-%D0%9C%D0%BE%D1%81%D0%BA%D0%B2%D0%B0-%D0%B8-%D0%9C%D0%B8%D0%BD%D1%81%D0%BA-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D0%B8%D0%B7%D0%BC%D0%B8%D1%81%D0%BB%D0%B5%D0%BD-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82/", "text": "\n                    Русия и Беларус започнаха на 14 септември, съвместните си учения \"Запад 2017\". В тях ще вземат участие до 12 700 военнослужещи, по-голяма част от които ще са от страна на Минск. В ученията участие ще вземат и 70 самолета, 250 танка и 10 бойни кораба. Те ще продължат до 20 септември и ще се разгръщат на територията на Беларус, Калининградска, Ленинградска и Псковска област. Властите в Беларус посочват, че \"Запад 2017\" ще разиграва конфликт с измислен бунтовнически регион, подкрепян от съседни европейски страни. Руските власти допълват, че ще се симулира нападение от \"екстремистки групи\", опитващи се да извършат терористично нападение. От Москва определят ученията като \"напълно отбранителни\", но според НАТО умишлено не се съобщава за реалните им мащаби, които, според някои членки на Алианса, включват 100 000 души. \"Целта им е да ни провокират, създадени са да тестват нашата отбрана и по тази причина трябва да бъдем силни\", заяви по-рано британският министър на отбраната Майкъл Фалън. Москва обаче отхвърли обвиненията, които според руските власти са разпалвани от \"мита за т. нар. руска заплаха\". Откакто отношенията на Русия със Запада достигнаха нова най-ниска точка през 2014 г. във връзка с кризата в Украйна, страната е провела редица учения, някои от които са включвали до 100 000 души военен персонал.\n                    ", "date": "2017.09.14", "title": "Москва и Минск разиграват измислен военен конфликт"}
{"url": "http://www.monitor.bg/a/view/12698-%D0%9F%D0%B5%D1%80%D0%B2%D0%B5%D1%80%D0%B7%D0%B5%D0%BD-%D0%BA%D0%BB%D0%B8%D0%B5%D0%BD%D1%82-%D0%BF%D0%BE%D1%80%D1%8A%D1%87%D0%B0-%D1%82%D0%BE%D1%80%D1%82%D0%B0%D0%BE%D1%80%D0%B3%D0%B8%D1%8F/", "text": "\n                    Анонимен клиент, който очевидно си пада по груповия секс с размяна на партньори, поръчал на британска сладкарка да изготви торта, украсена със сцени от пълномащабна оргия, пише в. \"Дейли мирър\".Върху глазурата трябвало да фигурират три голи двойки, правещи секс на едно и също място (в случая върху тортата, която представлява спалня – легло и околното пространство) и набор от копия на секс играчки. Клиентът искал на повърхността на тортата (по пода и кревата) да има разхвърляно и секси бельо, направено от захар.Сладкарката, която е благочестива майка на три деца, била леко шокирана от поръчката, проповядваща свободната любов. Все пак обаче, придържайки се към правилото, че клиентът трябва да бъде щастлив и винаги е прав, 27-годишната Натали Бърнет от град Айвибридж в графство Девън, не задала много въпроси и изготвила скандалната торта.\"Сигурна съм, че някои хора ще я харесат, други не. Можех да навляза в много повече детайли, но реших да запазя известен баланс и благоприличие\", сподели сладкарката. \"Докато изработвах тортата, всичко се случваше в главата ми, винаги съм била артистична натура. Трябваше да измисля позите на фигурките, последните две бяха тези на пода. Имах цялата първоначална информация – за броя на фигурите и това, какво трябва да се случва около тях, всичко останало бе плод на въображението ми“, казва още тя.Все пак въпросните фигури на хора са отнели най-много време, защото е доста трудно да се направи голо човешко тяло, с дрехите винаги е по-лесно, обяснява доволната от работата си майсторка. Всички приготовления и работата й отнели общо около 30 часа. „Една от причините да творя толкова дълго бе, че през цялото време трябваше да внимавам децата да не са наоколо, а когато бяха близо до мен, се налагаше да покривам тортата с кърпа, оплаква се Натали.Нейната творба не оставя много на въображението, пише \"Дейли мирър\". Тортата е била специална поръчка за рождения ден на анонимния клиент.\n\n\n                    ", "date": "2017.09.14", "title": "Перверзен клиент поръча торта-оргия (СНИМКИ)"}
{"url": "http://www.monitor.bg/a/view/72672-%D0%9A%D0%BE%D1%82%D0%BA%D0%B0-%D1%81%D1%8A%D1%81%D0%B8%D0%BF%D0%B0-%D0%B5%D1%80%D0%B5%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%BB%D0%B3%D0%B8%D0%B5%D1%86/", "text": "\n                    Белгиец получи еректилна дисфункция след одраскване от котка, която му предала рядката бактерия Bartonella henselae, пише в. \"Сън\".\n\nПациентът, който е на 23 години, постъпил болница и се оплакал от треска и болка в тестисите. Лекари установили, че се е заразил с фелиноза, известна още като болестта на котешкото одраскване. Тя е доста рядко заболяване и се диагностицира при 4,5 пациента на 100 хиляди души.\n\nОдрасканият белгиец бил подложен на антибиотично лечение и напълно се възстановил след няколко седмици, пише вестникът.\n                    ", "date": "2017.09.14", "title": "Котка съсипа ерекцията на белгиец"}
{"url": "http://www.monitor.bg/a/view/74130-%D0%97%D0%B0-%D1%89%D0%B0%D1%81%D1%82%D0%BB%D0%B8%D0%B2-%D0%B1%D1%80%D0%B0%D0%BA-%D1%82%D1%80%D1%8F%D0%B1%D0%B2%D0%B0%D0%BB-%D0%BD%D0%B5%D0%B0%D1%82%D1%80%D0%B0%D0%BA%D1%82%D0%B8%D0%B2%D0%B5%D0%BD-%D0%BC%D1%8A%D0%B6/", "text": "\n                    Учени доказаха, че за траен и щастлив брак е нужен неатрактивен мъж, тъй като красавците най-често провалят връзката. Изследователи от университета на щата Флорида установиха, че най-трайни са браковете между привлекателни жени и некрасиви мъже са най-здрави и щастливи. Тайната на успеха на подобни връзки се крие в това, че мъжете, чиито жени са значително по-привлекателни от тях самите, всячески се стараят да угодят на своите половинки. Те отрупват благоверните с подаръци, поемат голяма част от домакинската работа и под завивките се опитват да се покажат в най-добра светлина. В резултат на всичко това грозните мъже правят съпругите си щастливи, а това е гаранция за стабилен брак.\n\nВ изследването взели участие 130 двойки сн брак около 30 години. Била открита и обратна зависимост. Дамите, които минавали за по-змалко красиви от съпрузите си, живеели в постоянен стрес. Те се подлагали на свирепи диети, губели много сили за физически упражнения и всячески се стремели да изглеждат по-секси. Мъжете красавци рядко помогали в домашната работа и въобще не се стараели в изграждането на отношенията с половинките си.\n                    ", "date": "2017.09.14", "title": "За щастлив брак трябвал неатрактивен мъж"}
{"url": "http://www.monitor.bg/a/view/26620-%D0%9C%D1%83%D0%B7%D0%B5%D0%B9-%D0%BD%D0%B0-%D1%88%D0%BF%D0%B8%D0%BE%D0%BD%D0%B0%D0%B6%D0%B0-%D0%B4%D0%BE%D0%B1%D0%B8-%D0%BF%D0%B8%D0%BA%D0%B5%D0%BB%D0%B0-%D0%B7%D0%B0-%D0%BB%D0%B5%D0%B4-%D1%83%D0%B1%D0%B8%D0%BB-%D0%A2%D1%80%D0%BE%D1%86%D0%BA%D0%B8/", "text": "\n                    Сбирката на Международния музей на шпионажа във Вашингтон се е увеличила с над пет хиляди експоната, сред които фигурира и пикелът за лед, с който е бил убит Лев Троцки, предаде Асошиейтед прес.\n\nИзвестният политик и революционер от СССР е ликвидиран през 1940 година, след като емигрира в Мексико. Троцки е убит с пикел за разбиване на лед от тайния агент на НКВД Рамон Маркадер.\n\nОбогатяването на колекцията на музея стана възможно благодарение на дарението на американския предприемач Кийт Мелтън. Увеличената трикратно сбирка ще бъде изложена в новото здание на музея, което ще бъде открито догодина. Посетителите ще могат да разгледат над 7 хиляди експоната.\n\nМного от тях ще бъдат показани за пръв път. Покойният Кийт Мелтън три пъти пътувал до Мексико, за да се сдобие с пикела, с който е бил убит Троцки. Предприемачът е автор и на няколко книги за шпионажа. Стойността на неговата колекция, която той е събирал в продължение на 45 години, надвишава 25 милиона долара. Мелтън закупил много предмети, имащи отношение към дейността на КГБ и Щази след разпадането на Съветския съюз.\n                    ", "date": "2017.09.14", "title": "Музей на шпионажа доби пикела за лед, убил Троцки"}
{"url": "http://www.monitor.bg/a/view/50504-%D0%A7%D0%BB%D0%B5%D0%BD%D0%BA%D0%B8%D1%82%D0%B5-%D0%BD%D0%B0-%D0%9D%D0%90%D0%A2%D0%9E-%D1%81%D0%B0%D0%BC%D0%B8-%D1%80%D0%B5%D1%88%D0%B0%D0%B2%D0%B0%D1%82-%D0%BA%D0%B0%D0%BA%D0%B2%D0%BE-%D0%BE%D1%80%D1%8A%D0%B6%D0%B8%D0%B5-%D0%B4%D0%B0-%D0%BA%D1%83%D0%BF%D1%83%D0%B2%D0%B0%D1%82/", "text": "\n                     \n\nЧленките на НАТО сами решават какво оборудване да купуват. Това заяви генералният секретар на алианса Йенс Столтенберг във връзка със споразумението на Турция с Русия за покупка на руски ракетни отбранителни системи С-400, съобщава електронното издание на в. \"Хюриет\".\n\n\"С какъв вид оборудване ще се сдобият зависи от всеки от съюзниците. Това е национално решение на Турция\", коментира той пред агенция Спутник.\n\nСтолтенберг добави, че това, което е важно за НАТО, е различните системи да работят заедно.\n\n\"Не е постъпило искане във връзка с интегрирането на тази система в системата на НАТО за въздушна отбрана. Поради тази причина въпросът все още не е поставен на масата\", каза още генералният секретар на НАТО.\n\nТурският президент Реджеп Тайип Ердоган съобщи преди дни на връщане от пътуване в Казахстан, че Турция вече е платила депозит на Русия за покупката на руските зенитно-ракетни системи С-400 въпреки възраженията на съюзниците й от НАТО. Той подчерта, че както Турция, така и Русия са решени да доведат до край процеса.\n\nЕрдоган също така критикува реакцията на съюзниците на Турция от НАТО заради решението на Анкара да се сдобие с ракетни комплекси С-400 от Русия, като заяви, че сделката ги е довела до лудост.\n\n\"Побъркаха се само защото сключихме сделката за С-400. Какво трябваше да направим? Да ви чакаме? Ние сами се грижим за себе си\", каза той.\n\nЕрдоган обвини САЩ и Израел, че винаги с нежелание са продавали безпилотни самолети на Турция.\n\n\"Когато все пак ги даваха, ремонтът и поддръжката им ни поставяха в трудно положение\", изтъкна президентът. \"Сега Турция може да произвежда собствени безпилотни самолети, включително оборудвани с оръжие. А те са притеснени от този факт\", констатира Ердоган. \"Ще направим и по-добри неща. Правим важни крачки\", добави той.\n                    ", "date": "2017.09.14", "title": "Членките на НАТО сами решават какво оръжие да купуват"}
{"url": "http://www.monitor.bg/a/view/3606-%D0%9C%D0%B0%D1%80%D0%B8%D1%8F-%D0%93%D0%B0%D0%B1%D1%80%D0%B8%D0%B5%D0%BB-%D0%BF%D0%BE%D0%BB%D0%BE%D0%B6%D0%B8-%D0%BA%D0%BB%D0%B5%D1%82%D0%B2%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82/", "text": "\n                    Еврокомисарят от България Мария Габриел положи днес тържествена клетва за независимост, съобщиха Европейската комисия и Съдът на ЕС.\n\nЦеремонията се състоя в Европейския съд в Люксембург. С полагането на клетва еврокомисарите се задължават да спазват договорите и Хартата за основните човешки права в ЕС, да изпълняват задълженията си при пълна независимост и в общия интерес на Общността. Еврокомисарят обещава да не търси и приема наставления от никоя власт, да се въздържа от действия в разрез с длъжността си и да изпълнява задълженията си по врема на мандата си и след това.\n\nМария Габриел пое поста на еврокомисар по цифровизацията през юли. С днешното действие приключва изцяло процедурата по нейното назначаване с мандат до средата на 2019 г.\n                    ", "date": "2017.09.14", "title": "Мария Габриел положи клетва за независимост "}
{"url": "http://www.monitor.bg/a/view/14404-%D0%9C%D0%B5%D1%80%D0%BA%D0%B5%D0%BB-%D0%B3%D0%BE-%D1%83%D0%B4%D0%B0%D1%80%D0%B8-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%B5%D0%BD-%D0%B4%D0%B6%D0%B0%D0%B7/", "text": "\n                    Германският канцлер Ангела Меркел запя заедно с джаз-певицата Уши Брюнинг на предизборно събитие в Берлин преди вота на 24-ти септември. Парчето, в чието изпълнение бе въвлечена Меркел беше Strange things happen every day. Пеенето на Меркел не е обичайно случващо се събитие. Самата тя по-късно заяви пред Cicero, че обикновено изобщо не пее. Опонентите на канцлера веднага започнаха да си правят шегички във връзка със заглавието на парчето - „Странни неща се случват всеки ден“, като вероятно имаха предвид друго предизборно мероприятие, по време на което Меркел бе замеряна с домати в Хайделберг. Независимо от това десет дни преди изборите за Бундестаг, сондажите предричат, че тя ще остане на власт. Социалдемократите на Мартин Шулц изостават от управляващите консерватори с 15 процента.\n                    ", "date": "2017.09.14", "title": "Меркел го удари на предизборен джаз"}
{"url": "http://www.monitor.bg/a/view/62404-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D0%B9-%D0%BD%D0%B0-%D0%B1%D0%B5%D0%B6%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0/", "text": "\n                    Извънредният граничен контрол вътре в европейската зона за пътуване без паспорти не трябва да бъде продължаван, защото бежанският поток стихва, заяви най-високопоставеният представител на ЕС по миграцията, цитиран от АП.\n\nСистемните проверки на личните документи са забранени в т.нар. Шенгенско пространство, съставено от 26 държави, но бяха направени изключения за Австрия, Дания, Германия, Швеция и Норвегия, която не е членка на ЕС, да наложат контрол по своите граници. Страните казват, че контролът - въведен през 2016 г., след като предната година около един милион мигранти влязоха в Европа - е необходим от съображения за сигурност.\n\nЕврокомисарят по миграцията Димитрис Аврамопулос обаче каза, че макар и проверките да са оправдани, причините за тяхното въвеждане \"вече ги няма\".\n\n\"Мисля, че това е моментът да се върнем към нормалното функциониране на Шенген\", каза той пред журналисти.\n\nСпоред Аврамопулос външните граници сега са по-стабилни, сделката по миграцията с Турция работи добре, а потокът на мигранти от Турция към гръцките острови миналия месец е бил с 81 процента по-малък от този през август 2016 г.\n\n\"През последните две години работихме в кризисен режим, сега е моментът да излезем от кризата\", каза Аврамопулос.\n\nМеждувременно бе съобщено, че продажбата на органи на бежанци в замяна на възможност да попаднат в Европа става все по-разпространено явление в Близкия изток, предаде ТАСС, цитирайки излъчен репортаж на холандското предаване \"Зембла\".\n\nПо данни на журналистите, разговаряли с анонимен търговец на органи в Кайро, десетки хора вече са се решили на трудната стъпка, за да финансират пътуването си до Европа. Повечето от тях са отишли в Германия, но такива случаи има също в Холандия, Франция, Ирландия, Великобритания, Швеция и Норвегия.\n\nНезаконните трансплантации се провеждат в Египет. Клиентите обикновено са богати граждани на страни от Близкия изток, а един бъбрек се продава за 20 000 евро. Толкова получава търговецът на органи, а той решава колко да даде на бежанеца за пътуването до Европа и колко да остави за себе си.\n\nКриминоложката Фредерике Амбахтсхейр, специалист по търговията с човешки органи, заяви в интервю за предаването, че за първи път чува за подобно явление.\n\n\"Ако обаче действително е вярно, това е много сериозно престъпление - контрабанда на хора с цел да бъдат получени органите им\", подчерта тя.\n                    ", "date": "2017.09.14", "title": "Еврокомисар обяви край на бежанската криза"}
{"url": "http://www.monitor.bg/a/view/51204-%D0%9A%D0%9D%D0%94%D0%A0-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BF%D0%BE%D1%82%D0%BE%D0%BF%D0%B8-%D0%AF%D0%BF%D0%BE%D0%BD%D0%B8%D1%8F-%D0%B8-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%A1%D0%90%D0%A9-%D0%B2-%D0%BF%D0%B5%D0%BF%D0%B5%D0%BB-%D0%B8-%D0%BC%D1%80%D0%B0%D0%BA/", "text": "\n                     \n\nСевернокорейска държавна агенция заплаши днес да използва ядрени оръжия, за да \"потопи\" Япония и да превърне САЩ в \"пепел и мрак\", заради подкрепата им за санкциите срещу Пхенян, предаде Ройтерс.\n\nВ понеделник Съветът за сигурност на ООН единодушно прие резолюция за нови санкции срещу Северна Корея заради шестия й и най-мощен ядрен опит.\n\nКорейската комисия за мир в Азиатско-тихоокеанския регион, която е натоварена с външните връзки и пропагандата на Пхенян, призова също за разпускането на Съвета за сигурност на ООН, който тя нарече \"инструмент на злото\", съставен от \"подкупни\" страни, действащи по заповед на САЩ.\n\n\"Четирите острова на архипелага трябва да бъдат потопени в морето от атомната бомба\" на Северна Корея, се казва в декларацията на комисията, разпространена от официалната агенция КЦТА. \"Япония вече няма нужда да съществува близо до нас\", добавя севернокорейската комисия, която отправя заплахи и срещу Вашингтон.\n\n\"Нека превърнем континенталната част на САЩ в пепел и мрак /.../ като мобилизираме всички средства за ответен удар, които бяха подготвени досега\", се казва в декларацията.\n                    ", "date": "2017.09.14", "title": " КНДР заплашва да \"потопи\" Япония и да превърне САЩ в \"пепел и мрак\""}
{"url": "http://www.monitor.bg/a/view/49566-%D0%9A%D0%B5%D0%B9%D1%82-%D0%B8-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B2-%D1%81%D0%BF%D0%BE%D1%80-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D0%B1%D0%B5%D0%B1%D0%B5/", "text": "\n                    Херцогиня Кейт Мидълтън знае отлично как да опъва нервите на кралската фамилия. Очевидно това й се удава перфектно, защото го направи и сега, въпреки радостния повод с новото бебе в семейството. Именно темата за бебето се е превърнала в нов повод за конфликт между Катрин и кралицата. Причината е, че жената на принц Уилям този път има намерение да кръсти детето си на своята майка, а не на някой от кралството.Кейт Мидълтън уважавала и обичала много майка си Карол и точно така смятала да кръсти третата си рожба, ако е момиче. Друг вариант, който обмисляла, е Каролин.Това сериозно подразнило Елизабет Втора, която вече веднъж претърпя частичен удар с името на предното дете на Уилям и Кейт. То бе кръстено Шарлот Елизабет Даяна, което не се хареса на кралицата, понеже тя искаше да носи само нейното име, а не и на принцеса Даяна, с която изобщо не се разбираше.Сега прабабата на задаващото се дете търпи нов удар. Затова тя се надявала бебето да се окаже момче. Тогава ще се търси друго име, но няма да е това на майката на Кейт.За Карол Мидълтън по принцип се пише и говори, че е много властна жена. Нищо чудно тя да е накарала дъщеря си да избере това име за бъдещото си дете. Очаква се въпросното малко човече да се появи на бял свят идната пролет. То ще бъде под номер 3 сред наследниците на принц Уилям и Кейт Мидълтън.\n\n\n                    ", "date": "2017.09.14", "title": "Кейт и кралицата в спор за името на новото бебе"}
{"url": "http://www.monitor.bg/a/view/89898-4-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-15-%D0%BB%D0%B8%D1%82%D1%80%D0%B0-%D1%81%D0%BB%D0%B8%D0%B2%D0%BE%D0%B2%D0%B0-%D1%80%D0%B0%D0%BA%D0%B8%D1%8F/", "text": "\n                    Четири години лишаване от свобода получи от районния съд в Ловеч 33-годишен рецидивист за поредната си кражба. Боян Н. е осъден за това, че на 29 ноември 2016 г., в Ловеч на ул. „Ген. Скобелев“, при условията на опасен рецидив, чрез разбиване на брава на входна врата на маза и използване на лек автомобил, отнел чужди движими вещи - казан за изваряване на ракия с лула и капак, ъглошлайф, 15 литра домашна сливова ракия и 10 броя буркани с консервирани домати, всичко на обща стойност 564.50 лв.,  с намерение противозаконно да ги присвои. Обвиняемия е многократно осъждан за извършени престъпления от общ характер. От 2001 г. той употребявал хероин, като от  ноември 2016 г. постъпил в поддържаща метадонова програма в Ловеч. На 29 ноември 2016 г. посетил, програмата за обичайният си прием на метадон. След това отишъл с автомобила на ул. „Ген. Скобелев“ и влязъл  в триетажна жилищна сграда.  Проникнал в едно от мазите  като разбил вратата и от там изнесъл намерените вътре казан за ракия, ъглошлайф, две туби с  ракия и консерви. Натоварил ги в автомобила си и отпътувал за Плевен. Присъдата подлежи на обжалване пред Окръжен съд – Ловеч.      \n                    ", "date": "2017.09.14", "title": "4 години затвор за  15 литра сливова ракия"}
{"url": "http://www.monitor.bg/a/view/1758-%D0%90%D1%83%D0%B4%D0%B8-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD-%D0%B8-%D1%81%D0%B5-%D0%B7%D0%B0%D0%BF%D0%B0%D0%BB%D0%B8/", "text": "\n                    Лек автомобил»Ауди» се е врязал във витрина на магазин за хранителни стоки в пазарджишкото село Братаница, счупил я е и се е самозапалил, в резултат на което са били нанесени материални щети и на търговския обект, и на колата. Това съобщи говорителят на пазарджишката Областна дирекция на МВР Мирослав Стоянов. Инцидентът е станал в полунощ на главния път Пазарджик-Велинград, който минава през Братаница. Зад волана на немското возило, което се движело с несъобразена скорост въпреки ограниченията в населеното място, седял 36-годишният М.К. от съседното село Ветрен дол. Той загубил контрол над мощната кола и тя напуснала пътното платно и се ударила във витрината на магазина за хранителни стоки. В резултат на това автомобилът се самозапалил, като до пристигането на огнеборците са нанесени сериозни щети както на колата , така и на магазина. За радост няма сериозно пострадали хора. Шофьорът, предизвикал инцидента, е бил тестван за употреба на алкохол и наркотични вещества, а пробите са отрицателни. Виновникът е санкциониран за шофиране с несъобразена скорост, а освен това ще носи отговорност и за потрошения магазин. В него била счупена не се само витрината, но били смачкани и унищожени и стоки, продавани в бакалията.\n                    ", "date": "2017.09.14", "title": "«Ауди» се вряза в магазин и се запали"}
{"url": "http://www.monitor.bg/a/view/45598-32%D0%B3%D0%BE%D0%B4%D0%B8%D1%88%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%BF%D1%80%D0%B5%D0%B1%D0%B8-%D0%BA%D0%BE%D0%BB%D0%B5%D0%B3%D0%B0-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BD%D0%B5%D1%82%D0%BE-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE/", "text": "Пострадалият се бори за живота си\n                    32-годишен шофьор смля от бой свой колега посред бял ден в Кюстендил. Агресията на водача се отключила след отнето предимство на кръстовището на улица „Г. Бенковски“ в областния град. „Всичко се случи малко след 16 часа. Въпросния млад мъж, който беше бая едричък слезе от колата започна да крещи и после с всички сили налагаше другия мъж по главата. Удряше го с юмруци и беше наистина страшно. Минути по-късно изчезна и запраши в неизвестна посока“, коментираха свидетели на случилото се.\n\nВеднага след инцидента е подаден сигнал на тел 112. Екип на Спешен център е закарал пострадалия в столична клиника в много тежко състояние. „Първоначално медиците са установили, че пребитият мъж, който е на 44 години, има черепно-мозъчна травма. Знаем, че през нощта е претърпял две операции и състоянието му е тежко“, коментираха запознати.\n\n32-годишният бияч е установен по-късно на АМ „Струма“. Той тръгнал да се укрива след случилото се. „Мъжът е кюстендилец, но живее в столицата. Задържан е в ареста. Сега трябва да се надява да оцелее пострадалия, че иначе го очаква една доста стабилна присъда“, твърдят още работещи по случая.\n                    ", "date": "2017.09.14", "title": "32-годишен шофьор преби колега заради отнето предимство"}
{"url": "http://www.monitor.bg/a/view/44170-%D0%95%D0%B4%D0%BD%D0%B0-%D1%82%D1%80%D0%B5%D1%82%D0%B0-%D1%81%D0%BF%D0%B0%D0%B4-%D0%BD%D0%B0-%D1%84%D0%B8%D1%80%D0%BC%D0%B5%D0%BD%D0%B8%D1%82%D0%B5-%D1%84%D0%B0%D0%BB%D0%B8%D1%82%D0%B8-%D1%83-%D0%BD%D0%B0%D1%81/", "text": "\n                    МАГДАЛЕНА КОВАЧЕВА\n\nФирмените фалити в България са намалели с 35,6% или с една трета през миналата година и това е най-големият спад в региона на Централна и Източна Европа. Това сочи проучване на \"Кофас България\".\n\nВ абсолютна стойност броят на компаниите, които вече са влезли в производство по несъстоятелност намалява от 592 през 2015 г. на 381 през 2016 г.\n\nВъпреки това обаче фирмите с много висока степен на риск в страната нарастват с 23,5% - от 51 800 на 64 000, което е 16 на сто от всички предприятия в родината ни. Това се дължи най-вече на нарастващия брой проблемни плащания.\n\n\"Резултатът е впечатляващ, но не база дадени бъде приемам с абсолютен оптимизъм. От една страна, той се дължи на подобряване на макроикономическите показатели на страната, ръстът на БВП за две поредни години, намаляваща безработица, увеличение при износа, ръст на вътрешното потребление в страната и други. От друга страна, броят на компаниите с много висока степен на риск, което е свързано и с тяхната задлъжнялост, нараства с цели 12 200 и това е сигнал за повишено внимание\", разясни Милена Виденов, управител на “Кофас“ за България.\n                    ", "date": "2017.09.14", "title": "Една трета спад на фирмените фалити у нас"}
{"url": "http://www.monitor.bg/a/view/15390-%D0%AF%D0%BF%D0%BE%D0%BD%D1%86%D0%B8-%D1%82%D1%8A%D1%80%D1%81%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%80%D0%B0%D0%BF%D0%B0%D0%BD%D0%B8-%D0%B8-%D0%B1%D0%B8%D0%BE%D0%BF%D1%80%D0%BE%D0%B4%D1%83%D0%BA%D1%82%D0%B8/", "text": "\n                    Три японски компании са заявили интерес за сътрудничество с български производители. Това става известно от писмо на посолството на България в Япония до Изпълнителната агенция за насърчаване на малките и средните предприятия, съобщиха от ведомството. Целта на партньорството е реализиране на продукция за износ на японския пазар.\n\nЯпонската фирма Fujikasho Co. Ltd. иска да установи делови контакти с български компании, производители на месо от рапани.\n\nИнтерес за бизнес сътрудничество с български фирми за био сушени плодове и ядки, пчелен мед, сирене и кашкавал проявява и компанията Orbis Novus Corp.\n\nItochu Corporation също търси бизнес контакти с производители на български сок от грозде и наливно вино, които ще могат да осъществят експорт на продукцията.\n                    ", "date": "2017.09.14", "title": "Японци търсят български рапани и биопродукти"}
{"url": "http://www.monitor.bg/a/view/1676-%D0%9D%D0%B5%D0%BC%D1%81%D0%BA%D0%B0%D1%82%D0%B0-mahle-%D0%BF%D0%BB%D0%B0%D0%BD%D0%B8%D1%80%D0%B0-%D0%BD%D0%BE%D0%B2%D0%BE-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Една от най-големите компании в автомобилната индустрия - немската MAHLE, планира ново разширение на производството си в България. С него страната ни ще се превърне в един от основните й производствени центрове. Това стана ясно на среща във Франкфурт между зам.-министъра на икономиката Александър Манолев и Вилхелм Емперхоф, член на ръководството на концерна, съобщиха от министерството на икономиката.\n\nНа срещата присъстваха и Кай Люке, ръководител на направление Външни отношения на MAHLE и Томас Шулте, президент и главен изпълнителен директор на дъщерната им компания BHTC. MAHLE има годишен оборот от 12,3 млрд. евро, а за нея работят 77 000 служители в 170 производствени предприятия и 15 изследователски и развойни центрове по света.\n\nВ момента в България оперира дъщерното им дружество BHTC, което е има свой завод в индустриална зона Божурище. Сега там работят 400 човека като плановете на компанията са те да нараснат до 600 в следващите години, стана ясно по време на срещата. Ще започне производството на нови компоненти, а в дългосрочен план размерът на дружеството има потенциал да се утрои.\n\n„Можете да разчитате на пълна подкрепа на държавата в реализирането на тези планове“, подчерта зам.-министър Манолев. По думите му основен приоритет на екипа в Министерството на икономиката е развиването на индустриалните зони. „В кратки срокове успяхме да решим някои от натрупалите се през годините проблеми със зона Божурище, като към момента се работи за изграждане на железопътен терминал към нея и подобряване на връзките с публичния транспорт. Също така се развива инфраструктура, която да отговаря на специализираните нужди на компаниите от автомобилния сектор и производителите на части и компоненти“, допълни той.\n\nЗам.-министър Манолев представи и мерките за намаляване на административната тежест от страна на правителството и насърчителните мерки по Закона за насърчаване на инвестициите. „При откриване на своето производство вече веднъж сте се възползвали от насърчителните мерки като стратегически инвеститор, но при толкова сериозна нова инвестиция, можете да го направите отново“, обясни той.\n                    ", "date": "2017.09.14", "title": "Немската MAHLE планира ново разширение на производството си в България"}
{"url": "http://www.monitor.bg/a/view/38853-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%93%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D1%84%D0%BE%D1%80%D1%83%D0%BC-%D0%B7%D0%B0-%D1%82%D1%83%D1%80%D0%B8%D0%B7%D1%8A%D0%BC-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    Министърът на туризма Николина Ангелкова проведе работна среща с г-жа Панси Хо, вицепрезидент и главен секретар на Глобалния форум за туризъм и икономика, съобщиха от министерството на туризма.\n\nПанси Хо е и вицепрезидент на Китайската туристическа камара, а също е в ръководството на Световния съвет за туризъм и пътувания (ССПТ). Освен това е изпълнителен председател и управляващ директор на финансовия конгломерат Шун Так холдингс (Shun Tak Holdings Limited). Двете разговаряха в рамките на 22-рата Генерална асамблея на Световната организация по туризъм (СОТ), която се провежда в град Чънду, Китай. Те обсъдиха перспективите за развитие на туризма в България, както и бъдещи взаимни партньорства, съобщи пресцентърът на МТ.\n\nМинистър Ангелкова е запознала г-жа Панси Хо с проектите, по които работи страната. Един от тях е подготовката за 2-рото издание на Международния конгрес на световните цивилизации и древните маршрути, който ще се състои в края на идната година. Министърът е посочила, че ведомството и правителството водят последователна политика за утвърждаването на страната ни като туристическа дестинация в четири сезона. Тя е обяснила още, че се работи усилено за постигането на ежегодни ръстове в туристическия сектор, като се очаква това да се превърне в устойчива тенденция.\n\nПанси Хо е поздравила Ангелкова за избора инициативата \"2017 - Международна година на устойчивия туризъм за развитие\" да се отбележи именно с пощенска марка. Коментирала е, че това е интересен и подходящ начин да се постави акцент върху идеите на международната инициатива.\n\nГлобалният форум за туризъм и икономика ще проведе събитие през октомври в район Макао, Китайска народна република (КНР). Участие във форума ще вземе и България. Фокус на събитието ще е насърчаването на регионалния туризъм в рамките на инициативата 16+1, която включва страните от Централна и Източна Европа и Китай. Страната ни ще участва в дебати за публично-частното партньорство, както и в информационен щанд, на който ще се показват рекламни материали на българския туризъм.\n\nГлобалният форум за туризъм и икономика е водеща международна платформа за популяризиране на устойчивото развитие на световната туристическа индустрия. Събитието се организира от правителството на специален административен район Макао с подкрепата на правителството на КНР, СОТ, ЮНЕСКО, ССПТ, Европейската туристическа комисия (ЕТК), Федерацията на световните туристически градове (ФСТГ) и Китайската федерация на индустрията и търговията (КФИТ). От своето учредяване през 2012 година до днес във форума са взели участие повече от 7000 души от над 63 държави, сред които 54 делегации от различни китайски провинции и над 300 международни лектора, се припомня в прессъобщението.\n                    ", "date": "2017.09.14", "title": "Министър Ангелкова се срещна с вицепрезидента на Глобалния форум за туризъм и икономика"}
{"url": "http://www.monitor.bg/a/view/3915-fibank-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%80%D0%B5%D1%89%D0%B0-%D1%81-%D0%BC%D0%B8%D0%BD%D0%BE%D1%80%D0%B8%D1%82%D0%B0%D1%80%D0%BD%D0%B8%D1%82%D0%B5-%D0%B0%D0%BA%D1%86%D0%B8%D0%BE%D0%BD%D0%B5%D1%80%D0%B8/", "text": "\n                    На 14 септември 2017 г. бе проведена поредна среща на ръководството на Fibank (Първа инвестиционна банка) с миноритарните акционери на банката.\n\nРедовните срещи с миноритарните акционери се провеждат от 1 февруари 2016 г. и са част от политиката на Fibank по стриктно прилагане на международните стандарти в доброто корпоративно управление, утвърдени от Международната финансова корпорация (IFC), която е партньор на банката от 2010 г.\n\nНа срещата присъстваха г-н Неделчо Неделчев, Главен изпълнителен директор (CEO) на банката, г-н Светозар Попов - Главен директор Риск (CRO), г-жа Севдалина Василева, Главен директор ритейл (CRBO) и г-н Живко Тодоров, Главен финансов директор (CFO).\n\nНа срещата ръководството на Fibank представи пред миноритарните акционери финансовите резултати на банката към 30 юни 2017 г.\n\nБанката постига стабилно ниво на приходи и добра възвращаемост на активите.\n\nКъм 30 юни 2017 г. печалбата на Първа инвестиционна банка преди обезценка и данъци е в размер на 86 млн. лв., а нетната печалба е 43.5 млн. лв. За първите шест месеца на 2017 г. нетният лихвен доход е в размер на 130 млн. лв. и нетният доход от такси и комисиони е 51.2 млн. лв.\n                    ", "date": "2017.09.14", "title": "Fibank проведе среща с миноритарните акционери"}
{"url": "http://www.monitor.bg/a/view/75745-%D0%A5%D0%B2%D0%B0%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%8F%D0%B9%D1%86%D0%B0-%D1%81-%D1%84%D0%B8%D0%BF%D1%80%D0%BE%D0%BD%D0%B8%D0%BB/", "text": "Продавали ги в 2 големи търговски вериги в София и областта\n                    В пакетиращ център за яйца у нас, обслужващ 3 ферми с кокошки носачки са били открити яйца с фипронил. Това съобщи днес министърът на земеделието Румен Порожанов. Две от фермите са собственост на консоциум \"Агробизнес“ АД, а третата - на \"Агроинвест продукт\" АД.Спрени са от реализация общо 152 368 яйца в пакетиращия център, 109 024 в склад за търговия на едро и 99 781 в търговската мрежа. Наложена е възбрана яйца и живи птици да не напускат обектите. От Българската агенция за безопасност на храните (БАБХ) предупредиха потребителите да не купуват яйца от партиди с номера 3BG04001; 1BG04001 и 3BG04003. Те са изписани върху опаковките на продуктите или върху самите яйца. От агенцията съветват потребителите, които са закупили яйца с горепосочените маркировки да не ги консумират, а да ги върнат обратно в обектите, от които са ги закупили.„Докато не бъде установена конкретната птицеферма, източник на яйцата с отровата е спряно производството в трите обекта за кокошки-носачки“, каза Любомир Кулински директор по контрол на храните в БАБХ.Според заместник изпълнителния директор на агенцията доц. Тодорка Янковска уточни, че установеното от лабораторни проби съдържание на фипронил в яйца от трите ферми е показало ниво от 0,027 милиграма на килограм, което е 5,4 пъти на допустимата норма от 0,005 мг/кг. „Опасната доза за човека е 0,72 мг на килограм“, добави тя.Янковска отчете още, след 25 август са били направени общо 569 инспекции, от които 435 на складове и предприятия, преработващи или влагащи в производството яйца и 134 във ферми, в които се отглеждат кокошки носачки. „При извършените проверки на складовете и предприятията бяха проследявани доставките на яйца и яйчни продукти с произход страните членки на ЕС, предлагани на пазара или за влагане в производството на храни. На всичкщи фирми използващи яйца и яйчни продукти в производството си са връчени предписания да изискват доказателства с лабораторни изпитвания за фипронил на всяка доставка. При липса на такива доказателства се вземаха проби, които се изпращаха в акредитирани лаборатории“, уточни тя и добави, че на всички български производители на яйца пък е било препоръчано да изпратят за изследване проби за да докажат отсъствието на отровата.За проблема с финоприла у нас се заговори в средата на юли, когато бе получена информация от ЕК за пратка от половин тон яйчен прах с отровата, доставена от Германия през март. По-късно у нас бяха установени още вносни партиди с яйчни продукти, съдържащи забранения инсектицид.Междувременно от „Лидл България“ съобщиха, че проактивно и незабавно се спрели от продажба и изтеглили от всичките си магазини в страната абсолютно всички количества от консорциум „Агробизнес“, а не само партидните номера на продуктите, посочени в официално изявление на БАБХ по-късно днес.\n\n\n                    ", "date": "2017.09.14", "title": "Хванаха и отровни  български яйца"}
{"url": "http://www.monitor.bg/a/view/30995-%D0%9F%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%BF%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0/", "text": "\n                    В Министерския съвет днес представят кандидатурата на София за домакинство на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. На официалното събитие ще присъстват вицепремиерът и външен министър Екатерина Захариева, министърът на здравеопазването Николай Петров и столичният кмет Йорданка Фандъкова. В края на юли Министерският съвет взе решение за издигане на кандидатурата на София за домакин на Европейската агенция по лекарствата, а в писмо, изпратено от премиера Бойко Борисов до председателя на Европейския съвет Доналд Туск и до председателя на Европейската комисия Жан-Клод Юнкер бяха изтъкнати предимствата на българската столица като нова локация. Общо 19 държави кандидатстват за домакинство. До 30-ти септември Еврокомисията ще извърши преглед на внесените кандидатури, а решението за релокация на Европейската агенция по лекарствата трябва да бъде взето през ноември. Централата на агенцията в момента е в Лондон, но ще бъде преместена след решението на Великобритания да напусне Европейския съюз. \n                    ", "date": "2017.09.14", "title": "Представят кандидатурата на София за домакинство на Европейската агенция по лекарствата"}
{"url": "http://www.monitor.bg/a/view/52226-%D0%9F%D0%BE%D0%BB%D0%B8%D1%86%D0%B0%D0%B8-%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BE%D1%82-%D0%9C%D0%92%D0%A0-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BD%D0%BE%D0%B2-%D0%BF%D1%80%D0%BE%D1%82%D0%B5%D1%81%D1%82/", "text": "\n                    Служителите в системата на МВР излизат на нов протест. Той съвпада с професионалния празник на пожарникарите.\n\nУниформените служители се събират, за да поискат отново повишение на заплатите си. Те настояват парите им да се увеличат с 15% със задна дата. От ръководството на МВР обаче са категорични, че това няма как да стане и обещават скок на възнагражденията от 1 януари догодина.\n\nПланираният протест е част от серията полицейски демонстрации, които полицейските синдикати организират от 5 юли насам.\n                    ", "date": "2017.09.14", "title": "Полицаи и служители от МВР излизат на нов протест"}
{"url": "http://www.monitor.bg/a/view/73058-%D0%9E%D0%BF%D0%B8%D1%81%D0%B2%D0%B0%D1%82-%D0%B6%D0%B8%D0%BB%D0%B8%D1%89%D0%B5%D1%82%D0%BE-%D0%BD%D0%B0-%D0%B6%D0%B5%D0%BD%D0%B0-%D0%BD%D0%B0%D1%80%D0%B5%D0%BA%D0%BB%D0%B0-%D0%BA%D0%BC%D0%B5%D1%82-%D0%B4%D0%B8%D0%BA%D1%82%D0%B0%D1%82%D0%BE%D1%80/", "text": "\n                    Диляна Маркосян, която нарече кмета на врачанското село с. Синьо бърдо „диктатор”, а той я осъди, сега ще трябва да плати висока цена. Днес държавен съдебен изпълнител ще дойде да опише жилището на семейството.\n\nИсторията започва още през 2013 г., когато Маркосян се опитва да отвоюва открадната наследствена земя в землището на село Синьо бърдо. Открадва я фирма фантом, не без участието на длъжностни лица. Тя печели делото за тази земя от 18 декара.\n\nВ същото време покойният вече бивш кмет на с. Синьо бърдо завежда дело за клевета. Делото продължават наследниците му и го печелят в съда.\n\nСумата е 5000 лв. обезщетение, после тя нараства със съдебните такси, с лихвите – на 11 000, сега на 17 000 и така се стига до днешния ден, в който семейството ще остане без жилище.\n\nДиляна Маркосян каза пред камерата на bTV – абсурдна е ситуацията. В разговор с покойния кмет на селото той лично я е насърчил да отиде в прокуратурата в Мездра и да подаде жалба.\n\nЗа действието на въпросните баби – майка й и леля й, какво са направили, знаят само неговата служителка. Кметът не е бил вътре и не знае защо въпросът е станал верен спорен сега.\n\nМаркосян отишла в прокуратурата в Мездра и е подала жалба. Когато кметът е отишъл на първото дело, става ясно, че той е бил лично, когато бабите са положили подпис под пълномощно, за да продадат земята на въпросната фирма фантом.\n\nЗапочнали са делата. Тя нарекла е кмета „диктатор”, защото според нея в тези времена всеки един управляващ малко или много така управлява. Според нея това е властническа титла и няма нищо обидно в тези думи. Тя е била провокирана от негово изказване. Кметът е бил свален по Закона за конфликт на интереси.\n\nДиляна Маркосян печели битката за земята в съда през 2014 г.\n\nЕксперт графолог в София доказва, че документите не са валидни. По въпросното дело - решение за нищожност на акта за покупко-продажбата на земята, експерт от Софийски градски съд доказва, че подписите не са на нейната майка, обясни потърпевшата.\n                    ", "date": "2017.09.14", "title": "Описват жилището на жена нарекла кмет \"диктатор\""}
{"url": "http://www.monitor.bg/a/view/36667-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%BE%D1%82%D1%81%D0%BB%D1%83%D0%B6%D0%B1%D0%B0-%D0%B1%D0%BE%D0%BB%D0%B5%D0%BC%D0%B5%D0%BD-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5/", "text": "\n                    Празничен молебен за успех на всички преподаватели и ученици ще отслужи Негово Светейшество патриарх Неофит по повод началото на новата учебната година,съобщиха от Светия синод.  Той ще започне в 11.00 ч. в храма „Св. Александър Невски”, след като завърши Светата Литургия за Кръстовден, която е от 9.30 часа.\n\nПатриарх Неофит ще отправи молитва към Бога, за да изпроси Неговото благословение и закрила над българските учители и техните ученици.\n\nЗаедно с патриарха ще служат главният секретар на Светия Синод Негово Преосвещенство Мелнишки епископ Герасим, който е и председател на църковното настоятелство при патриаршеската катедрала, храмовото свещенство, както и свещенослужители от Софийската епархия.\n                    ", "date": "2017.09.14", "title": "Патриарх Неофит отслужва молебен за учениците"}
{"url": "http://www.monitor.bg/a/view/45230-%D0%92%D1%8F%D1%80%D0%B2%D0%B0%D1%89%D0%B8%D1%82%D0%B5-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%9A%D1%80%D1%8A%D1%81%D1%82%D0%BE%D0%B2%D0%B4%D0%B5%D0%BD/", "text": "\n                    Православната църква почита Въздвижение на Светия кръст Господен, наричан още Кръстовден. На днешния ден празнува един от Дванадесетте велики християнски празника, посветени на земния живот на Иисус Христос и Дева Мария. Хиляди вярващи и тази година изкараха нощта под открито небе в местността Кръстова гора в Родопите. Там беше отслужена Света литургия и изложена за поклонение частица от разпятието на Христос.Преданието разказва, че точно на това място е била скрита частица от Кръста, на който бил разпнат Спасителят. Затова хората вярват, че мястото има чудодейна сила. Теидват за да могат да опростят греховете си и се молят за здраве.Хората спят под звездите в планината, защото вярват, че именно днес в нощта срещу Кръстовден, Господ слиза на земята и изпълнява всяко тяхно съкровено желание.На хълма над манастира „Света Троица” са изградени параклиси, посветени на всеки един от 12-те апостоли. Край извор с името Гълъбичката хората и тази година събираха камъчета от пътеката.Вярващите отнасят намереното в домовете си за да продължи да ги пази силата на Кръстова гора. Преди отново догодина да се върнат в планината под звездите.\n\n\n                    ", "date": "2017.09.14", "title": "Вярващите християни отбелязват Кръстовден"}
{"url": "http://www.monitor.bg/a/view/81925-%D0%9D%D0%A1-%D0%B1%D1%83%D1%82%D0%BD%D0%B0-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8-%D0%91%D0%A1%D0%9F-%D1%81%D0%B5%D0%B7%D0%B8%D1%80%D0%B0-%D0%9A%D0%A1/", "text": "\n                    \n\n\n\nДепутатите преодоляха президентското вето върху поправките в Закона за опазване на околната среда, с които се отпушва изграждането на национални обекти чрез съкращаване на процедурите по обжалване. Това стана, като текстовете бяха приети за трети път със 138 гласа при необходими поне 121.\nСамите поправки разписват обжалването на оценката за въздействието върху околната среда да става на една, вместо на две инстанции, а магистратите да се произнасят в срок не по-дълъг от 6 месеца. Става въпрос само за национални обекти от стратегическа важност, включени в енергийната и интегрираната транспортна стратегии с цел преодоляването на рекета на екоорганизации при изграждането им. Президентът Румен Радев обаче се противопостави на текстовете, като атакува поправката за въвеждане на едноинстанционен процес при жалбите за оценката за въздействие на околната среда. В крайна сметка депутатите потвърдиха съкратената процедура, но соцлидерът Корнелия Нинова веднага обяви, че вече събират подписи, за да пратят поправките и на Конституционния съд.\nНовото гласуване стана след бурни дебати в пленарната зала. Шефът на правната комисия Данаил Кирилов от ГЕРБ защити промените, като подчерта, че изнудването пречи на изграждането на национални проекти със стратегическо значение.\n„Гражданското общество в България се изроди и неправителствени организации, някои от които с пари отвън, се опитват да се качват на главата на националното правителство. Гражданското общество стана на платени протестъри”, скочи в емоционална реч и Георги Марков от ГЕРБ, който бивш конституционен съдия. Той подчерта, че България е с правителствено управление, а не с неправителствено. „Протестърите по конституция нямат право на политическа дейност, а те си позволяват истеричен политически език. Ако искат да управляват, да си направят партии, да влязат в парламента, да правят 3 инстанции или 300, да спрат лифтове, да вземат да спрат и метрото”, възмути се Марков. Той направи паралел с Банско, където точно заради екоорганизации не се изгражда втори лифт. И си спомни Световната купа за жени през 2015 г., когато Линдзи Вон и други скиорки „красиви та дрънкат” се изсипали в родния курорт. Хиляди българи обаче пропуснали да ги видят, защото чакали на опашка на единствения лифт.\nСрещу Марков пък скочи социалистът Крум Зарков, който заяви, че трябва да има втори лифт на Банско, но и да остане планина, в която да се изгради. „Така, както всички тук не сме маскари, така и не всички, които протестират, са платени”, обърна се червеният депутат към Георги Марков.\nДанаил Кирилов пък призова да не се измества фокусът на дебата като подчерта, че поправките не касаят Банско и лифтовете, тъй като те не попадат в нито една от двете стратегии - енергийната и транспортната. В заключение шефът на парламентарната група на ГЕРБ Цветан Цветанов обяви, че се залага бързина, за да може с националните инфраструктурни обекти държавата да се движи в посока, която ще гарантира развитието на регионите. Той бе категоричен, че законопроектът не противоречи на конституцията. И предупреди, че точно заради забавени проекти сега страната ни е застрашена да връща 1 млрд. лв. по ОП „Транспорт”.\n                    ", "date": "2017.09.14", "title": "НС бутна ветото на президента за националните обекти, БСП сезира КС"}
{"url": "http://www.monitor.bg/a/view/44252-%D0%97%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82/", "text": "\n                    Министърът на здравеопазването Николай Петров е приет по спешност в болница, съобщиха за \"Хоризонт\" от министерството. Според първоначалната информация става дума за остра бъбречна криза, която предизвикала силни болки. \n\n\n                    ", "date": "2017.09.14", "title": "Здравният министър в болница по спешност"}
{"url": "http://www.monitor.bg/a/view/44958-%D0%9A%D1%80%D0%B0%D1%81%D0%B8%D0%BC%D0%B8%D1%80-%D0%92%D1%8A%D0%BB%D1%87%D0%B5%D0%B2-1000-%D1%83%D1%87%D0%B8%D1%82%D0%B5%D0%BB%D0%B8-%D0%BF%D0%BE-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0-%D0%B8-%D1%84%D0%B8%D0%B7%D0%B8%D0%BA%D0%B0-%D0%BD%D0%B5-%D0%B4%D0%BE%D1%81%D1%82%D0%B8%D0%B3%D0%B0%D1%82/", "text": "\n                     Има недостиг в цялата страна от около 1000 преподаватели, главно по математика и физика. Директорите на училища трябва да прекратят практиката да се наемат учителите със сезонни договори. Това обяви министър Красимир Вълчев пред БНТ. \n\nУчителят не е сезонен работник, но при сключването на договорите има и две страни, обяви той. \"Призовавам учителите да не се съгласяват на такава практика\", каза още той.\n\nВълчев разкри обаче, че има недостиг на учители. Липсват около 1000 преподаватели, главно по математика и физика. \"Правим всичко възможно да подобрим условията, за да привлечем учители. Може и да нямат опит. Ще търсим и хора, които работят други професии\", каза той. Министърът бе категоричен, че всички ще си получат увеличението от 1 октомври.\n                    ", "date": "2017.09.14", "title": "Красимир Вълчев: Липсват 1000 учители по математика и физика"}
{"url": "http://www.monitor.bg/a/view/20160-%D0%A1%D1%82%D0%B0%D0%BD%D0%B8%D1%88%D0%B5%D0%B2-%D0%A0%D1%83%D1%81%D0%B8%D1%8F-%D0%BD%D0%B5-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B8/", "text": "\n                    Не смятам Русия за основна заплаха за националната сигурност. Това заяви лидерът на ПЕС Сергей Станишев в кулоарите на парламента. Поводът за коментира му е последният доклад за състоянието на националната сигурност. \nПо думите му заплахите са различни и идват от миграционните потоци, тероризъм. Той изтъкна, че влошените отношения между ЕС и Русия оказват влияние върху нашите отношения с Русия. \n„Когато се формулират документи от страна на правителството, важно е да се отчитат политическите послания”, каза той и допълни   - „Аз съм привърженик на диалога с Русия, дори и по трудни теми”. \nОтносно речта на Юнкер за състоянието на ЕС, Станишев обясни, че задава ясна посока. Откроил няколко важни новини за Българи, а сред тях е тази, че няма място за Европа на две скорости, защото иначе това е сериозен риск. Ние трябва да бъдем в ядрото на ЕС, коментара той. По думите му друго послание е за членството ни в Шенген, за което ние сме изпълнили всики условия. „Трябва правителството на България да окажем офанзива към всички страни, особено към тези, които досега са ни пречили”, каза още Станишев. Юнкер дал и ясно послание и за еврозоната и че трябва да се разшири. Този процес не бива да се протака, ако искаме силна икономически Европа, убеден е Станишев.По думите му това е възможност за страната ни, която не бива да бъде изпускана. „За да не бъдем в периферията, трябва да бъдем в ядрото. Ядрото и днес е еврозоната”, коментара той. \nСтанишев отказа да отговори на въпрос за КТБ и че е бил информиран от Цветан Василев. \n \n                    ", "date": "2017.09.14", "title": "Станишев: Русия не е заплаха за сигурността ни"}
{"url": "http://www.monitor.bg/a/view/42052-%D0%94%D0%B0%D0%B2%D0%B0%D1%82-%D0%BE%D1%89%D0%B5-213-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D0%B3%D1%80%D0%B0%D0%B4%D0%B8%D0%BD%D0%B8/", "text": "\n                    213 млн. лв. допълнително ще бъдат отпуснати за подобряване на образователната инфраструктура по ОП „Региони в растеж”. Така с вече договорените 350 млн. ресурсът за обновяване на училища детски градини и ясли, надхвърля половин милиард. Това съобщи във Велико Търново регионалният зам. министър Деница Николова. Тя поясни, че допълнителното финансиране ще бъде насочено към 22 общини. Проектите на 16 от тях вече са оценени, а останалите предстои да подадат своите проекти. Всяка община може да кандидатства само с един проект, в който трябва да обобщи няколко обекта. След сключването на договорите общините ще имат време да подготвят тръжните процедури и да изберат изпълнителите. Самите ремонти дейности в учебните заведения най-вероятно ще се проведат през лятната ваканция на 2018 г. \"Дейностите предвиждат в избраните училища, детски градини и ясли да бъде подобрена енергийната ефективност, да бъде извършена цялостна реконструкция на външната фасада, както и ремонти на дворвете и спортната инфраструктура. Програмата дава възможност и за предоставяне на бюджетна линия за оборудване, което касае учебните кабинети. За нас е изключително приятно, че това се случва в навечерието на първия учебен ден, защото дава възможност оттук нататък да осигурим качествена образователна среда както за учениците, така и за учителите и по този начин да осигурим възможността нашите деца да учат в по-приятни условия и да използват новите технологии и решения. Това ще доведе до по-качествено образование, което е и нашата обща и глобална цел\", каза зам. министър Деница Николова. В Горна Оряховица тя откри реконструираното основно училище „Св. Св. Кирил и Методий”, което бе обновено по проект „Подобряване на образователната среда” финансиран по ОП „Региони в растеж”. Ремонтните дейности са на стойност 1,5 млн. лв.\n                    ", "date": "2017.09.14", "title": "Дават още 213 млн. лв. за  ремонт на училища и градини"}
{"url": "http://www.monitor.bg/a/view/67042-%D0%92-%D0%A0%D1%83%D1%81%D0%B5%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-92-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%BF%D0%BE%D1%80%D1%8A%D1%87%D0%BA%D0%B0/", "text": "Общо 1640 студенти са се записали в първи курс\n                    До момента 92 процента от местата за първокурсници по държавна поръчка в Русенския университет „Ангел Кънчев” са заети. Това съобщи днес на пресконференция ректорът на висшето училище проф. Велизара Пенчева.\n\nОбщо 1640 студенти са се записали в първи курс, а местата са 1781. Останали са незаети позиции в някои от инженерните специалности. Срокът за подаване на документи е до 29 септември. За първа година ще се обучават 125 първокурсници в новооткрития филиал на университета във Видин, допълни проф. Пенчева.\n\nКъм 15 фирми са заявили желание да плащат семестриалните такси на студенти, като ангажиментът е след завършването младите хора да започнат работа в тях. Интересът на бизнеса е предимно към специалностите „Машинно инженерство” и „Земеделска техника и технологии”. Само във филиала в Разград предприемачи са заявили желание да поемат таксите на 25 студенти. Общо партньорските фирми, с които работи университетът, са над 100.\n\nАкцент в работата на академичното ръководство и през тази учебна година ще е разширяване на международните контакти с чуждестранни висши училища. С Политическия университет в Каталуния, Испания се подготвя обучение в магистърската програма по транспортни технологии и логистика, а с Хубейския технологичен институт във Вухан, Китай – в бакалавърската програма по компютърни науки. В процес на подготовка са договори за съвместно обучение с още три висши училища – във Франция, в Китай и във Виетнам.\n\nОфициалното откриване на новата академична година в Русенския университет ще бъде на 18 септември пред сградата на Ректората.\n                    ", "date": "2017.09.14", "title": "В Русенския университет 92 процента  изпълнение на държавната поръчка "}
{"url": "http://www.monitor.bg/a/view/44033-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D0%BA%D0%B0%D0%B7%D0%B0-%D0%9D%D0%B5-%D0%BD%D0%B0-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B0-%D0%B2-%D0%A1%D1%82%D1%80%D0%B5%D0%BB%D0%B1%D0%B8%D1%89%D0%B5/", "text": "\n                    Столичният общински съвет прекрати градоустройствената процедура за строеж на небостъргач в „Стрелбище“. На първата си сесия след почивката общинските съветници единодушно решиха да поставят нова пречка пред намеренията на строителната фирма НИКМИ да издигне 44 етажна сграда до кръстовището на булевардите \"България\" и \"Петко Тодоров\". \nИздигането на високата сграда предизвика десетки протести на живущите в района. Стигна се дотам да премахнат оградата, която фирмата беше поставила, но тя отново се появи. НИКМИ получава терена след решение на СОС през 2006. От 2009 г. Обаче статутът на терена е за зелена площ, като предназначението му е защитено с промяна в Общия устройствен план на града. Главният архитект на София Здравко Здравков също няколко пъти се обяви против строителството и общината два пъти отказва да издаде разрешение. Това накара инвеститорът да стигне до съд. Върховният административен съд отхвърли отказите на Столична община, но все още няма промяна на устройствения план. Заради отказа на Здравков съда му е наложил и санкции, които той обжалва. „Това говори за една преднамереност, защото в рамките на един ден получих две глоби за общо 10 500 лв. Те са обжалвани, но от тази седмица отново има сигнал в прокуратурата срещу мен“, заяви Здравков. \nГлавният архитект обясни, че с решението на общинските съветници, ще могат да атакуват решението на съда като нищожно.„Ще продължим битката със зъби и нокти за защита на терена като част от зелената система с привеждането му в режим на озеленяване“, категоричен е архитектът. От НИКМИ отказват да водят разговори с Общината за промяна на мястото за строеж на високата сграда. Той призова инвеститорите да проявят достатъчно разум и да преговарят, а не двете страни да си разменят реплики през медиите.\n                    ", "date": "2017.09.14", "title": "Столичният общински съвет спря небостъргача в „Стрелбище“"}
{"url": "http://www.monitor.bg/a/view/15965-%D0%A4%D0%B8%D1%80%D0%BC%D0%B0-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0-%D0%B7%D0%B0-%D0%BD%D0%B5%D0%BF%D0%BB%D0%B0%D1%82%D0%B5%D0%BD%D0%B0-%D1%85%D1%80%D0%B0%D0%BD%D0%B0-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F/", "text": "\n                    Пазарджишкият Окръжен съд постанови община Септември да заплати сума от 184 927 лева на фирма“Хебър кооп“ за доставени стоки за социалните  и общински заведения. Продуктите са били предоставени на общината през октомври 2015 г. по сключени договори за възлагане на обществена поръчка. Хранителните доставки обаче не са били изплатени на дружеството и то потърсило правата си по съдебен ред, като общината в Септември ще трябва да плати и разноски в размер на 10 466 лева. Магистратите присъдиха и дължимата неустойка, фиксирана по двете споразумения, която възлиза на 27 739 лв. Решението не е окончателно и може да бъде оспорвано пред Апелативния съд в Пловдив.\n\n \n\n \n                    ", "date": "2017.09.14", "title": "Фирма осъди община за неплатена храна в социални заведения"}
{"url": "http://www.monitor.bg/a/view/15799-%D0%95%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%B4%D0%B0%D0%B4%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%84%D0%B8%D1%80%D0%BC%D0%B0-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B0%D1%81%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8/", "text": "\n                    Директорът на пазарджишката Регионална инспекция по околната среда и водите Костадин Гешев е сигнализирал Районната прокуратура в Панагюрище за незаконните дейности и допуснатите нарушения на екологичното законодателство от „Екотроника”ЕООД. Това информира старши експертът в екоинспекцията Цветана Чочева. Става въпрос за това, че фирмата не е изпълнила предписанията да премахне отпадъците и химичните вещества и смеси от площадките на двата обекта в Панагюрище. Констатациите са от проверката на РИОСВ – Пазарджик на 13 септември. За обекта в Индустриален парк „Оптикоелектрон” проверката установи, че не е изпълнено предписание на пазарджишката екоинспекция от 14 август 2017г. за почистване на площадката от отпадъците, за които инспекцията не е издала разрешение за съхраняването им и за представяне на документи за предаването им на лице, което притежава разрешение за тази дейност. Проверката в местността „Полето” на 5 септември в Панагюрище установи, че и там фирмата продължава нерегламентирано да съхранява отпадъци и химични вещества и смеси. Срокът за почистването на двата обекта и премахването на отпадъците и химичните вещества и смеси от тях изтече на 12 септември т.г.За новите административни нарушения на Закона за управление на отпадъците на „Екотроника”ЕООД ще бъде съставен акт.\n\n \n                    ", "date": "2017.09.14", "title": "Екоинспекция даде на прокурор фирма заради опасни отпадъци"}
{"url": "http://www.monitor.bg/a/view/56269-%D0%A0%D0%B5%D1%88%D0%B5%D0%BD%D0%BE-%D0%A8%D0%BE%D1%84%D1%8C%D0%BE%D1%80%D1%81%D0%BA%D0%B0-%D0%BA%D0%BD%D0%B8%D0%B6%D0%BA%D0%B0-%D1%81%D0%B0%D0%BC%D0%BE-%D1%81%D0%BB%D0%B5%D0%B4-10-%D0%BA%D0%BB%D0%B0%D1%81/", "text": "Фирканите водачи ще си плащат кръвната проба, ако откажат - остават без свидетелство\n                    \n\n\n                    ", "date": "2017.09.14", "title": "Решено: Шофьорска книжка само след 10 клас"}
{"url": "http://www.monitor.bg/a/view/32438-%D0%9F%D0%B0%D0%B4%D0%BD%D0%B0-%D1%82%D0%B0%D0%B2%D0%B0%D0%BD%D0%B0-%D0%BD%D0%B0-%D0%BC%D0%BE%D0%BB-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Огромна дупка зейна на втория етаж на мол „Галерия“ в Бургас, след като таванът в търговския обект се срути. Няма пострадали хора.\n\nИнцидентът станал към 15 ч. днес. Причината е в спукана тръба, поставена между втория и третия етаж, която наводнила конструкцията от гипсокартон. По това време в мол-а било пълно с клиенти. Парчета от тавана се срутили точно пред магазин за маркови стоки.\n\nСлужители от поддръжката са изнесли откъртените парчета, наводненият под вече е почистен, а работата в магазините продължава нормално.\n                    ", "date": "2017.09.14", "title": "Падна тавана на мол в Бургас"}
{"url": "http://www.monitor.bg/a/view/52185-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D1%83%D0%B2%D1%8A%D1%80%D1%82%D0%B0-%D0%B7%D0%B0-%D1%87%D0%B8%D1%81%D1%82%D0%BA%D0%B0%D1%82%D0%B0-%D0%B2%D1%8A%D0%B2-%D0%92%D0%9A%D0%A1/", "text": " Праща спешно писмо до съвета, за да замаже административния произвол\n                    Скандалният шеф на върховния касационен съд Лозан Панов, който се ползва на консигнация от олигархията, се пробва да замаже скандала с чистката в институцията. Съдията на олигархията отказа да отчете пред пленума на Висшия съдебен съвет какви са причините да разчисти десетки неудобни му служители от ВКС и да ги замени с ниско квалифицирани, но верни му пионки.Въпросът за чистката беше повдигнат на заседанието на кадровиците на Темида в четвъртък, след като в началото на съдебната ваканция ВСС прие за сведение одит за извършените от Панов съкращения. Тогава лобито му в съвета обаче успя да потули заключенията на проверяващите, които така и не бяха обявени публично. В четвъртък обаче двама от членовете на съвета – Галя Георгиева и Светла Петкова, поискаха Панов да отговори на три въпроса относно това какви мерки е взел след излизането на одита. Двете настояха шефът на ВКС да обясни по какъв начин се гарантира ефективното управление на човешкия потенциал и ефикасното разходване на бюджетните средства, както и колко и какви точно икономии на бюджетни средства са реализирани вследствие на извършените съкращения в съда.До реален отчет на Панов обаче така и не се стигна, тъй като лобито му в съвета моментално скочи да го брани. Юлия Ковачева дори открито заяви, че било по-добре е да се съсредоточат върху по-важни теми от дневния ред, неглижирайки своеволията на Панов във ВКС. В опит да подкрепи ментора си друга съратничка на скандалния съдебен шеф - Галина Карагьозова, дори се пробва да лансира тезата, че ВСС не бил компетентен да разглежда този въпрос.Явно тази защитна версия бе хрумнала на Карагьозова в последния момент, тъй като се оказа, че самият Панов не се е сетил за нея, а дори напротив – изпратил е по спешност обяснително писмо до ВСС на 12 септември, в което е пробвал да замаже административния произвол в съда. След като чу защитните дитирамби на колежките си от ВСС обаче, се присети, че не само той дължал отчет за работата си. Все пак с половин уста заяви, че бил направил сериозна реформа в съда, довела до спестяването на 393 000 лв. от заплати.  Шефът на ВАС Георги Колев:Избрахме Георги Чолаковнапълно законно Председателят на Върховния административен съд Георги Колев смята, че изборът на нов шеф на ВАС е извършен напълно законно и не вижда причина, поради която новият състав на ВСС да избира негов наследник.\"Не виждам причина за подобно тълкуване. Доколкото е налице един законов мандат на ВСС, който изтича на 3 октомври, няма никаква причина да се мисли за това. До кой момент от мандата си следващият ВСС би могъл да избере председател при наличието на различен срок на мандата – 5 и 7 години. Ако го избере на третата година, дали не остават по-малко от седем години? Така че подобно тълкуване…\", заяви Колев преди заседанието на Висшия съдебен съвет по повод изявлението на президента Румен Радев проучва избора на Чолаков, за да реши дали да подпише указа за неговото назначаване.В понеделник ВСС избра Чолаков за председател на ВАС с 20 гласа и само 5 гласа в подкрепа на другия кандидат – Соня Янкулова. 7% скок на заплатитев третата властЗаплатите на всички магистрати и съдебни служители ще се вдигнат със 7% от 1 септември 2017 г. независимо от нивото, на което работят. Това решение взе пленумът на Висшия съдебен съвет след близо час бурни спорове дали не трябва да се дадат по 127 лева \"на калпак\", а само на младшите и районните магистрати увеличението да бъде със 7 на сто.Решението бе подкрепено от 19 от членовете на съвета, а само четирима - Румен Боев, Румен Георгиев, Розалин Трендафилов и Димитър Узунов, заложиха на твърдата сума. Средствата за актуализацията на възнагражденията ще дойдат от реализирани икономии в размер на 6,5 млн. лева, както и допълнителни близо 2 млн. лева от преходния остатък. Бюджетната комисия на ВСС беше предложила друг вариант за увеличение на заплатите - на младшите съдии и младшите прокурори, както и на всички районни магистрати да се вдигнат със 7%, а на останалите - с по 127 лева. На заседанието на Съдийската колегия във вторник обаче бе поискан още един вариант за актуализация на възнагражденията – със 7 на сто за всички, т.е. равен процент за цялата система, както е било досега. Лалов иска дипломина експерти в съдаВ пълен цирк превърна бившият шеф на Софийския районен съд Методи Лалов делото, което той заведе срещу неуспешния си избор за член на ВСС. Скандалният магистрат стигна до там, че поиска дипломите на експертите, които проверяваха надеждността на електронната система, чрез която бе извършено гласуването за нов състав на съдебния съвет. Той настоя да не се дава ход на делото и защото не е ясно каква е квалификацията на вещите лица. Освен това заяви, че иска да бъде допуснат разпит на трима свидетели.Заради това забавяне петчленния съдебен състав бе принуден да насрочи заседание по делото на 28 септември заради пътувания в чужбина на едно от вещите лица. Мандатът на действащия съвет изтича на 3 октомври и самият състав от върховни съдии вече обяви, че след встъпването в длъжност на новите съдебни кадровици, произнасянето му ще е безпредметно.\n\n\n                    ", "date": "2017.09.14", "title": "Лозан Панов увърта  за чистката във ВКС"}
{"url": "http://www.monitor.bg/a/view/64204-%D0%98%D0%B7%D0%BF%D0%BB%D1%83%D0%B2%D0%B0-%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B0-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B7%D0%B0-%D0%92%D0%92%D0%A1/", "text": "\n                    Имало е и четвърто предложение за доставка на изтребители за родните ВВС, освен офертите на Швеция за нов „Грипен“, на Италия за „Юрофайтър“ и на САЩ и Португалия за Ф-16 втора ръка. Това стана ясно по време на заседанието на специализираната комисия в НС, която проучва стъпките до момента по реализирането на проекта за придобиване на нов тип самолет за бойната ни авиация. Последната фаза приключи с доклад с класиране на първо място на „Грипен“ и отпадане на офертата за Ф-16 , разгледан в последните дни на служебния кабинет „Герджиков“. Преди това се появила новата оферта, която обаче така и не била взета предвид. „В периода февруари-март 2017 г. се водят разговори и постъпва предложение, не от Швеция, за доставка на България на новопроизведени други самолети, като производителят декларира, че се вписва във финансовата рамка. Три институции са сезирани за това ново предложение“, разкри председателят на парламентарната комисия Емил Христов по време на заседанието. И уточни, че знае за това от докладна на командира на ВВС ген. Цанко Стойков по въпроса с предложение до министъра на отбраната. Самият ген. Стойков беше изслушан от депутатите в комисията и уточни, че не му е известно да е била предприета някаква стъпка от институциите по повод новото предложение. „Твърдя, че това предложение е било удачно за България“, подчерта Христов, но отказа да даде подробности за какъв изтребител става въпрос и от коя държава, защото въпросът и документите по него били поверителни. Ген.Стойков също оцени офертата положително. „Друг е въпросът, че цялостният пакет излиза много извън финансовата рамка на проекта“, посочи обаче той. На това Христов апострофира, че по програма Foreign Military Sales могат да се водят много разговори. Така на практика той индиректно разкри, че предложението за новопроизведени изтребители е свързано със САЩ, тъй като въпросната програма е американска. Само преди месеци премиерът Бойко Борисов се застъпи за това, че е по-добре бъдещите самолети за ВВС да бъдат нови, а не втора ръка.Дали ще има стъпки и разговори за включване в бъдеще на тази новопостъпила оферта все още не е ясно. Следващата сряда специализираната комисия ще излезе с доклад, в който ще обобщи работата си и ще предложи как да се действа оттук-нататък по проекта за придобиване на нов тип изтребител. \"В никакъв случай не бива да има пълно рестартиране на процедурите и проекта\", категоричен бе Христов. В същото време обаче коментира, че предложението на депутатите ще бъде за равнопоставеност на всички постъпили оферти, което предполага преговори в бъдеще да се водят с всички. Още повече, че отново бе потвърдено, че методиката, на база, на която е била направена класацията с извеждането на \"Грипен\" на първо място и отпадането на Ф-16 е направена в разрес с приетия от НС проект за инвестиционен разход. В нея след това сред задължителните критерии била добавена и схемата за плащане, на която съвместната оферта САЩ-Португалия не отговаря. Остава отворен и въпросът доколко валидна е била тази методика, след като в комисията не са установили да има министерски подпис, с който тя да е била одобрена. По време на заседанието днес стана ясно също, че в отговор на запитване САЩ и Португалия са уточнили, че в крайна сметка биха могли да се впишат в схемата за плащане, но това така и не било взето под внимание и офертата им била дисквалифицирана.\n\n\n                    ", "date": "2017.09.14", "title": "Изплува и четвърта оферта за изтребители за ВВС"}
{"url": "http://www.monitor.bg/a/view/43061-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9D%D0%B5%D0%BD%D0%BA%D0%BE%D0%B2-%D0%A1%D0%BF%D0%B8%D1%80%D0%B0%D0%BC%D0%B5-%D1%81%D0%B5-%D0%BD%D0%B0-%D0%B2%D0%B0%D1%80%D0%B8%D0%B0%D0%BD%D1%82%D0%B0-%D0%BD%D0%B0-%D0%A1%D1%82%D1%80%D1%83%D0%BC%D0%B0-%D1%81-%D0%B4%D0%B2%D0%B0%D1%82%D0%B0-%D0%B5%D0%B4%D0%BE%D0%BF%D0%BE%D1%81%D0%BE%D1%87%D0%BD%D0%B8-%D0%BF%D1%8A%D1%82%D1%8F-%D0%BF%D1%80%D0%B5%D0%B7-%D0%9A%D1%80%D0%B5%D1%81%D0%B5%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5/", "text": "\n                    „На 25 октомври с колегите министри Ангелкова, Нено Димов и Ивайло Московски внасяме пред двама еврокомисари в Брюксел вероятния проект за изграждането на най-трудния участък от АМ-Струма, ЛОТ 3.2 през Кресненското дефиле, съобщи пред журналисти Николай Нанков, министър на регионалното развитие и благоустройството. Днес заедно с Дончо Атанасов, шеф на АПИ министър Нанков направи обстойна инспекция на строящия се ЛОТ 3.3, работата по който започна на 30 август миналата година. Дължината на тази част от магистрала Струма е малко над 23 км, започва от Кресна и завършва малко след Сандански. Пусковия срок на ЛОТ 3.3 е месец май 2019, но ако работата върви ритмично както досега отсечката ще бъде завършена през октомври 2018 година. Близо 45 % от работата вече е свършена , каза регионалният министър.На метри от строящата се магистрала министър Николай Нанков посети и археологическите разкопки на неолитно селище в м. Османица до село Дамяница, които в момента извършват археолози от София и Благоевград: „Натъкваме се на уникални артефакти, разказа един от ръководителите археолози Иван Вайсов от Института по археология към БАН. Наели сме около 260 души, които се трудят упорито на площ от 70 дка. До 2 месеца ще сме завършил работата по изследването на това древно селище, което датира някъде от 5-6 хиляди години преди Христа“, обясни археолога.„От петте варианта за ЛОТ 3.2 през Кресненското дефиле най-удачен е източния Г10.50. В посока Кулата ще се пътува по сегашното трасе, което ще бъде разширено и обезопасено със съвременни пътни съоръжения, а в посока София ще се изгради ново трасе по билото на Кресненското дефиле. Ще бъдат изградени 5 пътни възела, места за тържища, 4 паркоместа и места за отдих, информира министър Нанков. На общественото обсъждане в град Кресна преди няколко дни някои от т.н. еколози, които въобще не изразяват становището на повечето екоорганизации нарекли този вариант „път - убиец“. Точно този проект е най-обезопасеният, защото движението по двете трасета ще бъде еднопосочно и ще има ограничение на скоростта до 80км/ч. Изграждането на 15км тунел е много рисковано – не дай си боже да стане земетресение или голяма катастрофа в тунела, не ми се мисли за последиците. А при варианта с двете трасета винаги има авариен изход. Пък и строителство на такъв тунел е много, много по-скъпо“, обясни министър Нанков. Той допълни още, че т.н. еколози са събирали подписка в Кресна срещу проекта с двете трасета, която щели да представят в Брюксел. Ние ще предадем тяхната подписка на компетентните органи за разследване, защото получихме информация от местни жители, че са ги карали да се подписват в присъствена книга за общественото обсъждане“, информира министър Николай Нанков.\n\n\n                    ", "date": "2017.09.14", "title": "Министър Нанков: Спираме се на варианта на \"Струма\" с двата едопосочни пътя през Кресненското дефиле"}
{"url": "http://www.monitor.bg/a/view/11081-%D0%92%D1%8A%D0%BB%D1%87%D0%B5%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%9E%D0%A3-%D0%9D%D0%B8%D0%BA%D0%BE%D0%BB%D0%B0-%D0%92%D0%B0%D0%BF%D1%86%D0%B0%D1%80%D0%BE%D0%B2-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B2-5-%D0%9E%D0%A3-%D0%B2-%D0%A1%D0%BE%D1%84%D0%B8%D1%8F/", "text": "\n                    Образователният министър Красимир Вълчев ще открие новата учебна година в 10 часа в ОУ „Никола Вапцаров“ – с. Селановци в област Враца, съобщиха от МОН.Заместник-министър Таня Михайлова пък ще участва в откриването утре от 9 часа в Професионална гимназия по икономика в Перник; в VI СУ „Св. Св. Кирил и Методий“ и в 10 часа в ПГТС „Арх. Йордан Миланов“, отново в същия град.Откриването на учебната година в 119 СУ „Акад. Михаил Арнаудов“ пък ще бъде с участието на заместник-министър Деница Сачева, а заместник-министър Петър Николов ще посети 32 СУ в София. Заместник-министър Иван Димов ще бъде в 9.30 часа в ПМГ „Акад. С.П. Корольов“ – Благоевград.Столичният кмет Йорданка Фандъкова пък открие учебната година  в 5 ОУ в София от 9 часа.\n                    ", "date": "2017.09.14", "title": "Вълчев открива учебната година в ОУ „Никола Вапцаров“  във Враца, Фандъкова в 5 ОУ в София "}
{"url": "http://www.monitor.bg/a/view/9576-%D0%91%D0%B5%D0%B7%D0%B4%D0%B5%D1%82%D0%BD%D0%B8-%D1%81%D0%B5-%D0%BC%D0%BE%D0%BB%D1%8F%D1%82-%D0%BD%D0%B0-%D0%93%D0%BE%D1%81%D0%BF%D0%BE%D0%B4-%D0%B7%D0%B0-%D1%80%D0%BE%D0%B6%D0%B1%D0%B0/", "text": "  Хиляди спаха под открито небе с вярата, че Христос слиза от небето и изпълнява най-съкровените им желания\n                    Стотици семейства са се сдобили с рожби, а силата на вярата е изцерила хиляди отчаяни хора от неизлечими болести. Чудодейните им истории са записани в специалната летописна книга на манастирската обител, откъдето са категорични, че изцеленията са със силата на вярата в Господа и благодарение на искрените молитви. Над 10 000 души се събраха и тази година на Кръстовден на светия връх, за който преданието разказва, че точно там е била скрита частицата от кръста Господен. Затова и хората вярват, че местността има чудодейни сили и в нощта на 14 септември – Кръстовден, ще се сбъднат и най-съкровените им желания Хората идват на Кръстова гора, за да опростят греховете си и да измолят здраве за себе си и семействата си. Мнозина са и тези, които не са православни християни, но също посещават Кръстова гора в последна надежда за изцеление. Анифе например е страдала от остра бъбречна недостатъчност. Идвала е няколко поредни години на святото място, където е нощувала в нощта на 14 срещу 15 септември. „Пренощувах тук и просто много силно вярвах, че тук ще получа изцеление, силно вярвах във висшата сила, в Бога и чудото стана. Господ беше с мен и ми помогна. Аз оздравях! Винаги идвам на това свято място за хиляди благодарности и преклонение пред Бога”, казва жената. Именно нейната история е една от записаните в летописната книга на манастира. Там се събират всички истории, които хората искат и могат да разкажат за себе си. Йеромонах Серафим от манастира пък разказва, че благодарни на Бога семейства, които дълги години не са можели да имат деца, след преспиване и молитви в обителта са се сдобивали с рожби По думите му по 150 кръщенета се правят.„На ден правим по 150 кръщенки на деца, чиито майки не са можели да имат рожби. Идвали са при нас, преспали са и са се молили, заченали са и когато детето навърши годинка, идват и го кръщават при нас. Много хора има, на които силата в Господа и молитвите са помогнали”, казва отец Серафим.На 14 септември Пловдивският митрополит Николай отслужи божествената света литургия в манастира „Св. Троица – Кръстова гора”, каквато е традицията от години.За Кръстова гора хората знаят, че е място, където се дава благодатна помощ на тези, които търсят истината и правдата. Местността не само има формата на кръст с размери 450 м на 200 м, но е и заобиколена от естествени пирамидални планински възвишения. Нейното местоположение се съчетава с лъчите на слънцето, които падат по определен начин на това свято място.\n                    ", "date": "2017.09.14", "title": "Бездетни се молят  на Господ за рожба"}
