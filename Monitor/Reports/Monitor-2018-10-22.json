{"url": "https://www.monitor.bg:443/bg/a/view/alek-aleksiev-se-snima-v-preden-post-s-orlando-blum-147540", "text": "Актьорът Алек Алексиев получи шанса да се снима  рамо до рамо с Орландо Блум във филма „Преден пост“, научи „Монитор“. Макар ролята на звездата от медицинската драма „Откраднат живот“ да е поддържаща, той е един от двамата български артисти, успели да вкарат имената си в каста. Другият е младият Марин Рангелов, който дебютира на големия екран миналата година в лентата на режисьорката Иглика Трифонова - „Асансьор за пациенти”. Филмографията на Рангелов се допълва от проекта на Netflix „Ангелът“, вдъхновен от историята на египетския бизнесмен Ашраф Маруан. като по-наблюдателните зрители могат да разпознаят там и други нашенци - Башар Рахал и Атанас Сребрев. С участие в „Преден пост“ се разписват и звездите от хитовия сериал „Бягство от затвора“ - Джеф Пери и Еймори Ноласко. През септември, когато снимките на холивудската продукция бяха в разгара си, двамата успяха да се полюбуват на родни красавици от една ръка разстояние. Ноласко и Пери вдигаха наздравици в компанията на Мис Плеймейт 2018 Жанета Осипова, Мис Силикон Джулиана Гани и още куп изкусителки като специални гости на афтър парти на „Плейбой“, част от Седмицата на модата в София. Преди дни синът на легендарния холивудски ас Клинт Истууд-Скот, който има главна роля в „Преден пост“, направи втора визита у нас за да довърши работата си по проекта. Мъжът, който слага униформата на небезизвестния сержант Клинтън Ромеша, За това стана ясно от снимки и видео в социалните мрежи. „Невероятна неделя, в която почивам от снимките на „Преден пост“ в България.“, написа към кадър от лифтова кабинка той. Актьорът неведнъж сподели с феновете си, че е очарован от нашата страна. Припомняме, че сюжетът на продукцията се върти около битката на американски войници с 400 талибани в Афганистан през октомври 2009 година. Филмът е базиран на едноименния бестселър на журналиста Джейк Тапър. На режисьорския стол сяда Род Лури, а участие взимат още звездата от „Три билборда извън града“ Кейлъб Ландри Джоунс и синът на Мел Гибсън – Майло.", "date": "2018.10.22", "title": "Алек Алексиев се снима в „Преден пост“ с Орландо Блум"}
{"url": "https://www.monitor.bg:443/bg/a/view/nzok-s-blizo-polovin-miliard-poveche-za-2019-a-147587", "text": "Националната здравноосигурителна каса за 2019 г. ще разполага с 490 млн. лв. повече и ще достигне 4,350 млрд. лв., това каза Жени Начева, зам.-министър на здравеопазването и председател на Надзорния съвет, след заседание на надзорниците по повод публикувания проект на бюджета на касата. По думите й със средствата от увеличението ще се плаща на болниците и за лекарства. С част от тях ще бъдат покрити частично и дълговете за лечение на български граждани в чужбина, към които издължаването става по график и се предвижда да бъдат изчистени към 2021 г. За българските болници са предвидени над 2 милиарда или 180 млн. лв. повече. За лекарства средствата нарастват със 117 млн. лв. и догодина ще достигнат 1,176 млрд. лв. Надзорниците смятат, че разходите по перо медикаменти могат да бъдат намалени чрез по-големи отстъпки от страна на фармацевтичния бизнес. Освен това, ще се следи и за ефекта от лечението с всеки медикамент, което според тях също ще намали неефективните разходи по това перо. Ще се стараем да постигне добро договаряне с фирмите така, че пациентите да не бъдат ощетени по никакъв начин, подчерта зам.-министър Жени Начева. През 2019 г. НЗОК ще плати 160 млн. лв. на чуждестранни здравноосигурителни фондове за лечението на българи зад граница. През тази година по това перо са планирани 73 млн. лева. В проектосметката за следващата година са заложени 200 млн. лева повече за доболничната помощ и 10 млн. лева повече за зъболекарите, като цифрите ще достигнат съответно 407,207 млн. лв. и 167 милиона е записано в проектобюджета. В областта на извънболничната медицинска помощ се опитваме да поставим акцент върху профилактиката, да въведем критерии и индикатори за наблюдение за резултатите от профилактиката на пациентите. Това каза още зам.-министър Начева и допълни, че се планира НЗОК както и ядрено-магнитния резонанс, обясни Начева и добави, че приходната част на бюджета е с 50 млн. лева по-малка от разходната, което означава, че е заложен дефицит. Той ще бъде покрит с натрупания остатък от няколко години, който също е в размер на близо 50 млн. лева. Предстои проектосметката да бъде обсъдена от Министерския съвет, а след това гласувана и от Народното събрание. Фондът за лечение на деца ще бъде закрит, а функциите му ще бъдат поети от Националната здравноосигурителна каса (НЗОК), съобщиха междувременно от Министерството на здравеопазването. За това се планира да има допълнителен трансфер от 16 млн. лева. Закриването му е част от реформата на здравеопазването у нас, предложена от здравния министър Кирил Ананиев. Освен това, Изпълнителната агенция „Медицински одит“ и Изпълнителната агенция по трансплантациите също ще бъдат слети. Новата структура ще се нарича „Агенция за медицински надзор“. Лечебната част, тоест трансплантациите ще преминат към НЗОК. Пациентските организации смятат, че не бива да се прави подобен експеримент с болните деца, а НЗОК няма капацитет да обработва и придвижва документите и преписките за лечението на децата. Парламентът ще решава дали да се откриват или не нови болници. Тази промяна е залегнала в проект за изменение на Закона за лечебните заведения. Предвижда се те да залегнат в преходните и заключителните разпоредби на Закона за Бюджета на Националната здравноосигурителна каса. Сега тази процедура е в правомощията на Министерството на здравеопазването, като здравният министър е служебното лице, което окончателно парафира набора от документи. По подобен начин сега се откриват и закриват университети, факултети и техните филиали. Освен това се предвижда при откриването на всяка нова болница да се взима предвид дали тя е необходима за съответния регион или не, като за целта се гледат и потребностите, описани в Националната здравна карта.", "date": "2018.10.22", "title": "НЗОК с близо половин милиард повече за 2019-а"}
{"url": "https://www.monitor.bg:443/bg/a/view/sys-smjana-na-kasovi-aparati-i-softuer-danychnite-vkarvat-150-mln-leva-v-budjeta-147583", "text": "Около 330 млн. лева губи хазната годишно от неотчитане на обороти. Данъчните се надяват с промени в наредбата за за регистриране и отчитане на продажби в търговските обекти чрез фискални устройства да вкарат във фиска 150 млн. лева. Това стана ясно от думите на говорителят на Националната агенция по приходите (НАП) Росен Бъчваров. Държавата ще се опита да изкара „на светло“ оборотите на големи търговци, основно дискотеки и ресторантьори. Основните промени засягат търговците, производителите на фискалните устройства, създателите на софтуери за управление на продажбите и електронните магазини. От НАП въвеждат нови изисквания към софтуерите, които управляват търговската дейност, електронните магазини влизат в регулация, а оттук нататък техниците и сервизите ще подлежат на разрешителен режим от Българския институт по метрология. Последното се дължи на факта, че техниците си позволяват намеса във фискалните устройства с цел манипулиране. „Загубите за бюджета от укриване на приходи от търговците на едро и дребно надвишават дори загубите, които се търпят от организирани ДДС измами“, призна Васил Панов, директор на \"Данъчно-осигурителен контрол\" в НАП. Големите търговци, като магазини, ресторанти и нощни заведения, работят със софтуер за управление на продажбите, с промените ще бъдат избегнато възможността за изпращане на само част от продажбите към НАП чрез наподобяващи фискални бележки от принтери. По данни на НАП при 70 на сто от проверките се установява, че чрез софтуерите се манипулира данните. Подобни загуби идват и от заведения с големи обороти всяка нощ, при които при проверки се установява, че съхраняват данните от продажбите си в Северна Америка. „Това не е случайно, защото извличането на информацията за натрупания оборот, е невъзможно“, смята Бъчваров. С промените данъчните инспектори ще може да проследят кои е произвел софтуера за продажбите в обекта, кои използва програмите и къде точно се записва информацията. Според разпоредбите, които вече влязоха в сила, продажбата ще се отчита пред данъчните до пет минути по електронен път. Ще се създаде и публичен регистър за търговците, които извършват електронна търговия, които ще бъде качен на сайта на НАП. Към момента данъчните отчитат, че сигналите от гражданите за измами са се изравнили почти по равно между електронните магазини и физическите магазини. До 31 март 2019 г. 202 000 касови апарата трябва да бъдат приведени с новите изисквания на наредбата. Точно половината няма нужда бъдат сменяни, защото те могат да бъдат доработени с промяна в техния софтуер. Всички, регистрирани по ДДС компании, които притежават тези 202 000 апарата трябва да приведат дейността към изискванията. Всеки търговец, които използва софтуер за управление на продажбите, който е свързан с фискален принтер или фискално устройство, до края на март на 2019 г. в случай, че е регистриран по ДДС, трябва да приведе софтуерът да управлява всички фискални устройства в търговския обект и производителя на софтуера да го преправи, така че да не му позволя произволно печатане на фалшива касова бележка или всяка втора или трета бележка да не бъде записвана във фискалната памет на устройството. За всички останали компании, нерегистрирани по ДДС, срокът е до края на юни 2019 г. Това са по-малките търговски обекти и за тях същото трябва да се случи – или промяна на софтуера, или смяна на касовия апарат или свързване на софтуера за управление на продажбите с фискалното устройство в търговския обект. Големите търговци, каквито са веригите за храни и стоки, и ползват т.нар. интегрирани системи, ще трябва да приведат дейността си до края на 2019 г. Днес браншовите браншовите организации се оплакаха, че сроковете за въвеждане на новите изисквания на наредбата са твърде кратки. Затова настояват вместо от 31 март 2019 г. изпълнението й влезе в сила от началото на 2020 г. От НАП коментираха, че всяко нововъведение в данъчната политика се възприема винаги на нож, затова са подготвили разяснителна кампания. До края на тази седмица всички сервизни фирми за поддръжка на фискални системи ще получат инструкции и описания с промените в законодателството. Такова персонално писмо от НАП ще получи и всяко едно регистрирано по ДДС лице, в което ясно и подробно са описани сроковете, предстоящите стъпки, възможностите софтуерно фискалните устройства да бъдат доработени, или ако не могат, да се види каква хардуерна промяна трябва да се извърши, разясни говорителят на НАП. На сайта на приходната агенция пък ще бъде пуснат софтуерен инструмент, който позволява на всеки търговец да провери дали софтуера, който той използва, е годен за управление на продажбите по смисъла на новите разпоредби чрез отговор на няколко въпроса. Търговците, които приемат плащания по банков път, няма да правят промени, защото нямат касови апарати. Санкциите, които грозят търговците, са до 2000 лева, но и запечатване на търговските обекти. На пазара се продават касови апарати между 150 и 400 лева, на по-новите устройства ще се наложи само „ъпгрейдване“ със софтуер. Отделно подмяната на устройствата влиза в графата разходи, признати за данъчни цели, коментира говорителят на НАП, така че търговците няма да бъдат ощетени.", "date": "2018.10.22", "title": "Със смяна на касови апарати и софтуер данъчните вкарват 150 млн. лева в бюджета"}
{"url": "https://www.monitor.bg:443/bg/a/view/14-koli-zarjazani-na-letishteto-147588", "text": "14 автомобила са зарязани на паркинга на столичното летище и никой не ги търси, съобщиха от аеропорта пред „Монитор“. Возилата не „висят“ на обществените паркинги на летището, а са преместени на специално обособена зона. „При установяване на коли с по-дълъг престой се уведомява Гранична полиция, за да се провери дали автомобилът се издирва. Ако той не се издирва, се изпраща запитване до КАТ за установяване на собственика му. По официален път дължимите суми. В случай че не последва реакция, колите се преместват на специално обособен паркинг извън територията на обществените паркинги“, обясниха от „Летище София“ процедурата за действие при непотърсените автомобили. От там обясниха още, че обществените паркинги се използват и от хора, които за дълго време напускат страната и оставят автомобилите си, като не били малко случаите, когато клиенти на паркингите заплащат престой за повече от половин година. Снимка на потънала в прах в кола на паркинга на Терминал 2 с написана върху стъклото дата 1.1.2006, се появи във фейсбук групата „Забелязано в София“ вчера и събра десетки шеговити коментари. В последните години на 12 хиляди коли, зарязани по софийските улици, са поставени стикери за доброволно преместване, съобщи Нова телевизия. Въпреки бележката за премахването на возилото голяма част от тях продължават да гният по улиците. Ако собствениците не решат доброволно да приберат бричките си, процедурите по принудителното премахване са тромави. След като инспектори поставят стикер за преместване, собственикът на старата кола има 3 месеца срок да я махне от общинския или държавния имот, върху който е паркирал. Ако не го направи, комисията отива на място втори път. Тогава в присъствието на служител от КАТ или на Столичния инспекторат возилото се вдига и се откарва на площадка за временно съхранение. \"Наистина е по-евтино отколкото да чака общината, защото когато процедурата приключи, ние я караме на наказателен паркинг и всеки ден му се начислява такса. В негов интерес е сам да си премахне превозното средство, след като не е в експлоатационна годност\", коментира зам.-кметът по финанси на София Дончо Барбалов. По данни на „Монитор“ към края на юни в специализираните гаражи в столицата има 227 коли, които са били неправилно паркирани и са преместени с паяк. Собствениците на возилата, освен че трябва да заплатят глоба за вдигането с паяк на стойност 60 лв., дължат и по 2 лв. за всеки час, който колата им е прекарала на паркинга. Така натрупаните задължения към ЦГМ достигат 6 963 038 лв.  ", "date": "2018.10.22", "title": "14 коли зарязани на летището"}
{"url": "https://www.monitor.bg:443/bg/a/view/borisov-pristigna-v-egipet-147592", "text": "Министър-председателят Бойко Борисов пристигна на официално посещение в Кайро, Египет. Той беше посрещнат с почетен гвардейски шпалир лично от премиера на страната Мустафа Мадбули, съобщиха от правителствената пресслужба. Утре премиерът Борисов ще разговаря с президента на Арабска Република Египет Абдел Фатах Ас Сиси. В продължение на разговорите им по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.", "date": "2018.10.22", "title": "Борисов пристигна в Египет"}
{"url": "https://www.monitor.bg:443/bg/a/view/vse-oshte-ne-e-vyzstanovena-mantinelata-na-pytja-kraj-svoge-147590", "text": "Мантинелата, която се скъса при катастрофата на пътя край Своге, при която загинаха 20 души, все още не е поправена, съобщи БНТ. Участъкът от пътя е преасфалтиран, но металното заграждение не е възстановено, защото община Своге и АПИ продължават да спорят, кой е неговият собственик и съответно отговаря за ремонта. Омбудсманът Мая Манолова е поела ангажимент да посредничи, за да се намери решение. От АПИ настояват, че мантинелата не е включена в проекта за реновиране на пътя и че не е поставена от фирмата изпълнител. От общината обаче контрират, че от двете страни на пътя е държавен горски фонд, а по средата пътят е републикански. Хората от Своге обаче се притесняват, че с настъпването на зимата, пътят продължава да е опасен, защото на много места храстите не са почистени и знаците не се виждат. Маркировката също на много места е заличена.", "date": "2018.10.22", "title": "Все още не е възстановена мантинелата на пътя край Своге"}
{"url": "https://www.monitor.bg:443/bg/a/view/chetiri-strani-izvyn-es-se-prisyediniha-kym-sankciite-sreshtu-rusija-147586", "text": "Четири страни извън Европейския съюз - Албания, Норвегия, Украйна и Черна гора - се присъединиха към решението на Брюксел за удължаване на действието на санкциите срещу Русия, съобщи външнополитическата служба на ЕС. \"Страните кандидати Албания и Черна гора, страната от европейската зона за свободна търговия Норвегия, както и Украйна, се присъединиха към решението на Съвета на ЕС от 12 септември за удължаване на санкциите срещу физически и юридически лица, отговорни за дестабилизирането на ситуацията в Източна Украйна\", се казва в изявлението. На 12 септември ЕС удължи с 6 месеца до 15 март 2019 г. действието на черния си списък срещу Русия, в който са включени над 150 физически и около 40 юридически лица. Междувременно руският президент Владимир Путин е наредил на правителството да изготви списък с украински физически и юридически лица, на които ще бъдат наложени икономически санкции. Нареждането фигурира в президентски указ, публикуван днес на уебсайта на Кремъл. Путин подписа указ за специалните икономически мерки, които ще бъдат взети в отговор на антируските санкции на Украйна. В указа се отбеляза, че решението е \"в отговор враждебните и противоречащи на международното право действия на Украйна, свързани с въвеждането на ограничителни мерки спрямо граждани и юридически лица от Руската Федерация\", както и за защита на националните интереси. Указът влиза в сила в деня на подписването му и подлежи на отменяне при отмяна на ограничителните мерки, наложени от Украйна на руски физически и юридически лица. През февруари 2014 г. Украйна въведе санкции срещу 1228 физически и 468 юридически лица, сред които руски чиновници, политици, шефове на компании, журналисти, някои жители на Донбас, концернът \"Алмаз-Антей\", \"Газпромбанк\", \"Аерофлот\" и др. През 2017 г. Киев наложи санкции на руски компании от сферата на интернет и медиите като Mail.ru Group, \"Яндекс\", \"ВКонтактe\" и \"Одноклассники\".", "date": "2018.10.22", "title": "Четири страни извън ЕС се присъединиха към санкциите срещу Русия"}
{"url": "https://www.monitor.bg:443/bg/a/view/berberjan-toma-belev-i-bsp-jahnaha-protesta-na-majkite-snimki-147584", "text": "Протестът на майките на деца с увреждания с искане за оставката на вицепремиера и лидер на НФСБ Валери Симеонов заради думите му по техен адрес, че са „група кресливи жени“ с „уж болни деца“ нагло беше яхнат от клакьорите на олигархията, напъващи се да разклатят властта във всеки удобен момент. На жълтите павета рамо до рамо с представителите на БСП, които се присъединиха към иначе гражданския протест, пред сградата на МС в понеделник застана галеницата на Командира Иван Костов Юлия Берберян, чиято дъщеря Мануела Малеева е сред учредителите на обслужващата задкулисието пария \"Да(й), България\". На митинга изпълзя и пипалото на Зеления октопод Тома Белев, както и „биволът“. От недоволството на майките не пропуснаха да се възползват също марионетките на Българския Мадоф Цветан Василев от „БОЕЦ“, както и хората на подсъдимата за подкуп бивша кметица на столичния район „Младост“ Десислава Иванчева, които пренесоха пред МС рехавия си протест пред общината и опънаха лозунги \"Освободете Иванчева и Петрова\". Присъствието на политици и протестъри на гражданския протест обаче, съвсем логично провокира остра реакция от страна на майките. Те обявиха, че нямат цвят и се разграничават категорично от всички, обвързани политически по един или друг начин с определени формации. Жените бяха залепили черен изолирбанд на устните си, като този начин целели да покажат, че в изказването на Симеонов няма истина и днес искали да се чува само една дума-„оставка“. \"Обвиняват ни, че дестабилизираме правителството. Според мен премиерът трябва да види дали вицепремиерът не дестабилизира правителството точно сега, когато има поети ангажименти и нещата почнаха да се случват по законодателството\", коментира Мая Стоицева. Междувременно след като от НФСБ свалиха преди броени дни доверието си от лидера на „Атака“ Волен Сидеров като шеф на ПГ на „Обединени патриоти“ (ОП), самият Сидеров прати писмо до премиера Бойко Борисов, шефа на ПГ на ГЕРБ Цветан Цветанов, вицепремиера и лидер на ВМРО Красимир Каракачанов и до Симеонов, в което настоява за незабавно свикване на Коалиционния съвет между ГЕРБ и ОП. Въпреки че Борисов бе на визита в ОАЕ, той настоя срещата на управляващите да се състои още в понеделник, за да се обсъди незабавно въпросът с \"недопустимото поведение\" на Симеонов, както и оставката му като вицепремиер. \"В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние\", посочи Сидеров в писмото си. Наред с това ръководството на „Атака“ излезе с декларация, в която съобщава, че сваля политическото си доверие от лидера на партньорската партия НФСБ. В същото време пък работодателските организации КРИБ, АОРБ и АИКБ обявиха подкрепата си към вицето в кабинета „Борисов 3“ след среща с него. Те обявиха, че Симеонов работи добре, име разбирателство между организациите и него, както и че „не може улицата да диктува поведението на хората“ и евентуални предсрочни избори не биха се отразили добре на държавата. Темата коментира от ОАЕ и министър-председателят. По думите му, ако той поиска отстраняването на Симеонов, то това би било нарушаване на коалиционното споразумение. \"Сиреч, без решение на ОП, не мога да го направя\", каза той. И разясни, че се надява самите патриоти, които също са в коалиция, да решат взаимоотношенията си помежду си. \"Ако тръгна силово искам неговата оставка, както майките настояват, това означава, че мигновено ще се счупи цялата конструкция“, предупреди Борисов. Той подчерта, че майките казват, че нямат политически искания и не търсят сваляне на правителството, но при един такъв акт, кабинетът ще падне. Премиерът констатира, че между Симеонов и Сидеров има огромно напрежение, но уточни, че когато са си слагали подписа под коалиционното споразумение, са го направили като отговорни политици. \"И сме се разбрали, че това е за 4 години\", каза още Борисов, по чиито думи всичко друго би било дезертьорство, бягане от отговорност или нарушаване на споразумението. И допълни: „Естествено, че съм заложник. Коалиционно споразумение означава, че се залагаш и в рамките на това управление, поемаш всички пасиви, които носи. Ами да подам оставка тогава?! Това ли ми казвате и да хвърля държавата в хаос преди да сме приели бюджета и всичко, което творим сега да отиде на вятъра?! Виждам какво има отстрани. Тези, които загряват, в такава тежка катастрофа ще вкарат държавата, че ви го гарантирам. Затова стискам зъби и мълча и се опитвам да си свърша работата.“. Във връзка с искането на Сидеров за конферентна връзка пък, премиерът каза, че има телефон и ако искат могат да го потърсят. В същото време самият Симеонов обясни, че ще си подаде оставката само ако тя бъде поискана и от Борисов, и от партньорите му в ОП Каракачанов и Сидеров. \"Човек не подава оставка за това, че казва истината\", заяви вицепремиерът.", "date": "2018.10.22", "title": "Берберян, Тома Белев и БСП яхнаха протеста на майките (СНИМКИ)"}
{"url": "https://www.monitor.bg:443/bg/a/view/josifov-s-15-tochki-za-tima-na-monca-sreshtu-latina-147579", "text": "Капитанът на националите Виктор Йосифов и новият му тим \"Веро Волей\" (Монца) записаха първи успех в италианската Суперлига по волейбол. Воденият от треньора Фабио Соли отбор победи \"Топ Волей\" (Латина) с 3:1 (24, 23,-22, 23) в мача от втори кръг. Центърът Йосифов изигра целия мач на изключително високо равнище. Той записа 15 точки (3 блокади), с което стана трети по резултатност за победителите от Монца. Топреализатор е иранският национал Амир Гафур с 21 точки, чехът Донован Дзаворонок добави още 16. За тима на Латина Симоне Пароди се отчете с 19 т. (1 ас, 2 блокади). \"Веро Волей\" е на седмо място с 3 точки (1 победа, 1 загуба), а \"Топволей\" - 11-и с 2 загуби. На 28 октомври (в неделя) е второто \"българско\" дерби в трети кръг - Йосифов и съотборниците му гостуват на \"Вибо Валентия\" и Тодор Скримов. Завърналият се след операция на рамото Цвета Соколов пък изигра първия си цял мач за своя \"Кучине Лубе\" (Чивитанова) при победата с 3:0 (19, 23, 18) над \"Консар\" (Равена). Диагоналът Соколов беше титуляр и се отчете със 7 точки. Най-резултатен стана Османи Хуанторена с 14 (1 блок) и заслужено беше обявен за MVP на срещата. За \"Консар\" Камил Рихлички беше отличникът с 13 т. (1 ас). \"Лубе\" е втори в класирането с 6 точки (2 победи). Соколов и съотборниците му срещат \"Калцедония\" (Верона) на Алекс Грозданов в следващия кръг.", "date": "2018.10.22", "title": "Йосифов с 15 точки за тима на Монца срещу Латина"}
{"url": "https://www.monitor.bg:443/bg/a/view/dete-v-koma-pokoseno-ot-voltova-dyga-147573", "text": "Волтова дъга на електрически стълб покоси 8-годишният Еджевит Станков от силистренското село Голеш. Момчето е е настанено в болница \"Св. Ана\" във Варна. То е в кома и в тежко състояние след като пада от металния стълб. Произшествието е станало на 19 октомври около 16.20 часа. \"Двете деца са си играели след училище с играчка, която била вързана за сезал. По едно време тя се закачила на стълба за високо напрежение. Едното дете се покатерило да я откачи. Тогава го удря ток и то пада от 5 метра височина. Детето има травма на черепа и увреждане на гръбначния стълб\", разказва кметът на Голеш Гюлтекин Алиосманов. Детето е било поразено от волтовата дъга. То е с тежки травми и изгаряния. Заради изгарянията първоначално дори не са могли да го познаят. От полицията са образували досъдебно производство по случая.", "date": "2018.10.22", "title": "Дете в кома покосено от волтова дъга"}
{"url": "https://www.monitor.bg:443/bg/a/view/sled-sreshtite-na-premiera-v-dubaj-pravim-balkanski-hyb-za-iznos-na-hrani-kym-blizkija-iztok-obzor-147572", "text": "Да се направи своеобразен хъб на Балканите за износ на храни към Близкия изток и по специално към Обединените арабки емирства (ОАЕ). Това са коментирали по време на срещата си премиерът Бойко Борисов и шейх Мохамед Бин Рашед Ал-Мактум, който е вицепрезидент и министър-председател на ОАЕ и управник на емирство Дубай, стана ясно от думите на самия Борисов след разговорите между двамата в Дубай. Премиерът уточни, че може да инвестира в консервната промишленост и в производството на полуфабрикати. Само преди ден, докато беше в Абу Даби, Борисов изтъкна, че балканските страни могат да се координират и сътрудничат в износа на животни – агнета към емирствата. По думите на Борисов с шейха са коментирали доста теми и са си дали кратки срокове по тях да има резултати. Така двамата са се разбрали „Вярно, че в други държави на Балканите е по-лесно да се получи разрешение, особено върху собствеността на земя, но нашето геостратегическо положение е такова че имат основателен интерес към нас“, каза Борисов. увери премиерът. Борисов даде да се разбере, че „сме чукали на отворени врати“. В тази връзка са се „задействали“ в рамките на 3 седмици в България да дойде икономическа делегация от ОАЕ, заедно с няколко министри. До 20 ноември пък 7 български университета ще бъдат поканени да посетят Дубай. Наред с това са обсъдили темите в сферата на високите технологии и отбранителната индустрия, а икономическите министри са в пряк контакт. каза Борисов. Сферата на туризма също щяла да бъде включена в рамковото споразумение. По време на визитата си пък били проведени няколко конферентни връзки между икономическите министри и на образованието. Темата за моста за сътрудничество в сферата на образованието, високите технологии е била приета много силно от премиера – шейх Мохамед. След един месец вътрешният министър Младен Маринов също ще бъде в Дубай, но за конференцията на Интерпол. Въпреки това домакините от емирството ще му организират посещение в техните полицайски участъци, както направили това и за Борисов. По думите на премиера можем да подпишем и споразумение за сътрудничество между полицейските служби. В тази връзка Борисов припомни, че над 7000 българи живеят в Дубай, а над 3000 нашенци са посетили страната като туристи. Борисов е предложил шейх Мохамед да дойде на визита у нас в удобно за него време, който да посети и държавния ни конен завод „Кабиюк“ край Шумен. Премиерът изтъкна, че шейхът е световен шампион по езда, луд фен на лова и имал огромна яхта, но не човек на природата и традициите, а „българинът както се казва се е родил на кон“. По думите на Борисов в родния завод ма различни коне, овце и говеда, които биха могли да бъдат много интересни за шейха. Той обаче бил много практичен и затова се разбрали да направят нещата на две стъпки – първо министерска визита и работа на комисиите в следващите месец и половина, подписване на споразумение за стратегическо партньорство и едва тогава да говорим за посещение в България. Емиратските инвеститори са добре дошли у нас. Това пък е отблязал премиерът по време на срещата си с шейх Мохамед, като изтъкнал възможностите на българските индустриални зони, съобщиха от пресцентъра на МС. Държим на приятелските връзки с ОАЕ и желаем да ги развиваме и задълбочаваме, заявил още Борисов. Премиерът изразил увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността. Министър-председателят подкара и патрукла. По време на визитата си той посети Центърът по операциите на полицията в Дубай. Там той се запозна с автомобилите, техниката и ресурсите, с които разполагат в полицейските служби в Дубай. От там се координира дейността на 28 хиляди камери в целия град. В Центъра пък постоянно дежуряли 80 полицейски служители. Самият Борисов публикува снимки в профила си във Фейсбук, от които се вижда, че той лично пробва един от луксозните джипове. Част от патрулките на местната полиция пък са марка „Макларан“. Ръководителят на полицията генерал-майор Абдула Халифа ал Мери е показал възможностите и придобивките на органите по сигурността в Дубай, а Борисов е информирал домакините за мерките, които страната ни е взела по сигурността на границите с техника и жива охрана. Той посочи, че само преди дни бяха осигурени 341 нови полицейски джипове за нуждите на гранична полиция и допълни, че страната ни планира цялостна модернизация на Института по криминалистика. Министър-председателят Бойко Борисов пристигна на официално посещение в Кайро, Египет. Той беше посрещнат с почетен гвардейски шпалир лично от премиера на страната - Мустафа Мадбули. Българската страна има интерес и би желала да види едно действително и трайно активизиране на политическия диалог с Египет, заявил Борисов  в разговора си със своя колега Мустафа Камал Мадбули, който е и министър на жилищното строителство и урбанизацията на арабската република. Настоящото посещение на българския премиер е втора визита на това равнище в историята на двустранните ни отношения с Египет, съобщават от пресцентъра на МС. Премиерът отбелязал, че правителство се стреми да поддържа интензивен политически диалог на всички нива с традиционните партньори на България в Близкия изток и Северна Африка. Той добавил, че страната ни е готова да развива пълноценни и взаимно изгодни отношения с Египет във всички области от взаимен интерес –икономика, енергетика, земеделие, сигурност, туризъм, култура, образование и други. За таз цел обаче било нужно да се очертаят конкретни действия и практически стъпки за разширяване на сътрудничеството. Борисов изразил увереност, че с настоящата му визита в Кайро ще  се постигне конструктивен диалог по ключови  теми от двустранен и регионален характер. Утре премиерът ще разговаря с президента на Арабска Република Египет Абдел Фатах Ас Сиси. В продължение на разговорите им по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.", "date": "2018.10.22", "title": "След срещите на премиера в Дубай: Правим Балкански хъб за износ на храни към Близкия изток (ОБЗОР)"}
{"url": "https://www.monitor.bg:443/bg/a/view/spukana-tryba-navodni-magazini-v-stolichen-mol-147574", "text": "Спукана тръба наводни няколко магазина в столичен мол на бул. „Цариградско шосе“ в късния следобед в понеделник. Първоначално за аварията съобщиха посетители на мола. От търговския център обясниха пред „Монитор“, че няма нищо драматично и до евакуация на хората не се е стигнало. „Наводнени са няколко магазина, които са затворени временно. Не се стигна до извеждане на хората от търговския комплекс“, уточниха от мола и допълниха, че работата в сградата продължава - заведенията и магазините, освен новоднените, работят.", "date": "2018.10.22", "title": "Спукана тръба наводни магазини в столичен мол"}
{"url": "https://www.monitor.bg:443/bg/a/view/karakachanov-pratil-pokana-do-siderov-i-simeonov-za-koalicionen-syvet-utre-147589", "text": "Покана за коалиционен съвет утре в 14.30 е изпратил до колегите си от „Обединени патриоти“ Волен Сиделов и Валери Симеонов, военният министър Красимир Каракачанов. Това заяви самият той пред журналисти в НДК, съобщи БТА. Каракачанов бе в двореца за представянето на киноспектакъла \"Бъди войник\" „Първо казвам на колегите си какво мисля и тогава си споделям мнението пред медиите“, коментира министърът, намеквайки за изявлението на Сидеров, че настоява за оставка на вицепремиера Валери Симеонов по повод думите му към вайките на деца с увреждания.  Каракачанов не посочи къде ще се състои съветът утре с аргумента, че ако го направи пред медиите, няма да могат да работят. Попитан дали ще си носи синята каска, министърът каза, че тя вече и изиграла ролята си.", "date": "2018.10.22", "title": "Каракачанов пратил покана до Сидеров и Симеонов за коалиционен съвет утре"}
{"url": "https://www.monitor.bg:443/bg/a/view/istinska-ili-mnima-zagrijenost-147577", "text": "Има светлина в тунела. Пристигането на трансплантационен екип от Хановер за договаряне на белодробни присждания у нас е обнадеждаваща стъпка. Такъв екип се очаква да пристигне и от Истанбул. Известно е, че две болници в столицата имат възможности за извършване такива трансплантации. Операциите няма как да започнат от утре. Със сигурност ще се търсят и възможности те да се извършват и в други страни, въпреки пречките от организацията “Евротрансплант”, които вместо да бъдат преодолени, се използваха месеци от бездушни чиновници като оправдание. Що се отнася до свързани с това реорганизации на Фонда за лечение на деца в чужбина и сливането на агенциите за трансплантации и медицински одит, добрата новина е, че отдавна трябваше да се предприемат мерки срещу известните единствено с непрекъснатите скандали звена. Да не стане обаче като в онази приказка вместо “да се изпишат вежди, да се избодат очите”. И всичко да потъне в нови, предимно политически спекулации. А нуждаещите се от спешно лечение да продължат да умират, както се случва през последните месеци с тези, които чакат за трансплантации на бял дроб.Ясно е, че на политиците започна да им пари от всекидневните протести. И е странно, че някои от първите коментари от тях са как чиновниците, които работят в засегнатите институции, да запазят местата си. Ако тези, които са се нагърбили с реформата продължават да обгрижват провалилите се, то няма как да се очаква, че ще помогнат на нуждаещите се от лечение.", "date": "2018.10.22", "title": "Истинска или мнима загриженост"}
{"url": "https://www.monitor.bg:443/bg/a/view/strelba-po-ofis-sgrada-na-stolichnata-ul-bojcho-vojvoda-147591", "text": "Сигнал за стрелба по офис сграда е подаден към 20.15 часа на тел.112 в района на ул.“Бойчо Войвода“, съобщиха от МВР. На място веднага са се отзовали полицаи от СДВР. Улицата е била затворена, за да се направи оглед на мястото. Според първоначалните данни изстрелите са възпроизведени от улицата към един от офисите. Няма пострадали. Охранителят е дал показания. Сградата е оборудвана с камери. Още не е ясно дали стрелбата е хулиганска проява.  Извършва се оглед в района, предприети са оперативно-издирвателни дейности за установяване на извършителя, допълват от МВР.", "date": "2018.10.22", "title": "Стрелба по офис сграда на столичната ул.“Бойчо Войвода“"}
{"url": "https://www.monitor.bg:443/bg/a/view/i-bashti-podkrepiha-iskaneto-na-majkite-v-pazardjik-za-ostavka-na-vicepremiera-simeonov-147580", "text": "Около тридесетина души се събраха пред сградата на общината в Пазарджик, за да поискат оставката на вицепремиера Валери Симеонов. Сред дошлите майки имаше и бащи на деца с увреждания, както и граждани, спонтанно решили да се присъединят към митинга. Освен  искането за оставка и скандирането за промяна на законите, протестиращите бяха издигнали транспаранти с лика на Валери Симеонов със знак  „ Забранен“ и „ОСТАВКА“. „Събрали сме се тук, за да искаме оставката на Валери Симеонов, който ни нарече „уж болни“. Този човек няма място в правителството. Ако ние  сме „уж болни“, то и ТЕЛК-овете ни са„уж ТЕЛК-ове“, възмутено коментира 23-годишната Румяна Георгиева , която е с детска церебрална парализа и досега е претърпяла 20 операции, за да може да ходи. Руми заедно с майка й Радка Станева изразиха недоволството си от случващото се в правителството с непремереното изказване на вицепремиера Валери Симеонов. От Националната мрежа за децата, която обединява 149 организации, работещи с над 73 600 деца в цялата страна, излязоха с декларация, в която се казва : „Господин Симеонов, поведението Ви е не само недопустимо, но и недостойно за позицията, която заемате! Именно затова Ви призоваваме да подадете оставка и да се оттеглите от управлението на страната ни незабавно. Срамуваме се от политик, който не само, че не може да сдържа езика си, но има поведение, което насърчава войнствено държание, ориентирано към насилие.“", "date": "2018.10.22", "title": "И бащи подкрепиха искането на майките в Пазарджик за оставка на вицепремиера Симеонов"}
{"url": "https://www.monitor.bg:443/bg/a/view/pocherpen-shofior-na-avtobus-s-deca-pil-tvyrdo-v-hotela-147581", "text": "Здраво почерпеният шофьор на автобус Борислав Ц. вгорчи екскурзията на 50 деца от Самоков и техните учители. Около 18 часа в неделния ден пътни полицаи от Сандански спрели за рутинна проверка автобуса с децата екскурзианти, които се връщали от Мелник и Роженския манастир Оказало се, че при тестването на шофьора дрегерът е отчел 0,7 промила алкохол. Кръвната проба в спешното отделение на курортния град, където водачът на рейса бил веднага откаран, е потвърдила наличието на 0,7 промила алкохол в кръвта му. Борислав Ц. разказал пред разследващите полицаи, че на обед в неделя е изпил само една бира, но в съботната вечер са се почерпили с твърд алкохол в хотела, където са нощували с децата. Той се обадил веднага на свой колега в Самоков, който бързо пристигнал и прибрал автобуса и екскурзиантите по домовете им в полунощ. Само преди дни хванаха шофьор на училищен автобус пиян минути  Учениците, които бяха от Бургас, трябваше да отидат на екскурзия до Малко Търново. Преди заминаването двамата водачи на рейса били тествани от служители на сектор \"Пътна полиция\". Единият е бил с нулеви показатели за употреба на алкохол. Вторият - на 33 години, е бил с 0,66 промила алкохол в кръвта, съобщиха тогава от Областната дирекция на полицията в града.  На шофьора беше отнето свидетелството за управление, а автобусът бе спрян от движение. Друг автобус беше изпратен да осъществи ученическата екскурзия. Най-драстичният случай се разигра преди време в Русе, когато пътници свалиха пиян шофьор от автобуса за София На пасажерите им направило впечатление, че той е неадекватен, а и закъснял за началния час на пътуването. Проверката за алкохол, направена с дрегер, показала 0,53 промила. След скандала шофьорът беше уволнен.", "date": "2018.10.22", "title": "Почерпен шофьор на автобус с деца пил „твърдо“ в хотела"}
{"url": "https://www.monitor.bg:443/bg/a/view/narkodilyr-izhvyrli-kantar-ot-kola-za-da-se-spasi-ot-policai-147582", "text": "18-годишен наркодилър е изхвърлил електронна везна, докато пътува в кола, за да не бъде спипан от проверяващи полицаи, но не се е спасил от белезниците. От тинейджъра са били иззети и хартиени и полиетиленови пликчета, пълни с марихуана и хартиено пакетче с метамфетамин, а измерената листна маса се оказала 19 грама. Случката се е разиграла на пътя за брациговското село Исперихово, където екип на Районното управление на МВР в Пещера спрял за проверка лек автомобил“ БМВ“. Зад волана на немското возило бил 28-годишният А.Т. от град Стамболийски, а до него пътувал 18-годишният Р.К. При вида на униформените пътникът опитал да се отърве от електронна везна и няколко хартиени и полиетиленови плика, но органите на реда го закопчали, а дрогата била иззета.", "date": "2018.10.22", "title": "Наркодилър изхвърли кантар от кола, за да се спаси от полицаи"}
{"url": "https://www.monitor.bg:443/bg/a/view/11-mln-falshivi-evro-i-2-mln-dolara-otpechatani-v-podzemieto-na-hotel-147562", "text": "Разбита е най-голямата печатница за фалшиви евро и долари през последните 11 г., съобщи зам.-главният прокурор Иван Гешев. Той, зам.-ръководителят на спецпрокуратурата Димитър Петров, наблюдаващият делото прокурор Евгения Деянова и директорът на ГДБОП гл. комисар Ивайло Спиридонов разказаха на брифинг за спецакцията на 20 октомври т.г. Нелегалната, изключително модерно оборудвана фабрика се намирала в подземния етаж на хотел „Кантилена“ в Слънчев бряг. В момент на производство са задържани четирима, срещу двама от които има досъдебни производства за сходна дейност. Единият от криминално проявените е собственикът на хотела. Иззети са 11 570 000 менте евро и 1 700 000 фалшиви щатски долара в различна степен на завършеност и много високо качество. Претърсени са над 30 адреса в цялата страна. Част от парите били в печатницата, а другите – складирани в тайни квартири. Намерените банкноти са с вид, какъвто досега не е намиран – включително воден знак и светещи линии, каквито имат истинските евро и долари. Купюрите са от 500 и 100 евро, и 50 долара. Продавани били срещу 6% от стойността на евровите банкноти и срещу 20% от стойността на доларовите банкноти. Оперативната работа на антимафиотите по печатницата започнала през януари т.г. През септември е образувано досъдебно производство. Групата работела изключително конспиративно. ГДБОП е използвало всички способи на СРС. „Това, което е характерно в този бизнес е, че една такава печатница не работи постоянно. Тези фалшиви пари се складират на различни места и поетапно се изваждат на пазара“, обясни Спиридонов. Обикновено клиентите идвали в България за стоката. Пазарът на фалшивите долари и евро в страни, където те са национална валута, е много голям. Тъй като досега не са засичани фалшиви долари и евро с такава защита, предстоят експертизи и в Европол. Шефът на ГДБОП изкара специални благодарности на Европол и Сикрет сървиз, които са оказали изключително голяма помощ. Разследващите съобщиха още, че разбитата печатница е нова и фалшивите пари са задържани преди да стигнат до пазара. Задържаните са на много високо ниво в този вид престъпност. Във вторник спецсъдът ще гледа мерките им за неотклонение.", "date": "2018.10.22", "title": "11 млн. фалшиви евро и 2 млн.долара отпечатани в подземието на хотел "}
{"url": "https://www.monitor.bg:443/bg/a/view/zlatni-i-srebyrni-artefakti-natypkani-v-bidon-za-zele-147563", "text": "Над 1500 златни и сребърни предмета, за които се предполага, че са културно-исторически ценности, са открити в тайници в къща с двор в Симеоновград, съобщи зам.-главният прокурор Иван Гешев. Част от артефактите били натъпкани в бидон за зеле. Това е продължение на акцията от началото на октомври т.г., когато беше задържана банда от четирима, сред които и агент на ДАНС, докато пробвали да продадат античен златен венец от 400 грама за 2 млн. евро. От групата бяха иззети още две гривни и златна торква, показващи висок статус. Според археолози артефактите са уникални и най-вероятно датират от втората половина на 4 век преди новата ера.Купувачите били българи, но на тях не са повдигнати обвинения. Има данни, че е пробвано съкровището да бъде продадено в Турция. Ролята на агента на ДАНС била да координира срещите на иманярите с купувачи. Той е проверявал надеждността им според разследващите. Гешев разказа, че при последвало 3-дневно претърсване на къща с двор в Симеоновград в присъствието на археолози от Националния археологически институт били намерени над 1500 консервирани златни и сребърни предмета, които според експертите са културно-исторически ценности. Артефактите били в множество тайници в цялата къща и в целия двор. Сред тях е и един венец от типа на първия Голяма част от предметите са били заровени в земята на 50-60 см в рзлични пластмасови съдове. Целият парцел бил насипан с пирони и с метални предмети с цел да се затрудни проверката с металотърсач. Това наложило изчистването на двора, след което били осигурени скенери и металотърсачи, за да се намерят кухини и метали. На място представителите на Националния археологически институт преценили предметите и тези, които били видимо неистински, не били иззети, както и керамиката. „Бизнесът с иманярството върви с измамите – т.е. част от иманярите, освен истински културно-исторически ценности, продават и реплики на хора, на които могат да ги пробутат. Става въпрос за по-дребните предмети“, обясни Гешев. Над 40 археолози в момента работят по назначената експертиза, предметите са в Националния археологически музей. На 6 ноември ще има експозиция на спасеното от иманяри културно-историческо наследство през последните 20 г. „След експертизата на тези вещи може да се окаже, че обемът само на тези обекти може да е повече от цялата експозиция. Засега индикациите са обнадеждаващи за голяма част от иззетите предмети и може да се окажат уникални, чака се официална експертиза, репликите са неголямо количество“, допълни Гешев.", "date": "2018.10.22", "title": "Златни и сребърни артефакти натъпкани в бидон за зеле"}
{"url": "https://www.monitor.bg:443/bg/a/view/rim-pod-voda-147559", "text": "Улиците в центъра на Рим и няколко метростанции се оказаха под вода в резултат на проливния дъжд, съпроводен от градушка в някои райони.  За броени минути улиците се превърнаха в реки. Под водата се оказаха няколко станции на столичното метро и то беше затворено. В историческата базилика \"Свети Себастиан\" водата достигна метър и половина. Почти целия октомври на Апенинския полуостров времето беше необичайно топло, през деня в централните райони температурите достигаха 30 градуса по Целзий, което е значително по-високо от средните норми за сезона. Първите бури връхлетяха преди няколко дни в южните райони на страната - на островите Сардиния и Сицилия, където лошото време продължава. Синоптиците обещават значително понижение на температурите - с 10-15 градуса.", "date": "2018.10.22", "title": "Рим под вода "}
{"url": "https://www.monitor.bg:443/bg/a/view/uvelichavat-kofite-za-razdelno-sybirane-na-bokluka-v-sofija-147560", "text": "Столичната община иска да увеличи кофите за разделно събиране на боклука. Това ще се случи след въвеждане на нови изисквания в договорите на общината с организации за оползотворяване на отпадъци от опаковки (ООООп). Промените предстоят да бъдат разгледани от членовете на Столичния общински съвет. След това покана за участие в новата процедура ще получат всички ООООп, които притежават разрешение по Закона за управление на отпадъците. Изготвяне на новите договори се налага, поради изтичане на 5-годишната законова давност на сега съществуващите. В новата процедура, сред критериите за оценка се включват допълнителен обем на съдовете за домакинствата, разчети за обхващане на административни сгради и други обекти, както и разчети за осигуряване на кофи и чували за заведенията за обществено хранене и търговските обекти, обясниха от Столичната община.", "date": "2018.10.22", "title": "Увеличават кофите за разделно събиране на боклука в София"}
{"url": "https://www.monitor.bg:443/bg/a/view/matu-broderik-stava-uchilishten-direktor-147546", "text": "Двукратният носител на награда „Тони“ Матю Бродерик отправя първи по-сериозен поглед към телевизионното кино с новата продукция на Netflix – Daybreak. Сериалът, представлява първият проект, предназначен за малкия екран, в който театралният и филмов актьор ще разгърне потенциал извън рамките на малка епизодична роля. В постапокалиптичния свят, който продуцентите ще изградят за Daybreak, Бродерик ще затегне вратовръзката на училищния директор на школото, посещавано от главния герой Джош. Сюжетът поставя момчето пред изпитанието да намери своята приятелка Сам, като в негови спътници ще се превърнат 12-годишната пироманка Анхелика и бившият побойник, преродил се в пацифист Уесли. Сериалът е вдъхновен от едноименния комикс на Брайън Ралф.", "date": "2018.10.22", "title": "Матю Бродерик става училищен директор"}
{"url": "https://www.monitor.bg:443/bg/a/view/kola-ubi-rabotnik-na-pyt-v-remont-147566", "text": "62-годишен работник е бил ударен от лек автомобил “Фолксваген” на изхода на Хасково в посока Кърджали. Инцидентът е станал в 7,26 в понеделник, а мъжът е починал, съобщиха от полицията. Работникът е участвал в ремонтните дейности на кръговото кръстовище. 68-годишният шофьор от Димитровград не се е съобразил с това, че пътят е с пренасочено движение, в ремонт и ограничение на скоростта до 50 км/час. Пострадалият 62-годишен мъж от село Дрянка е починал на път за болницата. Работата по изясняване причините за катастрофата продължава, допълват от МВР.", "date": "2018.10.22", "title": "Кола уби работник на път в ремонт"}
{"url": "https://www.monitor.bg:443/bg/a/view/ostaviha-v-aresta-33-godishnija-gultekin-karabajramov-obvinen-za-ubijstvoto-na-mujdin-durakov-mujdata-147568", "text": "Благоевградсият окръжен  съдия Маргарита Коцева остави в ареста с мярка „задържане под стража“  33-годишният Гюлтекин Карабайрамов, обвинен за убийството на Муйдин Дураков-Муйдата, извършено в село Вълкосел, община Сатовча. Най-тежката мярка  съдийският състав  наложи и по искане на обвиняемия с мотива, че ако се върне в селото, има опасност за живота му. Според съдия Коцева, има опасност и  лицето да се укрие, или да извърши друго престъпление, защото е  мобилен. Както „Монитор\" подробно разказа,  жестокото убийство потресе жителите на сатовчанското село Вълкосел в събота сутринта. Тялото на 57-годишния Муйдин Дураков беше открито  на 100-на метра от селската фурна за хляб  от жена, която отивала на работа в шивашки цех. Лицето на Муйдин Дураков е било обезобразено. Първо е одран с дърво, а после и с камък по главата. Първоначално бяха задържани 4-ма души, участвали в пиянския запой в близка кръчма, но за убийството е обвинен и арестуван само Гюлтекин Карабайрамов, който преди време се е завърнал от гурбет в чужбина. Двамата с Дураков се видели в местната кръчма и се скарали за жена. ", "date": "2018.10.22", "title": "Оставиха в ареста 33-годишния  Гюлтекин Карабайрамов, обвинен за убийството на Муйдин Дураков-Муйдата."}
{"url": "https://www.monitor.bg:443/bg/a/view/el-maestro-pak-zahapa-mediite-147564", "text": "Треньорът на ЦСКА Нестор Ел Маестро отново демонстрира пиперливия си език и недоволството си от българските медии. Спецът застана пред микрофоните след победата с 3:0 над „Етър“, която изравни тима му по точки с втория в класирането „Левски“. Словенецът с британски паспорт бе недоволен, че „сините“ са получили комплименти за играта си срещу „Лудогорец“, а „червените“ са засипвани с критики. Ел Маестро бе повече от ироничен и се присмя над критиците си. “Знам, че “Левски” е фантастичен, невероятен отбор. Най-добрият в света. Но ние сме заедно в класирането, коментира Ел Маестро. - За мен класирането е най-важното, но това, явно, не е така за вас, медиите. Уверявам ви, че в края на първенството ще сме в по-добра позиция и няма да сме най-лошият отбор в света. Ще сме преди “Левски”. В кариерата ми не съм оставал без трофей, но тук всички са футболни разбирачи. Може би съм луд, защото гледам класирането и фактите, а не чета какво пишат вестниците“, заяви спецът. С успеха ЦСКА остана на третото място с равни точки с „Левски“ и с по-добра голова разлика, но според регламента на БФС първо се гледат директните сблъсъци, а в тях „сините“ спечелиха с 1:0 дербито преди месец. Следващото изпитание пред тима на Ел Маестро е в събота, когато „армейците“ гостуват от 15 ч. на „Берое“ в Стара Загора.", "date": "2018.10.22", "title": "Ел Маестро пак захапа медиите"}
{"url": "https://www.monitor.bg:443/bg/a/view/nad-400-000-bylgari-rabotjat-prez-noshtta-147547", "text": "Над 400 000 българи работят през нощта, съобщиха от КТ „Подкрепа“. Според изследвания при работещите нощем се наблюдава увеличаване на риска от заболявания на сърдечно-съдовата система с 40 на сто, с три пъти от рак на простатата и с 30 на сто от рак на гърдата. Освен това работата вечер водела до депресии и метаболитни проблеми. Затова от синдиката настояват за увеличение на допълнителното заплащане за нощен труд, като то стане процент от минималната работна заплата за страната. „Искаме сумата за един час нощен труд да бъде 0,5% от минималната работна заплата“. Това каза Здравчо Здравчев, председател на Национална федерация \"Техническа индустрия, наука, информатика\" към КТ \"Подкрепа\". Той и други експерти от синдиката внесоха предложението в подкомисията по доходите към Националния съвет за тристранно сътрудничество. Представителите на КТ „Подкрепа“ носеха бели тениски с надписи \"Нощният труд е евтин ад\". Ако искането им се удовлетвори при сегашната минимална работна заплата заплащането на час нощен труд ще стане 2,55 или 17,85 лв. за смяна. При минимална работна заплата 560 лева - заплащането за час нощен труд ще стане 2,80 лева, поясни Здравчев. Сегашната му стойност е 0,25 лв. на час и е определена през 2007г. при минималната работна заплата 180 лв.", "date": "2018.10.22", "title": "Над 400 000 българи работят през нощта"}
{"url": "https://www.monitor.bg:443/bg/a/view/viktorija-bekym-syrdita-na-myja-si-147548", "text": "Виктория Бекъм била сърдита на мъжа си заради коментара му, даден от него за брака им във в. “Сън”. В интервю за изданието Дейвид Бекъм използва определението “тежка работа” за съжителството си с бившата спайска и настояща дизайнерка. В резултат на това Вики избягала чак до германския курорт Баден-Баден, за да възстановява душевното си здраве в един от най-луксозните спа оазиси в Европа. Говори се, че многодетната майка дори потърсила помощ от експерти, за да подобри емоционалния си дисбаланс. Приятел на семейството сподели пред “Сън”, че положението в къщата на Бекъм било като след “атомна бомба”, а Виктория не спирала да плаче.", "date": "2018.10.22", "title": "Виктория Бекъм сърдита на мъжа си"}
{"url": "https://www.monitor.bg:443/bg/a/view/ognena-prokoba-nad-haskovsko-4-izgorjaha-jivi-za-sedmica-147565", "text": "Двама братя изгоряха в къщата си в ивайловградското село .Покрован, съобщиха от полицията. Загиналите са на 60 и 65 години. Кметът на селото сигнализирал за пожара късно миналата вечер в районното управление. Пристигналите на улица \"Четвърта“ спасителни екипи открили при огледа в една от стаите два овъглени трупа.  От първоначалния оглед липсват данни за умишлен палеж и насилие. Според огнеборците, най-вероятната причина за пожара е незагасена цигара, а мъжете са починали от задушаване. Работата по образуваното досъдебно производство продължава. Назначена е аутопсия. Истинско огнено проклятие дебне Хасковско, уверени са местните огнеборци. Вече четирима души загинаха за по-малко от седмица в горящи къщи, запалени от не загасени фасове. Миналия понеделник в къщата си в харманлийското село Славяново изгоряха 80-годишният Стоян Русев и 78-годишната му съпруга Желязка. За там се предполага, че инцидентът е неволно предизвикан от 54-годишния им син Пейчо, който страда от психично разстройство. Той е пироман, който преди година пак запали имота, но изгоря само лятната кухня. Сега е въдворен в психиатрия в околностите на Хасково.", "date": "2018.10.22", "title": "Огнена прокоба над Хасковско – 4 изгоряха живи за седмица"}
{"url": "https://www.monitor.bg:443/bg/a/view/suzanita-jade-boj-ot-bivshija-si-147553", "text": "Скандалната щерка на Орхан Мурад – Сузанита, призна, че е ставала жертва на побой от бившия си приятел. Старлетката, която наскоро напомпа джуки,  изкара страстен романс с Александър. Той й е батко с осем години и е известен с прякора Сашо Лудия. След краха на отношенията им, тя проговори за проблемите си с него пред своите последователи в социалните мрежи. \"Дали ми липсва? Кое да ми липсва? Това, че ме ограничаваше? Това, че съм плакала всеки ден заради него? Това, че триеше чатове и ме лъжеше, след като знаех истината ли? написа 15-годишното момиче, прочуло се с провокативното си поведение. Самата Сузанита не иска да навлиза в повече подробности за проблемите във връзката си с Александър, като в медийното пространство се завъртяха сценарий, че тя е наела адвокати за дело срещу него. Междувременно изпълнителката на „Луцифер и Буда“ обмисля да емигрира, тъй като не чувства, че потенциалът й е добре оценен в родината.", "date": "2018.10.22", "title": "Сузанита яде бой от бившия си"}
{"url": "https://www.monitor.bg:443/bg/a/view/zadava-se-nov-krah-za-merkel-147558", "text": "Изборите в неделя в провинция Хесен, Централна Германия, може да решат бъдещето на канцлера Ангела Меркел. След тежкия неуспех, понесен от съюзника на Меркел - Християнсоциалния съюз /ХСС/ на изборите в Бавария, социологическите проучвания сочат сериозен спад в подкрепата за нейната партия Християндемократически съюз /ХДС/ преди изборите на 28 октомври в Хесен. Падане на оглавяваното от ХДС коалиционно правителство в Хесен на регионалния премиер Фолкер Буфие, приближен на Меркел, ще постави под съмнение намеренията на канцлера отново да се кандидатира за председател на ХДС на партийния конгрес през декември.", "date": "2018.10.22", "title": "Задава се нов крах за Меркел "}
{"url": "https://www.monitor.bg:443/bg/a/view/ruskite-hakeri-sa-izpolzvali-amerikanski-startapi-za-namesa-v-izborite-na-sa-sht-147544", "text": "Руските хакери са използвали американски стартапи за намеса в изборите на САЩ, съобщи агенция Блумбърг. Доказателство за това има в записите на социалната мрежа Twitter, които публикуваха архив на публикациите на повече от 3800 акаунта. Според Блумбърг руските ботове са замесени във вмешателството в изборите. Накратко архивът съдържа хиперлинкове към платформи, които или са блокирани, или изобщо не съществуват. Руските ботове са използвали за свои цели американските стартапи IFTTT, RoundTeam и Dlvr.it. Тези стартапи са предназначени за автоматизация на разпространяваната информация и за широки аудитории.", "date": "2018.10.22", "title": "Руските хакери са използвали американски стартапи за намеса в изборите на САЩ"}
{"url": "https://www.monitor.bg:443/bg/a/view/pytnata-agencija-otnovo-porycha-avtomobili-za-1-mln-leva-147557", "text": "Пътната агенция отново пусна обществена поръчка за доставката на 53 нови автомобила за пътните управления в страната. Търгът е разделен на две части, като 51 нови автомобила са предназначени за нуждите на Агенция „Пътна инфраструктура“ (АПИ). Автомобилите са за областните пътни управления, които отговарят за текущото и зимното поддържане на близо 20 000 км републиканска мрежа, а със стартирането на тол системата през следващата година на тях ще бъдат възложени и редица други отговорности, свързани с поддържането на порталните рамки, съобщават от АПИ. Втората обособена позиция в обществената поръчка е за доставката на два високопроходими автомобила. Те са необходими за шофиране през зимата и при тежки метеорологични условия, когато трябва да може да се преминава безпрепятствено и безаварийно през високопланински райони, през пресечени терени и т. н., което е невъзможно да се осъществи с автомобил, предназначен за градски условия. Общата индикативната стойност на поръчката е 1 087 500 лв. без ДДС. Кандидатите могат да подават офертите си до 17:30 ч. на 26 ноември т. г. От агенцията допълват, че през тази и миналата година са бракувани 117 превозни средства, а над 65% от автомобилния парк на пътната администрация е над 10-годишен и това налага неговото обновяване. Припомняме, че в края на август АПИ пусна същата поръчка за нови МПС-та. Няколко дни по-късно тогавашният регионален министър Николай Нанков спря търга, като причина тогава беше посочено, че Нанков не е бил уведомен за покупката на автомобилите преди да бъдат поръчани.", "date": "2018.10.22", "title": "Пътната агенция отново поръча автомобили за 1 млн. лева"}
{"url": "https://www.monitor.bg:443/bg/a/view/cherpim-opit-ot-viena-za-gorenoto-na-bokluka-147551", "text": "Експерти от Виена консултират София в работата по изграждане на инсталацията за производство на топло и електроенергия от РДФ гориво. Това стана ясно след поредната среща на кмета на София Йорданка Фандъкова с виенския й колега Михаел Людвиг. „В областта на управлението на отпадъците, където експерти от „Виена енерджи“ консултират София, опитът на австрийската столица, е много важен и актуален. Сътрудничеството на София и Виена в тази област започна още при предходния кмет на Виена г-н Михаел Хойпъл. В София, благодарение на европейската солидарност, са изградени съвременни инсталации за преработка на отпадъци и отделянето им за рециклиране. От отпадъците се произвеждат ресурси като електричество и компост“, обясни Фандъкова след срещата и допълни, че на финала е разработката на последния етап за изграждане на инсталация за производство на топло и електроенергия от РДФ-гориво, получено от завода за отпадъци на София. От своя страна кметът на австрийската столицата заяви, че темите, от които се вълнува София са записани и в работната програма на Виена. По думите му в момента Виена също разширява мрежата на своето метро и развива обществения транспорт, а въпросите, свързани с екологията, климатичните промени и интелигентните градове, са много съществени. Фандъкова подчерта, че активно продължава изграждането на столичното метро, като за последните 10 г. са построени около 30 км нови линии, а в момента се строи третата линия на метрото.", "date": "2018.10.22", "title": "Черпим опит от Виена за гореното на боклука"}
{"url": "https://www.monitor.bg:443/bg/a/view/geroi-ot-igra-na-tronove-shte-vyzkrysnat-v-tv-shou-147538", "text": "Всички актьори, скочили в кожата на главните герои в кървавата сага „Игра на тронове“, участват в специален епизод на шоуто „Конан“. В предаването на тв водещия Конан О` Брайън ще се появят и тези попълнения в каста, чиито персонажи изгубиха живота си във Вестерос. Епизодът е заснет в град Белфаст, дал терен за солидна част от снимките на фентъзи епоса. Това издаде актьорът Шон Бийн, по-позднат като стожера на Севера Нед Старк, чиято отсечена глава бележи кулминацията в първи сезон на сериала на НВО. заяви Бийн. 59-годишната звезда сподели още, че рядко намира време да общува с екранното си семейство. „Забавно е с тази работа, почти не поддържаш контакти. Правиш толкова много неща в различни части на света. Когато се видиш със стар приятел или дори колега от училището по актьорско майсторство, си е все същото, просто продължавате от там, от където сте спрели предишния път.“, допълни той.", "date": "2018.10.22", "title": "Герои от „Игра на тронове“ ще възкръснат в тв шоу"}
{"url": "https://www.monitor.bg:443/bg/a/view/kervan-s-hiljadi-migranti-shte-shtuvmuva-granicite-na-sa-sht-147550", "text": "Керван с хиляди мигранти от Централна Америка (Гватемала, Хондурас и Салвадор) преминава през Мексико на път към САЩ, независимо от опитите на местните власти да предотвратят това начинание. Мигрантите потеглиха от град Сан-Педро-Сула в Хондурас миналата седмица. Те са вече близо 5000. Повечето от хората в кервана са от Хондурас – държавата е един от лидерите в статистиката по брой убийства на глава от населението (над 90 убийства на всеки 100 000 души). Керванът бе спрян на мост на река на границата между Гватемала и Мексико. Тя беше затворена по искане на президента на САЩ Доналд Тръмп. По-късно в събота границата беше отворена, но само за жените и децата. Все пак част от мигрантите заобиколиха властите, като „форсираха“ незаконно граничната река Сучиате. Органите на реда бяха изпратени на границата преди дни и трябваше да спрат навлизането на конвоя в Мексико. Според властите в Хондурас през изминалия уикенд още няколко хиляди души да пресекли границата и сега искат да се присъединят към основния керван. Основният лозунг на колоната от мигранти е Si se pudo и Yes, we could!, което препраща към предизборния слоган на предшественика на Тръмп Барак Обама. Тръмп вече заплаши властите на Гватемала, Салвадор и Хондурас, че ще спре финансовата помощ за тези държави, ако те не вземат мерки за ограничаването на нелегалната миграция.", "date": "2018.10.22", "title": "Керван с хиляди мигранти ще щурмува границите на САЩ"}
{"url": "https://www.monitor.bg:443/bg/a/view/ikardi-zakla-milan-i-praznuva-sys-seksbomba-147555", "text": "„Интер“ победи „Милан“ с 1:0 в голямото дерби на Милано от 9-ия кръг на Серия \"А\". В герой за „нерадзурите\" се превърна Мауро Икарди, който донесе успеха с гол в 92-рата минута. „Интер“ събра 19 точки и е трети, изоствайки с две от втория „Наполи“. Лидер с 25 е „Ювентус“, а „Милан“ има 12 точки в актива си и заема 12-ото място във временното класиране. Залогът в дербито беше много висок за \"росонерите\", тъй като евентуална победа щеше да ги приближи само на точка зад градския съперник, но в крайна сметка в черна котка за тях отново се превърна Икарди. Преди година пак той попари „Милан“, когато на 15 октомври 2017-а реализира хеттрик, донасяйки победата с 3:2. Интересното е, че Икарди получи и заслужена награда от своята половинка Уанда Нара. След края на мача нападателят се отправи към страничната линия, където го чакаше русата фурия. Героят на „нерадзурите“ получи страстна целувка от своята любима, която не успя да скрие сълзите си от вълнение.", "date": "2018.10.22", "title": "Икарди закла „Милан“ и празнува със сексбомба"}
{"url": "https://www.monitor.bg:443/bg/a/view/bosyt-na-levski-prizova-za-chistota-v-bylgarskija-futbol-147554", "text": "Собственикът на „Левски“ Спас Русев призова за прозрачност в управлението на българския футбол и заяви, че няма никакви притеснения, ако прокуратурата и ДАНС решат хипотетично да влязат на проверка в родните клубове. „Поне откакто аз съм в клуба, гарантирам, че няма манипулиране на мачове. Но призовавам това петно веднъж завинаги да се изчисти от целия български футбол. Ние имаме един изключително опитен и уважаван в България и чужбина футболен президент в лицето на Борислав Михайлов и той трябва да предприеме всички мерки да бъде запомнен с които витаят в българските футболни среди от години“, призова Русев пред blitz.bg. Босът на „сините“ коментира и дербито с „Лудогорец“. „Загубихме този мач, защото допуснахме грешки, но и съдията остави в мен неприятното впечатление за некоректност. А тук говорим за рефер, който е най-добрият в България. Бях силно изненадан, когато видях, че Кабаков назначи само 3 минути продължение на мача. Чистата статистика показва, че през второто полувреме заради нарушения играта е спирана общо 11 минути и 25 секунди. Между 80-ата и 90-ата играта бе спирана за 7. От назначеното 3-минутно продължение се играха само 60 секунди. На този фон е необяснимо защо съдията даде толкова кратко добавено време. Това са неща, които съдиите трябва да избягват, защото така се насажда усещане за предрешеност и тенденциозност“, коментира мажоритарният собственик на „Левски“. По думите му загубата от „Лудогорец“ не е нанесла „Има още много мачове и аз съм сигурен, че треньорът и състезателите ще докажат дали тези амбиции са постижими. Имаме конкурентен отбор, който да се бори и за двата приза“, добави Русев, който не скри задоволството си от новия договор на Габриел Обертан. „Престижно е в „Левски“ да играе футболист, който е бил в отбори като „Манчестър Юнайтед“, „Нюкясъл“ и „Уигън“. Желанието му да е при нас означава, че той се чувства комфортно в отбора. За момента смятам, че „Левски“ има добре изграден гръбнак и няма да правим мащабна селекция, а само подсилвания на някои от постовете“, отчете „синият“ бос.", "date": "2018.10.22", "title": "Босът на „Левски“ призова за „чистота“ в българския футбол"}
{"url": "https://www.monitor.bg:443/bg/a/view/izbjaga-kenguroto-ot-sandanskija-zooatrakcion-147534", "text": "Рано тази сутрин кенгурото, което от няколко месеца забавляваше санданчани в открития наскоро зооатракцион е избягалo, разтревожен алармира журналистите кметът на курортния град Кирил Котев. Вероятно някой подпийнал е разбил оградата на зоокъта, за да се облекчи на зелената площ и кенгурото е решило да избере свободата. Дежурния пазач е видял животното да се отдалечава и вече се търси под дърво и камък из целия Сандански. В акцията се включили и курортисти, с каквито града е препълнен в тези дни. Всички се надяват кенгурото да се върне само́. Припомняме, че преди около месец кметът Кирил Котев откри Атракционен център за животни, който постепенно се превръща в зоопарк. Муфлони, кенгуро, сърни, кошута, елен, фазани и пауни вече радват деца и туристи. Атракциона е разположен в източната част на парка на Сандански, на 2 дка площ по пътя към местността Попина лъка. В Сандански се възстановява зоокътът, в който преди 30 години спокойно се разхождаха между деца, родители и туристи пауни, сърни и елени.", "date": "2018.10.22", "title": "Избяга кенгурото от зооатракцион в Сандански"}
{"url": "https://www.monitor.bg:443/bg/a/view/izbraha-naj-krasiv-loven-trofej-ot-blagoroden-elen-147533", "text": "Трофеят от благороден елен, добит на 4 октомври в местността Кьостата на ДЛС-Тервел, бе обявен за най-красив трофей на провелия се на 19 октомври в ДЛС-Росица четвърти преглед на ловни трофеи от благороден елен. Той бе отстрелян от Костадин Ангелов Костов. Уникалният индивид е с перфектни генетични заложби. Трофеят тежи почти 10 килограма и е със средна дължина на рогата 108 см, с невероятно красива корона и носи на щастливия ловец сребърен медал. Трофеят на Костов се състезаваше сред над 40 екземпляра, добити в 15 ловни и горски стопанства и напълно заслужено бе обявен от ловните специалисти за най-красив от експонираните трофеи. На изложението присъстваха и служители на ДЛС-Тервел, за които грижата за популацията и правилното стопанисване на този вид дивеч е не само работа, а начин на живот. Екипът на стопанството извършва денонощни наблюдения, с цел да запази и доразвие популацията на благороден елен на територията на стопанството.", "date": "2018.10.22", "title": "Избраха най-красив ловен трофей от благороден елен"}
{"url": "https://www.monitor.bg:443/bg/a/view/a1-startira-utre-tretija-si-sobstven-sporten-kanal-max-sport-3-147535", "text": "A1 дава начало на своя трети собствен спортен канал, който стартира излъчване на 23 октомври. По MAX Sport 3 феновете ще имат възможност да гледат най-интересното от УЕФА Шампионска лига и италианската Серия А, както и избрани тенис турнири, голф, плажен футбол, моторните шампионати Speedway и Supercars и още много други. Стартът на канала е част от стратегията на А1 да осигури най-доброто спортно съдържание на българския пазар. Още в първия ден от своето съществуване MAX Sport 3 ще предложи на зрителите двата най-интересни двубоя от УЕФА Шампионска лига във вторник – от 19:55 часа АЕК ще бъде домакин на „Байерн“ (Мюнхен), а от 22:00 часа е голямото дерби на кръга между „Манчестър Юнайтед“ и „Ювентус“. MAX Sport 3 става част от телевизионния пакет MAX Sport Plus, който до момента включваше MAX Sport 1, MAX Sport 2 и EDGEsport. Цената на пакета остава непроменена – 3,99 лева на месец с 2-годишен абонамент. MAX Sport Plus може да се заяви в магазините на А1, на *88 и 088 123, през приложението Моят А1 и на a1.bg. MAX Sport 3 е поредната крачка към разрастването на каналите MAX Sport. От този сезон те излъчват футболните двубои от УЕФА Шампионска лига, италианската Серия А и испанската La Liga. Спортните канали на А1 излъчват над 8 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големия шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световния шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари.  ", "date": "2018.10.22", "title": "A1 стартира утре третия си собствен спортен канал – MAX Sport 3"}
{"url": "https://www.monitor.bg:443/bg/a/view/djena-zamina-na-semejna-ekskurzija-v-dubaj-snimki-147529", "text": "Поп-фолк дивата Джена се отдаде на заслужена почивка в Дубай. Певицата стегна куфарите за да избяга от студа в родината и замина на топло със съпруга си Атанас Стоев и малкият им син, който се появи на бял свят в началото на 2017 г. Изпълнителката на „Да те бях ранила“ побърза да се похвали пред феновете си с множество снимки в социалните мрежи от плажните си дни. На тях чаровната брюнетка демонстрира страхотна фигура. Все пак Джена не харесва популярната напоследък дестинация толкова, колкото родината. Който може, нека да пътува, но нашето си е наше.\", не пропусна да отбележи тя. Междувременно още една звезда на „Пайнер“ - Галена, също се наслаждава на слънчевите лъчи в Дубай. 33-годишната красавица е придружена от съпруга си Галин. Там тя поглези любимия си със стек, поръсен със злато. Не е ясно дали певиците ще съчетаят пътуванията си със снимки към нов видеоклип, но почитателите на лекия жанр се надяват това да не е съвпадение и двете да се разпишат с общо парче.", "date": "2018.10.22", "title": "Джена замина на семейна екскурзия в Дубай (СНИМКИ)"}
{"url": "https://www.monitor.bg:443/bg/a/view/zapochva-izlojenie-za-zdrave-i-krasota-s-bio-produkti-147542", "text": "За четвърти път в София ще се организира специализираното търговско изложение „Здраве и красота с натурални и био продукти“. Събитието е организирано от Българска търговско-промишлена палата и ще се проведе от 24 до 27 октомври в Изложбена зала ЦУМ, вход откъм Музея на София. Медиен партньор е Информационна агенция и вестник „Монитор“. Изложението има за цел да събере на едно място натурални и био храни и напитки, билкова и натурална козметика, етерични масла. Да покаже на всеки потребител вълшебните свойства на природата и продуктите, които могат да бъдат извлечени от нея, а от друга страна - магията на етеричните масла. Входът е свободен. Участие ще вземе Българска Асоциация Биопродукти, която застава зад идеята за популяризиране на натуралните продукти. Ще бъдат представени бижута от кехлибар, които лекуват, облекчават, пречистват, защитават и хармонизират. Български производители ще представят домашна юфка и разнообразие от макаронени изделия без глутен, изделия от висококачествено българско брашно и пшеничен грис на достъпни цени, в съответствие с нуждите на клиента за по-модерни и здравословни продукти. Можете да се насладите на уникални и впечатляващи вкусове като Масала Чай, Черен чай с Шафран, Зелен чай Live Lite с микс от билки и много други. Любителите на Япония ще могат да се потопят в атмосферата с аксесоари за чаена церемония и традиционен японски зелен чай. Всички ценители на шоколада ще могат да открият вкусна и здравословна алтернатива на течния шоколад, разработена на основата на ядки - без консерванти, без оцветители, без хидрогенирани мазнини. Биологично сертифицирана ферма ще предложи сезонни зеленчуци, отгледани в местността Предела общ.Разлог. Ще може да се тества и натурална козметика на БАН. Фирма участник ще презентира уникални пробиотични здравословни добавки. С натуралните екстракти можем да се погрижим за тялото, косата, лицето и стъпалата. За първи път в България се представя натурална козметика за всеки тип кожа и коса от Армения. Козметиката, която помага на кожата да се регенерира отвътре навън. Ще бъде презентиран душ-гел с вино, балсами за устни - люта чушка (придава лек обем на устните), облепиха, лайка, къпина с ванилия, продукти с преработени кайсиеви ядки, еликсир на младостта и още много други продукти! Ще бъде представен био крем за лице. Кремът събира в себе си растителното богатство на света - розова вода и пчелен восък; масла от Ший,Сусам и Кокос; масла от Шафран и Жожоба; масла от Маслина, Грозде, Кайсия, Бадем, Праскова и Пшеничен зародиш. Само по време на изложението ще разберем как да поддържаме добра форма. Ще бъде представен уреди „три в едно“ – използвате една машина, а получавате ефект в три области: Фитнес, Масаж, Терапия. И 10 минути работа с машини вибро-терапия се равняват на 1 час във фитнес залата. Всеки посетител ще получи индивидуална информация за серия от упражнения. Ще бъде представена широка гама здравословни продукти, полезни храни и хранителни добавки, кремове, мехлеми, масла и емулсии и други продукти на пчелна и билкова основа. Мехлемите са идеални за зимния сезон при справяне с настинка, хрема, главоболие.", "date": "2018.10.22", "title": "Започва изложение за здраве и красота с био продукти"}
{"url": "https://www.monitor.bg:443/bg/a/view/asfaltirat-i-obnovjavat-6-ulici-v-rakitovo-s-pari-ot-evrofond-147541", "text": "6 улици в град Ракитово ще бъдат реконструирани и асфалтирани по проект, финансиран по  Програмата за развитие на селските райони. Проектът е „Реконструкция и рехабилитация на улици и тротоари на територията на Община Ракитово „ по Подмярка 7.2. „ Инвестиции в създаването, подобряването или разширяването на всички видове малка по мащаби инфраструктура“ по Програмата за развитие на селските райони- 2014-2020. и е на стойност 1 916 204 лв. Срокът на изпълнение е 380 календарни дни. Това е една от най-дългите улици в град Ракитово, на която беше подменен водопровода и канализационната мрежа. В рамките на проекта ще бъдат преасфалтирани и обновени освен улица „Тодор Тупаров“, така също и  „ Цепина“, „Струма“, „ Мусала“, „П.Яворов“ и ул.“Калинка“ в град Ракитово, като ще бъдат изградени тротоари и положени асфалтови настилки. Оттук минава голям пътникопоток в посока градовете Батак и Пещера и курорта Цигов чарк и затова е от особена важност най-дългата улица в Ракитово да бъде с добра инфраструктура и асфалтирана, каза кметът Костадин Холянов. Той лично се ангажира да следи дали фирмата“Делчев инженеринг“-Пазарджик ще работи  качествено и в срок. Този проект е още едно доказателство, че доброто взаимодействие между държавната и местната власт дава резултати в името на хората , каза в приветствието си областният управител Стефан Мирев. Той изрази увереност, че фирмата- изпълнител ще изпълни заложените строително - ремонтни дейности качествено и в срок.  ", "date": "2018.10.22", "title": "Асфалтират и обновяват 6 улици в Ракитово с пари от еврофонд"}
{"url": "https://www.monitor.bg:443/bg/a/view/chirpanski-fish-za-2-25-udari-djakpot-724-301-lv-v-6-ot-42-147543", "text": "Джакпотът в играта \"6 от 42\" на стойност 724 301,50 лева падна в тираж №84 на БСТ. Късметлията, който го спечели, е заложил на фиш с 3 комбинации за 2,25 лв. в тото пункт в Чирпан. Така той е върнал цели 321 192 пъти своята инвестиция. Играта ще рестартира в четвъртък с нов джакпот от 300 000 лева, който с очакваните залози ще стигне до 320 000. Сред другите атракции на тиража е леката кола \"Форд ЕкоСпорт\" от \"Втори шанс\" за \"6 от 49\". Нейният собственик е пуснал 4 комбинации плюс 4 за \"Тото Джокер\" за 4,80 лв. в Плевен. От \"Втори шанс\", но за \"5 от 35\" пък двама играчи ще приберат по 5000 лева. Единият е заложил в София, а другият - в Добрич. Джакпотът в \"6 от 49\" порасна с нови 147 302,19 лв. и достигна 3 005 375,87 лева. Очаква се към тях да се прибавят още към 145 000. С непроменящите се 3 млн. лева в \"5/50 - 1/12 Зодиак\", парите в \"6 от 42\" и натрупаните към 20 000 в \"Рожден ден\" във всички джакпоти ще се съберат над 6,5 млн. лева.  Числа - (13, 30, 33, 34, 36, 46); 6 - няма, 5 - 4 по 6712,70 лв., 4 - по 79,90 лв., 3 - по 5,30 лв.; ДЖАКПОТ: 3 005 375,87 лв.  Числа - (11, 16, 22, 27, 31, 41); 6 - 1 от 724 301,50 лв., 5 - 10 по 1141,00 лв., 4 - по 28,20 лв., 3 - по 2,90 лв.; ДЖАКПОТ: 0,00 лв. \"5 от 35\": I теглене - (2, 5, 12, 25, 31); 5 - няма, 4 - по 126,70 лв., 3 - по 5,90 лв.; II теглене - (3, 4, 5, 8, 19); 5 - 2 по 12 526,40 лв., 4 - по 71,90 лв., 3 - по 3,60 лв.  Числа - (1, 22, 29, 42, 47); Зодия 5 - Лъв; 5+1 - няма, 5 - няма, 4+1 1 от 5000,00 лв., 4 - 2 по 500,00 лв., 3+1 - 9 по 100,00 лв., 3 - 141 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 3, 6); Цифри – (2, 1, 5); 3 - 11 по 2153,40 лв., 2 - 1808 по 13,10 лв.; ДЖАКПОТ: 0,00 лв.  Година 54, месец 12, дата 08, ден 6; I група - няма, II - няма, III - 1 от 376,30 лв., IV - 1 от 235,20 лв., V - 6 по 39,20 лв., VI - 5 по 37,60 лв., VII - 14 по 16,80 лв., VIII - по 4,40 лв., IX - по 7,10 лв., X - по 5,80 лв., XI - по 1,70 лв., XII - по 2,20 лв., XIII - по 2,00 лв., XIV - по 1,40 лв., XV - по 1,10 лв.; ДЖАКПОТ: 17 600,12 лв. \"Форд ЕкоСпорт\"          \"6 от 49\"            891115717           Плевен 5000 лв.                         \"5 от 35\"            979132467          София 5000 лв.                          \"5 от 35\"          755576606           Добрич", "date": "2018.10.22", "title": "Чирпански фиш за 2,25 удари джакпот 724 301 лв. в \"6 от 42\""}
{"url": "https://www.monitor.bg:443/bg/a/view/kejt-blanshet-na-bunt-sreshtu-natiska-za-gej-rolite-v-kinoto-147537", "text": "Носителката на „Оскар“ Кейт Бланшет обяви война на своеобразните протести от страна на киноманите относно какви актьори могат да играят гей персонажи. коментира звездата по време на международния филмов фестивал в Рим. Актрисата отчете, че има известна дискриминация срещу колегите й с различна сексуална ориентация – предвид, че нито един „открит“ хомосексуалист, не е печелил „Оскар“. За сметка на това неедин актьор с предпочитания към противоположния пол е печелил заветната статуетка за гей роли. „В момента Холивуд се отваря към подобни предукции. Преди осем години, когато Carol беше в предпродукционен режим имахме сериозни проблеми около получаването на зелена светлина за снимки предвид характера на филма. Това, въпреки моето участие и това на Руни Мара. Днес е в пъти по-лесно да реализираш филм, в който има елементи, свързани с различната сексуална ориентация“, казва още Бланшет. Междувременно фестът в Рим застана редом до форумите в Кан, Торонто и Венеция, като подкрепи петицията за полово равенство в киноиндустрията.", "date": "2018.10.22", "title": "Кейт Бланшет на бунт срещу натиска за гей ролите в киното"}
{"url": "https://www.monitor.bg:443/bg/a/view/lekar-na-kejt-midyltyn-sledi-bebeto-na-deo-147536", "text": "Лекар, преглеждал херцогинята на Кеймбридж Кейт Мидълтън по време на бременността й, следи развитието на втората рожба на тв водещия Деян Славчев-Део. Нежната половинка на вечно усмихнатия блондин – Мариана Станчева, е минала през фетална морфология при специалистка, работила доскоро в Лондон. Това призна самият Део в ефира на bTV. Той издаде още, че бъдещият им наследник с красавицата с мулатски корени се очаква да проплаче през следващия февруари. Още не е ясно какъв е полът на бебето, а наскоро гордият татко съобщи благата вест с кадър от 43-ия си рожден ден, на който ясно личи коремчето на съпругата му. Щастливата новина идва точно година, след като певецът и любимата му вдигнаха сватба. Миналия октомври те сключиха граждански брак, а седмица по-късно вдигнаха и голямо тържество. Искрите между двойката пламнаха преди повече от 5 години и почти веднага заживяха под един покрив. Мариана и изпълнителят на „Дай газ“ възпитават един син – Борислав, който се появи на бял свят през 2016 г.", "date": "2018.10.22", "title": "Лекар на Кейт Мидълтън следи бебето на Део"}
{"url": "https://www.monitor.bg:443/bg/a/view/formata-na-vodata-trupa-nagradi-i-ot-rejisiorskata-gildija-v-kanada-147539", "text": "Големият победител на последните награди „Оскар“ - „Формата на водата“, продължава да трупа отличия в архива си. Повече от половин година след като вдигна победоносно статуетката на Американската филмова академия, Гилермо дел Торо и последното му заглавие триумфираха и по време на раздаването на призовете на режисьорската гилдия в Канада. „Формата на водата“ отново впечатли журито с дизайн на продукцията, лентата взе награда и за пълнометражен филм, звуков монтаж и др. С две отличия от графата „телевизия“ на събитието си тръгна „Историята на прислужницата“. Сериалът, който родният телеманиак може да следи по HBO, донесе на Кари Скогланд статуетката за най-добър режисьор на драма, както и на Кристофър Доналдсън за монтаж.", "date": "2018.10.22", "title": "„Формата на водата“ трупа награди и от режисьорската гилдия в Канада"}
{"url": "https://www.monitor.bg:443/bg/a/view/biljana-petrinska-obra-ovaciite-na-lisa-djerard-147523", "text": "„Това е чудо… Не мога да повярвам, че нещо подобно може да съществува. Магически сте!“, с тези думи световната звезда Лиса Джерард се е обърнала към Биляна Петринска и колегите й, които под диригентската палка на маестро Йордан Камджалов сътвориха истинска приказка във Виена миналата вечер. За високопоставения си гост се похвали самата Петринска във фейсбук, като сподели и серия снимки от концерта и зад сцената. Актрисата с голям певчески талант е част от „Музикална лаборатория за човека“ на българския маестро със световна слава, от няколко години. Тя шлифова гласовия си потенциал и се присъедини към хора, с който гастролира в една от най-значимите за класическата музика зали „Мюзикферайн“ в австрийската столица. „Благодаря на Бог! Когато става това, което е писано... Когато даваш душата си, посяваш, обгрижваш и после жънеш... написа още в социалните мрежи Петринска. Самата Лиса Джерард за пореден път засвидетелства внимание към български музиканти, след като наскоро записа цял албум с „Мистерията на българските гласове“ и в момента е част от концертите им в Европа. Биляна благодари на всичките си колеги от оркестъра и хора, но не пропусна да спомене и половинката си. ЩАСТЛИВА И БЛАГОДАРНА СЪМ“, споделя емоцията си актрисата, която у нас блести на сцената на Народния театър с шеметна роля в „Калигула“ с Деян Донков.  ", "date": "2018.10.22", "title": "Биляна Петринска обра овациите на Лиса Джерард"}
{"url": "https://www.monitor.bg:443/bg/a/view/biznesyt-gotov-da-izleze-na-protest-v-zashtita-na-v-simeonov-147517", "text": "Стотици граждани и майки на деца с увреждания излязоха на протест пред Министерски съвет с искане за оставката на вицепремиера Валери Симеонов. Поводът е изказване на Симеонов пред партийната му телевизия, в което той определи майките на деца с увреждания като \"група кресливи жени, които спекулираха с децата си, изкарвайки на пек и на дъжд тези уж болни деца\". По време на протеста от колоните периодично звучеше именно това изказване на вицепремиера. Майките на деца с увреждания пък бяха залепили черен изолирбанд на устните си. По този начин те целели да покажат, че в изказването на Валери Симеонов няма истина и днес искали да се чува само една дума - „Оставка“. \"Обвиняват ни, че дестабилизираме правителството. Според мен премиерът трябва да види дали вицепремиерът не дестабилизира правителството точно сега, когато има поети ангжименти и нещата почнаха да се случват по законодателството\", коментира Мая Стоицева, майка на дете с увреждане. Час и половина след началото на протеста към него се присъединиха и хора с опънати плакати с думите \"Освободете Иванчева и Петрова\". Лидерът на „Зелените“ Тома Белев също се появи. Майките на деца с увреждания подчертаха, че се разграничават от политически обвързаните хора, които се присъединиха към тях. Работодателските организации пък застанаха твърдо зад вицепремиера и заявиха, че са готови да изкарат работници на протест в негова защита. Междувременно самият Симеонов обясни, че ще си подаде оставката само ако тя бъде поискана от премиера Бойко Борисов, вицепремиера Красимир Каракачанов и Волен Сидеров. \"Човек не подава оставка за това, че казва истината\" каза още Симеонов. Затова и протестиращите призоваха Бойко Борисов да поиска оставката на Валери Симеонов.", "date": "2018.10.22", "title": "Граждански протест срещу Валери Симеонов, бизнесът го защити (ОБНОВЕНА)"}
{"url": "https://www.monitor.bg:443/bg/a/view/pajak-trygva-v-dobrich-147522", "text": "Община Добрич пуска тази седмица новият паяк, който ще започне тестово да вдига автомобили, които са изоставени или спрени от движение. През следващата седмица ще е на терен, активен, за да премахва неправилно паркиралите коли. Това съобщи на оперативка кметът Йордан Йорданов. „Тъй като досега Общината не разполагаше с паяк с репатратор, беше трудно да извозваме автомобили, които са изоставени от години. Има списък с автомобили, които са изоставени, минали са процедура, имало е предписания за премахване на собствениците и са залепени стикери. Те не могат да ги премахнат или не са си получи съобщението или ги няма изобщо в нашата община. С паяка ще бъдат премахнати. Паякът може да вдига големи коли, тестван е. Въпреки всичко ще го подложим на тест, ако трябва – на моя автомобил, за да сме сигурни, че няма да има пренебрегване на по-големите автомобили”, обясни кметът. През изминалата седмица общинските полицаи проведоха информативна кампания на възлови места в Добрич – ул. „Отец Паисий“ и ул. „Страцин“. От тази седмица ще се премине към съставяне на фишове за неправилно пресичане на пешеходци. През миналата седмица вървяха и фишовете на неправилно паркиране. „Ще ви дам личен пример: съпругата ми беше глобена с фиш за неправилно паркиране”, заяви Йордан Йорданов.", "date": "2018.10.22", "title": "Паяк тръгва в Добрич"}
{"url": "https://www.monitor.bg:443/bg/a/view/dubaj-prezentira-na-borisov-superkolite-na-mestnata-policija-147525", "text": "Министър-председателят Бойко Борисов посети Центърът по операциите на полицията в Дубай. Той е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед Бин Рашед Ал-Мактум. В Центърът по операциите на полицията премиерът Борисов се запозна с автомобилите, техниката и ресурсите, с които разполагат в Дубай. От там се координира дейността на 28 хиляди камери в целия град.  В Центъра постоянно дежурят 80 полицейски служители. Ръководителят на полицията генерал-майор Абдула Халифа Ал-Мери презентира възможностите и придобивките на органите по сигурността в Дубай, а министър-председателят Борисов акцентира върху мерките, които страната ни е взела по сигурността на границите - с техника и жива охрана.  Той посочи, че само преди дни бяха осигурени 341 нови полицейски джипове за нуждите на българската гранична полиция и допълни, че страната ни планира цялостна модернизация на Института по криминалистика.", "date": "2018.10.22", "title": "Дубай презентира на Борисов суперколите на местната полиция "}
{"url": "https://www.monitor.bg:443/bg/a/view/umni-dizajnerski-reshenija-na-globalni-problemi-147516", "text": "Финалистите за наградата „Джеймс Дайсън” (James Dyson Award), тази година предлагат умни дизайнерски решения на някои от най-големите проблеми в световен мащаб. Сред тях впечатление правят биоразградима пластмаса, направена от картофено нишесте, евтини, сгъваеми спасителни лодки,  система за предупреждение при земетресения и 3D отпечатани мравуняци, предназначени да помогнат в бедните райони за по-лесното събиране на насекоми за храна. Тази година двайсетте финалиста се съревновават за награда от £ 30.000, като сър Джеймс Дайсън лично избира победител. Това са някои от най-интересните финалисти в конкурс, изпълнен с творения на въображението.   Проблемът, който трябва да бъде решен е. Вятърните турбини са чудесен източник на устойчива енергия, но трудно се справят с хаотичните ветрове в градовете. Екип от университета в Ланкастър е проектирал многопосочна вятърна турбина, която би могла да бъде интегрирана в градските апартаменти. Турбината ще се върти на фиксирана ос, независимо от посоката на вятъра, като лесно ще се интегрира на балконите на апартаментите в градовете, за да предостави на всеки жители независим източник на чиста електроенергия в градска среда.   Обръщайки внимание на голямото количество пластмасови вилици, лъжици и сламки за еднократна употреба, използвани в индустрията за бързо хранене, шведският дизайнер Понтус Тйорнквист от университета в Лунд е разработил Картофена пластмаса (Potato Plastic), материал, изработен от картофено нишесте, който прилича на пластмаса, но е биоразградим в почвата за по-малко от две месеца.   Насекомите са добър източник на протеини и много хора предполагат, че ще бъде необходимо да се включат в нашата хранителна верига, за да помогнат за изхранването на увеличаващото се население по света. Azcatl е 3D отпечатан мравуняк, предназначен да предостави лесен и евтин начин за отглеждане на мравки.   Сериозен проблем е, че 20% от всичката чиста вода се губи поради течове от тръбите. Проверката на водопровода за течове трудно, скъпо и отнема много време, като често течове изобщо не се откриват, докато тръбата не се спука напълно. Lighthouse е евтин робот, който може да бъде пуснат в съществуващите тръбопроводи, за да провери за течове. Победителят в конкурса ще бъде известен през ноември.", "date": "2018.10.22", "title": "Умни дизайнерски решения на глобални проблеми"}
{"url": "https://www.monitor.bg:443/bg/a/view/ataka-svalja-doverieto-si-ot-valeri-simeonov-siderov-iska-speshen-koalicionen-syvet-147532", "text": "Ако тръгна силово да искам оставката на Валери Симеонов, това означава, че ще се счупи цялата конструкция. Това коментира от Дубай премиерът Бойко Борисов протестите на майките с деца с увреждания и исканията им за оставка на вицепрмеиера Валери Симеонов, което бе подкпрено и от  лидера на \"Атака\" Волен Сидеров.  Борисов обясни пред медиите, че въпросът с оставката на Симеонов е много по-сложна. По думите му, ако той поиска остраняването на Симеонов, то това би било нарушаване на коалиционнното споразумение.  \"Сиреч, без решение на Обединени патриоти, не мога да го направя\", каза той и разясни, че се надява самите \"Обединени патриоти\", които също са в коалиция, да решат взаимоотношенията си помежду си. каза той и допълни - \"Ако тръгна силово искам неговата оставка, както майките настояват, това означава, че мигновено ще се счупи цялата конструкция\".  По думите му майките казват, че нямат политически искания и не търсят сваляне на правителството, но при един такъв акт ( какъвто е смяната на Сименов - б.р.), то правителството ще падне.  Борисов обясни, че е видно, че межди Валери Симеонов и Волен Сидеров има огромно напрежение. Той обаче уточни, че когато са си слагали подписа под коалионното споразумение, са го направили като отговорни политици. \"И сме се разбрали, че това е за 4 години\", каза премиерът.  Според него Той припоимни, че морланият акт на извинението за думите на Симеонов, го е направил още в петък.  \"'Естествено, че съм заложник. Коалиционно споразумение означава, че се залагаш и в рамките на това управление, поемаш всички пасиви, които носи\", отговори пък Борисов на въпроса дали всъщност той не се явява заложник на коалицонното си споразумение с патриотите.  \"Ами да подам оставка тогава. Това ли ми казвате и да хвърля държавата в хаос преди да сме приели бюджета и всичко, кото творим сега да отиде на вятъра\", отговори той риторично на въпроса, че той е заложник на нежеланието на Симеонов да поеме отговорност за думите си и да подаде оставка.  Борисов даде да се разбере, че е поднесъл своите извинения и поел обещание към майките, но повече от това не може да напарви. \"Не мога от името на Валери Симеонов да поема каквито и да било ангажименти\", каза той.  Имам телефон, да ме потърсят, каза пък премиерът във връзка с искането на Волен Сидеров за конферентна връзка с него. Той изтъкна, че когато се касае за министри от ГЕРБ, не пита, защото носи партийна отговорност към избирателите си .  Борисов припомни, че по време на Тройната коалиция само за 2 месеца приходните агенции са събрали над 100 млн. лева по-малко. \"Искат пак да се случи същото. Не ги съветвам\", каза той. \"Виждам какво има отстрани. Затова стискам зъби и мълча и се опитвам да си свърша работрата. И мисля, че я върша добре, както показват всички параметри на държавта а и отношението на всички. \", заключи Борисов по темата.  Борисов даде да се разбере, че изпълнява обещанията си към майките с деца с увреждания и припомни, че е подписано споразумение с конретни срокове в него за приемането на отделните закони. Така в сряда те трябва да минат през комисии  в НС,а в петък да се гледат в пленарна зала. В бюджета за догодина, който вече бил публикуван на сайта на финансовото ведомство, пък е записано 150 млн. лева повече в социалната сфера. Бюджетът пък щял да мине през МС на 29-ти. Да изчакат това време, обърна се Борисов към майките и допълни - \"Ангажиментите съм ги приел, подписал и изпълнявам в пълния им обем\". Междувременно по-рано през деня в писмо, адресирано до премиера Бойко Борисов, шефа на ПГ на ГЕРБ Цветан Цветанов, вицепремиера и лидер на ВМРО Красимир Каракачанов и до вицепремиера Валери Симеонов, Волен Сидеров настоява за незабавно свикване на Коалиционния съвет между ГЕРБ и Обединени патриоти, което да се осъществи до края на деня - 22 октомври 2018 г.  Лидерът на „Атака“ настоя да се разгледа въпросът с \"недопустимото поведение\" на Валери Симеонов, както и незабавната му оставка като вицепремиер. \"В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние\", се пише още в писмото. Наред с това ръководството на партия „Атака“ сваля политическото си доверие от вицепремиера Валери Симеонов. Това пък се посочва в декларация на националистите, публикувана в социалните мрежи от лидера на формацията Волен Сидеров. Като причина за решението се посочва „недопустимите обиди към хора с увреждания“.„ Ще настояваме да бъде предложен друг представител на Патриотите за вицепремиер“, се посочва документа, който е подписан от четирима души – самият Сидеров, Десислав Чукалов, Явор Нотев, Станислав Станилов и Павел Шопов. Към момента не е ясно дали ще има коалционен съвет между партиите в \"Обеднинени патриоти\" в близките дни.  Това е поредното прехвърчане на искри между две от партиите в Обединени патриоти и по специално между Сидеров и Валери Симеонов, който оглавява НФСБ. Само преди седмица пък депутатите снеха доверието си от Сидеров като шеф на парламентарната група на патриотите и поискаха на следващ коалиционен съвет на патриотичната коалиция да разгледа въпроса с освобождаването на Сидеров от този пост. Според тях той е нарушил коалиционното споразумение и едно решение към него от средата на септември.", "date": "2018.10.22", "title": "Борисов: Ако поискам силово оставката на Симеонов, това ще счупи коалицията (ОБНОВЕНА)"}
{"url": "https://www.monitor.bg:443/bg/a/view/zakrivat-fonda-za-lechenie-na-deca-147524", "text": "Фондът за лечение на деца в чужбина ще се закрие и функцията му ще изземе Националната здравноосигурителна каса (НЗОК). Това потвърдиха и от здравното министерство. Мярка е залегнала като част от реформите, които ще предприеме ресорният министър Кирил Ананиев, заедно с обединяването на Изпълнителната агенция по трансплантация и Изпълнителната агенция \"Медицински одит\". Пациентски организации вече коментираха, че „този експеримент с болните деца” не трябва да се прави сега. Според тях касата няма капацитет да обработва заявленията на родителите, които понастоящем постъпват във фонда. Фондът за лечение на деца няма да продължи да съществува в сегашния си вид, потвърдиха здравните власти след заседание на Надзорния съвет на Здравната каса. Не е ясен обаче отговорът на един от основните въпроси, които пациентите си задават, а именно дали ще се закрие Общественият съвет, който обсъждаше заявленията на родители на болни деца. Според зам.-министърът на здравеопазването Жени Начева „това не е най-важният въпрос”.   Относно другото притеснение - че Здравната каса няма капацитет да извършва функциите на Фонда, Жени Начева, която е сред членовете на Надзорния съвет и един от инициаторите на промените, коментира, че прехвърлянето на Фонда към Касата щяло да увеличи административната тежест и Касата имала компетенции в тази посока. Нова комисия, която ще бъде към Министерството на здравеопазването, ще слее функциите на Агенцията по трансплантации и Медицински одит. След заседанието днес не стана ясно дали директорите на тези агенции ще останат на своите постове.     Промените предстои да се обсъждат от Националния съвет за тристранно сътрудничество и Министерския съвет, след което да се гласуват в парламента.", "date": "2018.10.22", "title": "Закриват Фонда за лечение на деца"}
{"url": "https://www.monitor.bg:443/bg/a/view/borisov-v-dubaj-emiratskite-investitori-sa-dobre-doshli-u-nas-147526", "text": "Държим на приятелските връзки с ОАЕ и желаем да ги развиваме и задълбочаваме, заяви премиерът Бойко Борисов по време на срещата си с вицепрезидента, министър-председател на ОАЕ и управник на емирство Дубай шейх Мохамед Бин Рашед Ал-Мактум. Българският министър-председател отбеляза, че цени високо наличието на взаимна политическа воля за активизиране на двустранното сътрудничество. Премиерът Борисов специално изтъкна ролята на Дубай в развитието на българо-емиратските връзки. Той отбеляза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай.   Българският министър-председател изрази своите поздравления към емиратското ръководство и народа на ОАЕ за постигнатото по пътя на развитието и технологичното модернизиране на страната. Премиерът Борисов изрази увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността.  Според министър-председателя би било от полза и за двете страни, ако се насърчават контактите между представителите на бизнеса. Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони. Министър-председателят Бойко Борисов благодари за гостоприемството и отправи покана към шейх Мохамед Бин Рашед Ал-Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество. ", "date": "2018.10.22", "title": "Борисов в Дубай: Емиратските инвеститори са добре дошли у нас  "}
{"url": "https://www.monitor.bg:443/bg/a/view/kulagin-se-predlaga-za-tv-vodesht-147528", "text": "Гримьорът с поразяващата уста Валентин Кулагин призна, че отново би застанал пред телевизионна камера, но този път – за да води собствено предаване. „Това, в което съм най-добър, е да правя шоу. Разбира се – поканата трябва да е финансово подплатена“, откровен е коафьорът, който преди седмица напусна „Вип Брадър“ като един от най-скандалните участници за сезона. Категоричен е, че не би се върнал отново в къщата на Големия брат, тъй като на терен бил подложен на физически тормоз. казва Кулагин пред dir.bg. По думите му, инициатор на агресията бил Петко, а най-“злобен“ в коментарите си  бил Наско Колев. „Той по принцип е такъв - изнервен и озлобен от безпаричие, от това че живее с майка си и баща си в провинцията, от съсипаната си кариера на рапър и продуцент, от това че го изгониха и двете жени, които му проправяха път в музикалните среди“, не пести отново оценката си гримьорът, който съвсем скоро ще отпътува към Дубай за следващ професионален ангажимент. „Там работя по това време на годината. Сега там започва сезонът на булките и в салона, в който работя, ме очакват“, обяснява той. Противно на зрителския вот, според който 71% от феновете на Брадъра гласували за изгонването на Кулагин от шоуто, той попада единствено на положителни отзиви след напускането на Къщата. „Навън ме приемат като герой. Единствените негативни мнения за мен засягат моята сексуалност - обидите са от такъв характер, а не относно поведението ми в шоуто. Там аз си свърших моята работа перфектно - свалих маските на много хора. Единствено не ми стигна времето за Лора Караджова и Стефан“, отсича още гримьорът, който вече се закани, че ще изправи пред съда Ваня Костова и Веселин Плачков.", "date": "2018.10.22", "title": "Кулагин се предлага за тв водещ"}
{"url": "https://www.monitor.bg:443/bg/a/view/minimalen-deficit-ot-0-5-planirat-za-budjet-2019-g-147530", "text": "Министерството на финансите публикува законопроекта за държавния бюджет на Република България за 2019 г. и актуализираната средносрочна бюджетна прогноза за периода 2019-2021 г., която представлява мотивите към него. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики - както с фискални измерители, така и посредством ключови индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. – балансирана бюджетна позиция, която се запазва и през 2021 година. Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера. Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година. Приоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите. В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. Политиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение. Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти. Предвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител. Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика. Управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави членки на ЕС по отношение на ниското ниво на дългова тежест. Оценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.22", "title": "Минимален дефицит от 0,5% планират за бюджет 2019 г."}
{"url": "https://www.monitor.bg:443/bg/a/view/jana-marinova-zabavljava-v-makedonskata-komedija-prespav-147512", "text": "Яна Маринова замина за Скопие, където към момента участва в снимките на македонската комедия „Преспав“. Това съобщи самата актриса в социалните мрежи. анонсира шеговито звездата от „Връзки“ във Фейсбук. „Преспав“ се смята за първата комедийна епизодична продукция, чиято родина е западната ни съседка, показва справка в Imdb. Първата серия е излъчена през 2016 г., а зад проекта стои компанията OXO-Macedonia. В главните роли пък влизат Игор Ангелов и Тияна Дапчевич. Все още не е ясно какъв персонаж е поверен на българската актриса. Междувременно Маринова се разписа с няколко успеха с „Привличане“ - филмът, на който бе изпълнител на главната роля, продуцент и съсценарист. Преди броени дни стана ясно, че лентата ще получи разпространение в цяла Азия. Продукцията се разписа и с няколко награди от West Coast Film Festival в Малибу - за най-добра комедия, за главна женска роля в лицето на Маринова и златна награда Elbert Lewis за саундтрак. Сега звездата продължава да гради портфолио от собствени продукции, като следващото заглавие, което ще продуцира и в което ще участва, е „Диви и щастливи“. За него тя отново работи с режисьора Мартин Макариев, а пред камерата ще видим още Луиза Григорова, Александър Сано, Дария Симеонова и Димо Алексиев.", "date": "2018.10.22", "title": "Яна Маринова забавлява в македонската комедия „Преспав“"}
{"url": "https://www.monitor.bg:443/bg/a/view/levski-s-jest-kym-privyrjenicite-za-macha-s-vereja-147515", "text": "Ръководството на \"Левски\" направи голшм жест към своите привърженици и обяви символична цена от 1 лев за билетите на предстоящето в петък домакинство на \"Верея\". Ето и съобщението на \"сините\" без редакторска намеса: \" Левскари, в последните месеци около клуба се възражда една позабравена енергия. Връща се вярата в левскарския дух. В онзи неукротим устрем към върха, до който може да достигнеш само постигайки хармоничната спойка между отбор и привърженици. Именно този импулс ни вдъхнови и помогна да замечтаем за нови незабравими „сини“ мигове. Знаем, че те предстоят и знаем, че ще ги постигнем заедно. Имало ги е и пак ще ги има. За никого не е новина, че „синята“ публика доминира и извън границите на „Герена“. За никого не е тайна, че отборът на народа е увличал и продължава да увлича хиляди привърженици. За всички нас в клуба обаче бе особено преживяване да проследим пътя на левскарската публика в гостуванията на Етър и Лудогорец, на които хиляди развяти сини шалчета, превърнаха Левски в домакин дори извън София. Видяхме оцветени в синьо магистрали, опашки по бензиностанции и крайпътни заведения с цели групи приятели и семейства, споделящи любовта към Левски. Видяхме, повярвахме и разбрахме, че Левски е нещо различно. Левски е семейство! Левски е любов и начин на живот или както всички левскари казват един отбор... а всъщност всичко! Силно повлияни от тази магия, взехме решението да се отблагодарим на всички вас не само следвайки и материализирайки вашето вдъхновение с игра на терена, а отговаряйки ви и с един жест. На предстоящето домакинство на Верея в петък, 26.10, ПФК Левски ще отвори широко вратите на стадиона и ще покани всички „сини“ сърца на празник. Защото Левски играе и защото всички трябва да сме заедно. Да се обединим и да продължим борбата. Бъдете до нас! Доведете приятел! Елате със своето семейство! За да застанем рамо до рамо в името на Левски! Всеки привърженик ще може да посети двубоя срещу СИМВОЛИЧНАТА СУМА ОТ 1 ЛЕВ (цената на билетите ще важи за всички сектори без ВИП-а в Сектор „А“). Петък (26.10) от 19:45 часа. Левски срещу Верея! ЕЛА И ПОДКРЕПИ „СИНИТЕ“!\"", "date": "2018.10.22", "title": "\"Левски\" с жест към привържениците за мача с \"Верея\""}
{"url": "https://www.monitor.bg:443/bg/a/view/arestuvaha-popski-brat-s-kanabis-147513", "text": "На Кулата завчера беше арестуван брата на уважавания отец Георги от петричкото село Първомай - Борис Ищов и неговия син Стефчо. При обиск на автомобила им полицаите  откриха над 5 кг сух канабис, приготвен на продажба. Баща и син Ищови паднаха в капана на организираната от ГДБОП мащабна акция „Антидрога“, при която беше арестуван в Добринища и Атанас Георгиев – Гаргата, тартора на наркодилърите в Пиринско. Заедно с него в претърсените 10 адреса в Пиринско  бяха арестувани други 6 негови „асистенти“, на възраст от 20 до 28 години, всичките криминално проявени.", "date": "2018.10.22", "title": "Арестуваха попски брат с канабис"}
{"url": "https://www.monitor.bg:443/bg/a/view/majls-kenedi-s-premiera-na-videoklip-kym-parcheto-the-great-beyond-147509", "text": "Майлс Кенеди представи виедоклип към песента „The Great Beyond“.  Черно-бялото видео включва кадри от турнето на музиканта през 2018-а в подкрепа на дебютния му самостоятелен албум „Year Of The Tiger“. Майлс Кенеди продължава с концертите в подкрепа на диска през следващия месец в САЩ.", "date": "2018.10.22", "title": "Майлс Кенеди с премиера на видеоклип към парчето „The Great Beyond“"}
{"url": "https://www.monitor.bg:443/bg/a/view/biznesyt-shte-trjabva-da-podnovi-210-000-fiskalni-ustrojstva-147520", "text": "Само една шеста от реално функциониращите фискални устройства у нас няма да се наложи да бъдат обновени или подменени от търговците. Бизнесът определя масовата подмяна на касовите апарати заради новите изисквания на приходната агенция като пореден удар върху „белия“ бизнес. Старите фискални устройства трябва да излязат от употреба до края на март следващата година, срок, който според търговците е нереалистичен. Промените бяха приети в края на септември и са в Наредба Н-18 за регистриране и отчитане на продажби в търговските обекти чрез фискални устройства. По данни на Национална агенция по приходите (НАП) промените касаят около 400 хил. регистрирани фискални устройства. Но цифрите на Българска стопанска камара (БСК) показват, че работещите машини са около 250 хиляди. От тях 100 хил. изобщо не подлежат на обновяване и ще трябва да бъдат подменени. От оставащите 150 хил. – 50 хил. са фискални принтери, които вероятно ще бъдат преработени, защото е по-евтино, но и тук ще се наложи подмяна на поне 10 хил. устройства. И още около 100 хил. устройства, за които търговците ще трябва да изберат дали да ги обновят или да си купят нови. Това означава, че едва 40 000 фискални устройства са от най-нов тип и отговарят от изискванията. Засегнатите лица са 3500 места на за настаняване, 5000 лични лекари, 2500 лечебни заведения, 160 000 търговци и още 100 000 занаятчии и хора със свободни професии.  Това ще им струва между 30 и 100 млн. лева само за фискалните устройства, като в тази сума не е включена сумата за софтуера, считат от БСК. „Бизнесът подкрепя усилията на финансовото министерство, но са притеснени от кратките срокове, в които търговците трябва да приведат дейността си в съответствие с изискванията“, коментира Станислав Попдончев от БСК. Ресторантьорите са притеснени от изискването, че според текстовете на наредбата предвижда хипотези, в които трябва да се предаде на НАП целият сорс код на системата без никакви гаранции за опазването на интелектуалната собственост. „Няма гаранция, че оперативен работник в данъчното няма да има свободен достъп до нашите рецепти, маркетинг стратегии и други фирмени тайни. Така може да бъде откраднат всеки един бизнес“, смята Ричард Алибегов от Българска асоциация на заведенията (БАЗ) Според Ясен Танев от Българска асоциация за развитие на бизнес софтуер (БАРБС) подмяната на фискалните устройства и инсталацията на софтуер трябва да се случи абсолютно едновременно и на практика невъзможна за изпълнение. Отделно трябва да се предвиди е време за обучение на персонала при промяната на софтуера. Лекарските практики също ще бъдат засегнати, смята д-р Николай Брънзалов от Българския лекарски съюз. По негови сметки, ако 4300 общопрактикуващи лекари се наложи да отделят по 200 лева за обновяване или покупка на нови, общата сума ще достигне 1 млн. лева. Пари, които ще дойдат от джоба на лекарите, а не на пациентите, тъй като те работят по договорени цени със НЗОК. Според Брънзалов смяната на фискалните устройства може да доведе до затваряне на лекарски практики за няколко дни. Друг сериозен проблем според браншовите организации е срокът за въвеждане на новите изисквания на наредбата. Затова настояват вместо от 31 март 2019 г. изпълнението й влезе в сила от началото на 2020 г.  ", "date": "2018.10.22", "title": "Бизнесът ще трябва да поднови 210 000 фискални устройства "}
{"url": "https://www.monitor.bg:443/bg/a/view/razbiha-naj-modernata-pechatnica-za-falshivo-evro-u-nas-147514", "text": "Спецпрокуратурата и ГДБОП са разбил печатница за фалшиво евро. Според експерти тя е най-модерната до сега. От държавното обвинение ще предоставят повече информация на брифинг в 13,30 часа. На него участие ще вземат зам.-главния прокурор Иван Гешев, наблюдаващия делото негов колега Евгения Деянова и директорът на ГДБОП – главен комисар Ивайло Спиридонов. Очаквайте подробности", "date": "2018.10.22", "title": "Разбиха най-модерната печатница за фалшиво евро у нас"}
{"url": "https://www.monitor.bg:443/bg/a/view/budjetyt-za-zdrave-shte-se-uvelichi-s-okolo-490-mln-leva-147511", "text": "Проектобюджетът на Националната здравноосигурителна каса (НЗОК) за следващата година ще бъде обсъден на заседание на Надзорния съвет на институцията. Предвиждат се повече пари по почти всички направления, съобщи БНТ. Догодина бюджетът за здраве ще се увеличи с около 490 млн. лв. Така ще надхвърли 4 млрд. лв. С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците. Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците.   С 18 млн. лева е увеличен бюджетът за личните лекари, 28 млн. лева повече ще има за прегледи при специалисти и 7 млн. лева - за изследвания. Проектобюджетът предвижда също над 100 млн. лева повече за онколекарства за лечение в болница и още 14 млн. лева за домашно лечение.   Парите за плащания към чужди здравни каси се увеличават с над 80 млн. лева. С тях ще се погасяват натрупаните през последните години дългове, заради които се създаде напрежение. От следващата година Фондът за лечение на деца и Комисията за лечение в чужбина преминават към Здравната каса. На фона на дебатите около новия здравен модел, проектобюджетът предвижда драстични промени още от следващата година. За да намалеят разходите на касата, се предлага парламентът да дава съгласие за разкриване на нови болници. Сега това може да прави здравният министър.   Болниците ще могат да сключват договори за нови дейности като скенер или ядреномагнитен резонанс например, само ако са в регион, в който няма такива. Разрешението ще дава Министерският съвет.", "date": "2018.10.22", "title": "Бюджетът за здраве ще се увеличи с около 490 млн. лева"}
{"url": "https://www.monitor.bg:443/bg/a/view/ludata-radka-e-aut-ot-fermata-147518", "text": "Един от най-колоритните участници в този сезон на „Фермата“ - Радилена Миткова, позната още като лудата Радка, напусна предаването. 25- годишната студентка по право изгуби дуела срещу емигрантката Росица Йончева с краен резултат 10: 0. Последната битка на двете участнички постави прецедент в шоуто, тъй като Радилена и Росица завършиха с време съответно 13: 02, 45 и 13: 02, 44. Това изненада водещите Иван и Андрей, които коментираха, че са станали свидетели на нещо невиждано досега и отсъдиха, че подобна разлика не може да бъде зачетена заради човешкия фактор – времето се засича с хронометър от Иван. В отредените за битката дузпи, Росица успя да завърши победоносно с минута по-бързо от Радилена. коментира Росица, която влезе в битките с тениската на Йордан Йовчев, подарена й за късмет от бесарабската българка Лилия. На сбогуване с Радилена, която бе подкрепена от по-голямата част от участниците, спортната звезда Ваня Стамболова призна, че е изгубила приятел и се чувства виновна, че е причина атрактивната блондинка да отиде на дуел.", "date": "2018.10.22", "title": "Лудата Радка е аут от „Фермата“"}
{"url": "https://www.monitor.bg:443/bg/a/view/jordanka-hristova-spira-samostojatelnite-koncerti-147510", "text": "Естрадната прима Йорданка Христова призна, че ще се оттегли от активната работа на сцена. Изпълнителката на „Пей сърце“ ще зарадва феновете си със самостоятелен концерт в зала 1 на НДК след по-малко от месец – на 19 ноември. Това обаче ще е последната й по-мащабна изява пред публиката. „Едва ли ще имам сили. Все пак напредваме в годините. След пет години не знам в каква гласова форма ще съм“, откровена бе звездата пред bTV. Това е и причината концертът в НДК да протече под надслов „Музикалната изповед на Йорданка Христова. 55 години – срещи, раздели, полети, ежедневие, разкаяние, страст и много, много любов“. Припомняме, че още през пролетта певицата си каза „сбогом“ с феновете си в Куба. Там тя изпя популярни кубински и български песни, а в програмата се включиха и приятелите й Фара Мария и Боби Каркасес. Концертът завърши с „Моя страна, моя България“, която изправи на крака публиката.", "date": "2018.10.22", "title": "Йорданка Христова спира самостоятелните концерти"}
{"url": "https://www.monitor.bg:443/bg/a/view/fiat-chrysler-prodava-magneti-marelli-na-japonci-za-6-2-mlrd-147519", "text": "Fiat Chrysler Automobiles обяви за договорката си да продаде своята фирма за резервни части Magneti Marelli на Calsonic Kansei Corp. за 6,2 млрд евро, предаде Dow Jones. Японската фирпма купувач е собственост на американската инвестиционна компания KKR&Co., която миналата година янките купиха от Nissan Motor Co. и други акционери. Приключването на сделката се очаква в първото шестмесечие на 2019 г. По този начин Fiat Chrysler ще стане седми по приходи в света доставчик на резервни части. Италианската корпорация съобщи и за съгласуването с Calsonic Kansei на многогодишен договор за доставки.", "date": "2018.10.22", "title": "Fiat Chrysler продава Magneti Marelli на японци за €6,2 млрд."}
{"url": "https://www.monitor.bg:443/bg/a/view/antonija-petrova-rajda-prez-januari-147521", "text": "Мис България 2009 Антония Петрова е избрала дата за раждане на първородната си рожба. Очаква се тя  да гушне момченце на 17 януари. Тъй като тогава се пада Антоновден се предполага, че детето й ще е кръстено на нея. 34-годишната блондинка, която е носителка и на титлата Мисис Русия 2012, сподели още, че числото 17 е много важно за нея и съпругът й - Ивайло Батинков. Влюбените се запознали на 17 март, а точно два месеца по-късно вдигнаха пищна сватба на морския бряг в Гърция. И до днес двамата си правят романтични вечери на всеки 17. Че първия наследник на Петрова ще е момче стана ясно преди дни. „Семейство Батинкови ще се увеличи! Със съпругът ми Ивайло очакваме първородния ни син, който бъде първо дете и за двама ни! написа в социалните мрежи миската с юридически ценз.", "date": "2018.10.22", "title": "Антония Петрова ражда през януари"}
{"url": "https://www.monitor.bg:443/bg/a/view/proverka-na-zdravnija-dans-pokaza-mashinist-remontira-hemodializata-vyv-vidin-147494", "text": "Машинист на електрически локомотив поддържа медицинската апаратура на хемодиализния център във Видинската болница „Света Петка”. Това стана ясно от проверка, направена от Изпълнителна агенция „Медицински одит”, популярна като здравният ДАНС. Протоколът, с който „Монитор” разполага, е от 21 септември, а самият одит е извършен в периода 10-14 септември-половин месец преди аварията на 1 октомври, когато гръмна една от колоните на пречиствателната станция и се наложи апаратите за очистване на кръвта да работят на намален капацитет и при авариен режим. Два дни след това един пациент почина, защото не успя да пътува до Монтана, за където беше пренасочен, а друг изпадна в кома и бе откаран в болницата в Лом. Въпросната проверка на здравния ДАНС е направена по сигнал на пациент от 17 август. Оказва се, че освен локомотивният машинист другите двама, които трябва да се грижат за изправността на медицинската техника, са средни техници със специалност „радио и телевизия”, единият от тях е и шеф на техническата група. Нито един от тримата няма документ за преминат курс за поддръжка на диализни апарати. Оказва се, че от общо 9 специалисти по здравни грижи, от които едната е старша медицинска сестра, удостоверения за проведено обучение с хемодиализен апарат са представили шест медицински сестри, а само една от тях има квалификационен документ за проведен курс по диализно лечение в лечебно заведение, което е акредитирано за обучение на студенти и специализанти. Проверката на Изпълнителната агенция „Медицински одит” установява още, че нито един от персонала в отделението не е имунизиран срещу хепатит В независимо че специална наредба от 2009 година категорично въвежда тази ваксина и трябва да бъде сложена на всички, които лекуват хора на хемодиализа. Оказва се, че само на 9 от общо 45 пациенти, които са зачислени на хемодиализа към датата на проверката - 21 септември, са ваксинирани срещу хепатит В, което също е задължително изискване. Още половин месец преди аварията в хемодиализното отделение на болницата във Видин проверяващите са установили, че голяма част от техниката е стара. Отделението разполага с 14 апарата, от които единият е предложен за бракуване, а други два са надхвърлили 30 000 отработени часа, което е максимумът за тази техника. Други шест са навъртели над 24 000 часа и скоро ще излязат извън строя. За последно техника е купувана през 2012 година. Очаква се Медицинският одит да излезе с решение какви санкции ще бъдат наложени на ръководството на лечебното заведение.", "date": "2018.10.22", "title": "Проверка на здравния ДАНС показа: Машинист ремонтира хемодиализата във Видин"}
{"url": "https://www.monitor.bg:443/bg/a/view/remontirat-pytja-prez-vladaja-147502", "text": "Ремонт на пътя София - Перник, през Владая, започва от утре - 23 октомври, съобщиха от пресцентъра на Агенция \"Пътна инфраструктура\" (АПИ). Трафикът се насочва по автомагистрала \"Люлин\" и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на близо 1,5 км.  За улеснение на трафика по автомагистрала \"Люлин\" от 23 октомври в пиковите часове ще има реверсивно движение в този участък. Това е отсечката в района на свлачището при 9-ти километър. От 7.00 ч. до 13.00 ч., когато трафикът от Перник към София е по-интензивен, ще има една лента в посока Перник и две ленти за София. От 13.00 ч. до 7.00 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час, посочиха от пътната агенция. Движението по АМ \"Люлин\" не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври, допълниха от АПИ.", "date": "2018.10.22", "title": "Ремонтират пътя през Владая "}
{"url": "https://www.monitor.bg:443/bg/a/view/upravljavashtata-partija-v-polsha-zagubi-varshava-i-drugi-golemi-gradove-147503", "text": "Полската управляваща партия \"Право и справедливост\" печели най-много гласове на състоялите се вчера местни избори, но опозицията печели в столицата Варшава и други големи градове, показват данни от екзит пол, цитирани от световните агенции. Изборите, състояли се на фона на остро напрежение с Европейската комисия за водените от Варшава съдебни реформи, са смятани за тест преди изборите за Европарламент през май и парламентарните избори след една година, отбелязва Франс прес. Според данните на социологическата агенция \"Ипсос\" управляващата партия печели 32,3 процента от гласовете, а опозиционната \"Гражданска коалиция\", съставена от центристката партия \"Гражданска платформа\" и либералната формация \"Новочесна\" /Модерна/ - 24,7 процента. Полската селска партия се нарежда на трето място, с 16,6 процента от гласовете. Кандидатът на \"Гражданска коалиция\" Рафал Тшасковски печели изборите за кмет на Варшава още на първия тур, според екзит пол. Тшасковски, 46-годишен бивш евродепутат и бивш министър, получава 54,1 процента от гласовете, а съперникът му от \"Право и справедливост\" Патрик Яки - 30,9 процента. Опозицията печели също кметствата в няколко други големи градове като Лодз, Познан, Люблин и вероятно Вроцлав. В Гданск и Краков кметът ще бъде избран на втория тур на 4 ноември. Избирателната активност на вчерашния първи тур се оказа по-висока от обичайното. По предварителни данни са гласували над 50 процента от избирателите. Две минути преди приключването на гласуването Държавната избирателна комисия реши да го удължи, защото на някои избирателни участъци в 21.00 часа местно време още имаше опашки. Официалните резултати ще станат известни най-рано днес вечерта.", "date": "2018.10.22", "title": "Управляващата партия в Полша загуби Варшава и други големи градове"}
{"url": "https://www.monitor.bg:443/bg/a/view/specialist-po-vsichkologija-147496", "text": "Българското здравеопазване определено е в криза и то не само защото системата е недофинансирана, но и защото няма кадри. Лекарите и медицинските сестри търсят по-добро препитание и бъдеще за децата си в чужбина. Немедицинският персонал, като например техническият в медицината също се оказва, че е дефицит. Нагледен пример е отделението по хемодиализа във видинската болница „Света Петка“. Оказва се, че там за поддръжката на диализната апаратура се грижат трима човека – техници, но нито един от тях няма квалификация за тези апарати. Известно е, че нашенецът има самочувствието, че разбира от всичко, че е специалист по всичкология. В случая с въпросната болница обаче нещата надхвърлят споменатото нашенско самочувствие. Фактите показват, че като цяло в страната ни дори да има добре подготвени висши кадри, тези със средно образование са на много ниско ниво. Причините отново са демографските показатели, но и обезценяващото се все повече техническо средно образование. Към днешна дата родителите спестяват, теглят заеми и правят невъзможното, за да следват децата им в чужбина. На гимназията, още повече на техникума, се гледа като на неизбежна детска шарка, която така или иначе, трябва да бъде преболедувана. Накратко никой не залага на стабилни знания и приложението им в практиката, още по-малко на самата практика. Затова и представители на бизнеса не от сега предупреждават, че средното ни техническо образование не дипломира специалисти, а само дава дипломи. Примери за това много. Случаят във видинската хемодиализа, чиято медицинска апаратура се поддържа от двама техници по радио и телевизия и такъв на електрически локомотиви, е илюстративен. Кадри просто няма. Фермерите с много земя, които купиха модерни трактори и друга земеделска техника, напълно електронизирана, също нямат хора за работа, защото няма кой да ги обучи в България. В един от четирите техникума в страната по земеделска техника - този в Мездра, например обучават учениците на трактори, произведени през 70-те години на миналия век. Когато някое момче кандидатства за работа и бъде одобрено от собственика на земи, той сам трябва да го обучава или да го изпрати в чужбина на курс за работа с модерната техника. Това е един пример, но той е валиден за всички сфери, като се започне от земеделието, премине се през промишлеността, доколкото все още я има у нас, и се стигне до поддръжката на медицинска техника. Факт е и това, е Северозападна България не е най-доброто място за живеене, а за мениджъра както на болница, така и на пекарна за понички дори е кошмар. В някои браншове като шофьорския например собствениците на търговски и спедиторски фирми са петимни да намерят човек с шофьорска книжка за професионалисти и дори такъв, който може да чете, но и да проумява прочетеното. Такава е действителността у нас, колкото и за незапознатия да звучи нереално. Такава ще остане, докато средното образование не започне да произвежда хора грамотни не само в четмото и писмото, но и с що годе култура, логическо мислене и най-вече с адекватни умения, с които младите хора да се котират на пазара. Ако това не се случи, няма да минат много години, когато страната ни ще заприлича на една голяма Северозападна България.", "date": "2018.10.22", "title": "Специалист по всичкология"}
{"url": "https://www.monitor.bg:443/bg/a/view/anomalija-vodata-kraj-aljaska-se-stopli-147504", "text": "Учени регистрираха повторна поява на зона с анормално топла вода в североизточната част на Тихия океан в резултат на глобалното затопляне, съобщи Сайънс алърт. По мнението им, тази зона може да доведе до екстремни климатични условия в Аляска и други райони в САЩ. За пръв път анормалната зона бе регистрирана през 2013 г. Тя се разширяваше през 2014 г. и 2015 г. Специалисти приписаха разширяването й на продължителната суша в Калифорния и рекордно високата температура на въздуха в Сиатъл през 2015 г. Въпросната зона повлия върху климата по западното крайбрежие на САЩ и допринесе също за поява на бури и студено време по източното крайбрежие и в южната част на страната. Според учените, виновникът за появата на анормално топлата зона в Тихия океан е необичайно високата за есенните месеци температура на въздуха над Аляска. Зоната ще продължи да съществува до края на октомври, а след това въздействието ѝ постепенно ще започне да намалява. Настъпването на есента се забави с 4 седмици в южната и югоизточната част на Аляска, където по това време обикновено валят дъждове.", "date": "2018.10.22", "title": "Аномалия: Водата край Аляска се стопли "}
{"url": "https://www.monitor.bg:443/bg/a/view/irlandskata-granica-spyva-brekzita-147505", "text": "Британският премиер Тереза Мей отхвърля предложението на ЕС за ирландската граница. Това ще заяви тя пред парламента. 95% от сделката по Брекзит е готова, но остават нерешени въпроси, сред които е и този. Нерешаването му прави вероятна възможността \"разводът\" с Брюксел да мине без споразумение. С изказването си, Мей ще се опита да примири евроскептиците и поддръжниците на Съюза. Великобритания трябва да излезе от Общността на 29 март 2019 г. съгласно условията на двугодишния процес по чл. 50 от основополагащия за ЕС Лисабонски договор. Настоящият план е за преходен период от 21 месеца, за да протече плавно процесът по Брекзит. Но тъй като двете страни засега не успяват да постигнат споразумение, тази седмица стана ясно, че преходният период може да бъде удължен. Междувременно се провеждат протести и на поддръжници, и на противници на Брекзот.", "date": "2018.10.22", "title": "Ирландската граница спъва Брекзита"}
{"url": "https://www.monitor.bg:443/bg/a/view/trymp-i-kim-zaedno-prez-januari-147506", "text": "Нова среща между президента на САЩ Доналд Тръмп и севернокорейския лидер Ким Чен-ун може да се състои през януари 2019 г., съобщи днес южнокорейския вестник \"Чосон илбо\", като се позовава на дипломатически източник във Вашингтон. Американското правителство иска да проведе срещата на върха до 10 януари, мястото й още не е определено, посочва вестникът. По-рано съветникът на американския президент по въпросите на националната сигурност Джон Болтън заяви, че Ким и Тръмп може да се срещнат през следващите няколко месеца. На 7 октомври държавният секретар на САЩ Майк Помпейо посети Пхенян и Пекин. Американският дипломат успя да постигне споразумение с Ким Чен-ун за създаване на работна група по въпросите на денуклеаризацията и обсъди възможността за втора среща на върха САЩ-КНДР. На 12 юни в Сингапур се състоя първата в историята среща на лидерите на двете държави. След срещата Тръмп и Ким подписаха съвместно изявление, в което Пхенян обяви готовност да работи за освобождаване на Корейския полуостров от ядрени оръжия, а Вашингтон се задължи да предостави на Северна Корея гаранции за сигурност.", "date": "2018.10.22", "title": "Тръмп и Ким заедно през януари "}
{"url": "https://www.monitor.bg:443/bg/a/view/prenarediha-klasiraneto-ot-gran-pri-na-sa-sht-147508", "text": "Пилотът на \"Ферари\" Кими Райконен спря Люис Хамилтън с \"Мерцедес\" от предсрочно спечелване на петата му титла във Формула 1. Ледения победи в Гран при на САЩ на пистата в Остин и го направи след цели 113 състезания без първо място от 2013 г. насам. Той стартира силно от втора позиция, изпревари британеца, потеглил от полпозишън и с перфектна стратегия не даде на съперниците си да му попречат да триумфира след 5-годишно очакване. Втори завърши Макс Верстапен с \"Ред Бул\", който също направи невероятно състезание, а Хамилтън остана едва трети, с което взе само 15 точки. На него му трябваха 8 повече от тези на основния му съперник Себастиан Фетел с \"Ферари\", за да вземе титлата цели 3 старта преди края на сезона. Фетел финишира четвърти след куп кошмарни перипетии, като навакса пропадане до 15-а позиция след завъртане заради контакт с Даниел Рикардо с \"Ред Бул\". Така запази шансове в борбата за златото, но на първо време трябва да е на по-близо от 5 точки от него в Мексико тази неделя. Хамилтън е с 346, а германецът - с 276. Райконен пък е вече трети с 221, след като другият пилот на \"Мерцедес\", неговият сънародник Валтери Ботас, стана пети в САЩ и е с 217 т. На практика тактиката с гумите реши това състезание. „Най-накрая, по дяволите! Благодаря, момчета, бяха думите, с които Кими Райконен отговори на поздравленията от пита на \"Ферари\". - Уикендът бе страхотен, автомобилът вървеше чудесно през цялото време. Много по-щастлив съм, отколкото като завършвам втори! Но шампанското няма различен вкус в сравнение с последния път, когато се качих на подиум. Мисля, че е едно и също за всички места на стълбичката.” Райконен обяви още, че за него сбогуването с \"Ферари\" след края на сезона не е драма и че като пилот той ще продължи да търси нови предизвикателства. \"Моето време с \"Ферари\" мина, спечелих шампионата с тях, каза той. - Много състезания спечелихме, а аз като пилот имам нужда от различни предизвикателства, искам други неща и всъщност съм много щастлив там, където отивам. То е на 40 минути от дома ми. Със сигурност семейството ми ще бъде щастливо, а аз съм щастлив да бъда със семейството си. Това май е най-хубавото нещо\". Комисарите на Формула 1 пренаредиха класирането на Гран При на САЩ, след като декласираха Естебан Окон от \"Форс Индия\" и Кевин Магнусен от \"Хаас\". Двамата завършиха съответно осми и девети, но бяха дисквалифицирани заради нарушаване на правилата за използване на гориво. Маршалите на състезанието са установили, че Магнусен е използвал повече от разрешените 105 литра бензин. Окон пък е превишил лимита за първата обиколка. Дисквалификациите пренареждат класирането и това означава, че Серхио Перес от \"Форс Индия\" се изкачва на 8-о място, а Брендън Хартли от \"Торо Росо\" е 9-и. Маркус Ериксон със \"Заубер\" пък се придвижва на последното място, даващо точки - 10-ото. Ромен Грожан от Хаас също е наказан, тъй като е предизвикал катастрофата с Шарл Льоклер от Заубер. Така френският пилот ще трябва да стартира в следващото състезание в Мексико с три места по-назад в стартовата решетка. Грожан е заплашен и от възможността да пропусне един старт от шампионата. Към момента той има 10 наказателни точки, а ако те станат 12 в следващата една година, следва отстраняване за едно състезание. 1. Кими Райконен, \"Ферари\" 1.34:18,643 ч. 2. Макс Верстапен, Ред Бул\" + 1,281 сек. 3. Люис Хамилтън, \"Мерцедес\" + 2,342 4. Себастиан Фетел, \"Ферари\" + 18,222 5. Валтери Ботас, \"Мерцедес\" + 24,744 6. Нико Хюлкенберг, \"Рено\" + 1:27,210 мин. 7. Карлос Сайнц, \"Рено\" + 1:34,94 8. Серхио Перес, \"Рейсинг Пойнт\" + 1:41,080 9. Брендън Хартли, \"Торо Росо\" + 1 об. 10. Маркус Ериксон, \" Заубер + 1 об. 11. Щофел Вандоорн, \"Макларън\" + 1 об. 12. Пиер Гасли, \"Торо Росо \" + 1 об. 13. Сергей Сироткин, \"Уилямс\" + 1 об. 14. Ланс Строл, \"Уилямс\" + 2 об. Фернандо Алонсо, \"Макларън\" - 1-ва об., Ромен Грожан, \"Хаас\" - 2-а об., Даниел Рикардо, \"Ред Бул\" - 8-а об., Шарл Льоклер, \"Заубер\" - 31-ва об.  Естабан Окон (\"Рейсинг Пойнт\"), Кевин Магнусен (\"Хаас\").  Люис Хамилтън, \"Мерцедес\" - 1:37,39 мин., 40-а об. : 1.Люис Хамилтън 346 т., 2.Себастиан Фетел 276, 3. Кими Райконен 221, 4. Валтери Ботас 217, 5. Макс Верстапен 191, 6. Даниел Рикардо 148, 7. Нико Хюлкенберг 61, 8. Серхио Перес 57, 9. Кевин Магнусен 53, 10. Фернандо Алонсо 50, 11. Естебан Окон 49, 12. Карлос Сайнц 45, 13. Ромен Грожан 31, 14. Пиер Гасли 28, 15. Шарл Льоклер 21, 16. Щофел Вандоорн 8, 17. Марку Ериксон 7, 18. Ланс Строл 6, 19. Брендън Хартли 2, 20. Сергей Сироткин 1  Мерцедес 563 т., Ферари 497, Ред Бул 337, Рено 106, Хаас 84, Форс Индия 59, Макларън 58, Рейсинг Пойнт ФИ 47, Торо Росо 32, Заубер 28, Уилямс 7.", "date": "2018.10.22", "title": "Ледения спря Хамилтън по пътя към петата титла (ОБНОВЕНА)"}
{"url": "https://www.monitor.bg:443/bg/a/view/cska-se-izravni-s-levski-147507", "text": "ЦСКА постигна класическа победа с 3:0 в домакинството си на \"Етър\" от 12-ия кръг на Първа лига. Двубоят беше първи за \"червените\" след закупуването на емблемата на клуба, което превърна срещата в още по-голям празник и на трибуните присъстваха хиляди зрители.  Сектор \"Г\" беше изпълнен до краен предел, а феновете бяха зарадвани от любимците си с победа. Тя дойде след голове на Божидар Чорбаджийски, Жоржиньо и Кирил Десподов, който се включи като резерва. След заслужената победа ЦСКА събра 28 точки, изравнявайки се с \"Левски\", който има също толкова. Лидер с 29 е \"Лудогорец\".", "date": "2018.10.22", "title": "ЦСКА се изравни с \"Левски\" "}
{"url": "https://www.monitor.bg:443/bg/a/view/sedmicata-zapochva-s-oblaci-i-dyjd-147500", "text": "Днес ще бъде предимно облачно и на места главно в Западна и Централна България ще има валежи от дъжд, сочи прогнозата на НИМХ-БАН. Ще духа слаб, в Източна България - умерен североизточен вятър и с него температурите още малко ще се понижат. Преобладаващите минимални температури ще бъдат между 8 и 13 градуса, а максималните ще са между 14 и 19 градуса.   Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са между 17 и 19 градуса, малко по-ниски от температурата на морската вода. Вълнението на морето ще е 2-3 бала.   В планините ще бъде предимно облачно и на много места в масивите от Западна и Централна България ще има валежи от дъжд. Над около 2000 метра валежите ще са от сняг. Ще духа умерен, по високите и открити части - до силен вятър от изток-североизток. Максималната температура на височина 1200 метра ще е около 10 градуса, на 2000 метра - около 3 градуса. Във вторник облачността ще бъде променлива, над много райони по-често до слънчево. Североизточният вятър ще отслабне. Минималните температури ще са между 4 и 9 градуса, максимални - между 15 и 20 градуса.   В сряда значително ще се усили северозападният вятър и с него през втората половина от деня ще започне да нахлува студен въздух. Облачността над страната ще е променлива, често значителна. На места по преминаващия студен атмосферен фронт ще има превалявания от дъжд, в планините - от сняг. Със застудяването в Предбалкана и по високите полета на Западна България привечер и през нощта срещу четвъртък е възможно да прехвърчи сняг. Минималните температури ще са между 2 и 7 градуса, покрай река Дунав и по Черноморието, където ще духа умерен запад-северозападен вятър - до около 10 градуса, максималните - между 14 и 19 градуса.", "date": "2018.10.22", "title": "Седмицата започва с облаци и дъжд"}
{"url": "https://www.monitor.bg:443/bg/a/view/trymp-smjata-da-vyrne-samo-jenskija-i-myjkija-pol-147501", "text": "Администрацията на президента на САЩ Доналд Тръмп обмисля да стесни дефиницията за пол, определяйки го като непроменливо биологично качество, определяно от гениталиите при раждането, пише в. \"Ню Йорк таймс\". Изданието определя тази стъпка като \"най-драстичната досега мярка в усилията на правителството да върне назад признаването и защитата на правата на транссексуалните според федералните закони за граждански права\". Администрацията на предишния президент Барак Обама взе серия от решения, които направиха по-гъвкава правната концепция за пола според федералните програми, включително в образованието и здравеопазването, като обявиха пола за нещо, зависещо преди всичко от избора на индивида, а не определяно при раждането. Тази политика доведе до спорове за правото да се използват тоалетни, общежития, програми, ориентирани само към единия пол и други области. Консерваторите, особено християните евангелисти, се вбесиха, припомня вестникът. Сега министерството на здравеопазването и социалната политика поведе усилията да установи правна дефиниция на пола, която да се прилага към федералния закон, забраняващ половата дискриминация при образователните програми, получаващи правителствена помощ, показва паметна бележка, до която вестникът е получил достъп. В нея министерството заявява, че водещите правителствени служби трябва да приемат единна дефиниция на пола, която \"да има биологична основа, да се основава на науката, да е обективна и да подлежи на администриране\". Предложената от агенцията дефиниция ще определя пола като мъжки или женски, неподлежащ на промяна и определян от гениталиите при раждането, показва проекта, до който е получило достъп изданието. Всякакви спорове за нечий пол ще се разрешават чрез генетичен тест. Новата дефиниция на практика би премахнала признаването на около 1,4 милиона американци, които са избрали да се обявят - със или без хирургическа намеса - за принадлежащи към пол, различен от този, с който са родени. Това би била най-значителната от серията големи и малки маневри, целящи премахването на правната защита на гражданските права на транссексуалните и отмяната на по-гъвкавия подход към половата принадлежност, възприет при администрацията на Обама, отбелязва \"Ню Йорк таймс\", като припомня, че администрацията на Тръмп се опита да попречи на транссексуалните да служат във въоръжените сили. Няколко агенции отмениха политиките от времето на Обама, признаващи различната полова принадлежност в училища, затвори и приюти за бездомни, а през последната година Министерството на здравеопазването твърди неофициално, че терминът \"пол\" никога не е имал за цел да включва половата идентичност и че липсата на яснота е позволила на администрацията на Обама да предостави неправомерна защита на хора, които не би трябвало да се ползват от нея. Служители на Отдела за граждански права потвърдиха, че опитите им за стесняване на дефиницията за пол се основава на собственото им разбиране на закона, както и на съдебно решение. Преди време сегашният директор на отдела Роджър Северино определи в статия действията на администрацията на Обама като \"опити да се наложи на цялата страна нова дефиниция за това, какво означава да бъдеш мъж или жена\", припомня изданието. Министерството на здравеопазването се готви да представи новата дефиниция на министерството на правосъдието до края на годината.", "date": "2018.10.22", "title": "Тръмп смята да върне само женския и мъжкия пол"}
{"url": "https://www.monitor.bg:443/bg/a/view/dni-na-karierata-v-tehnicheskija-147498", "text": "За тринадесета поредна година в Технически университет-София ще се проведе изложението на работодатели „Дни на кариерата“. На 23 и 24 октомври то ще се проведе в София, а на 25 октомври във филиала на университета в град Пловдив и във „Факултет и Колеж“-град Сливен. В изложението ще вземат участие над 120 фирми и организации от професионалните направления, по които се обучават студентите в ТУ-София. По време на събитието работодателите ще представят своите дейности и ще предложат стажантски позиции, работни места и стипендиантски програми на студентите. Официалното откриване ще се състои на 23 октомври, от 10 часа, в централното фоайе на учебен корпус 12. Основен организатор на събитието е център „Кариера и възпитаници (Алумни)“ на ТУ-София.", "date": "2018.10.22", "title": "„Дни на кариерата“ в Техническия"}
{"url": "https://www.monitor.bg:443/bg/a/view/vas-otrjaza-meracite-sreshtu-zapechatvaneto-na-obekti-ot-nap-147490", "text": "Върховният административен съд (ВАС) отряза мераците на противните на временното запечатване на търговски обекти от инспектори на НАП, съобщиха за „Монитор“ от приходната агенция. Така на практиката няма да могат да се подават повече жалби срещу предварителното изпълнение на мярката. Решението на магистратите е по повод частна жалба на началник-отдел „Оперативни дейности“ на НАП в Пловдив срещу определение на административния съд в същия град, с което е отменено разпореждане за предварително изпълнение на запечатване на заведение за обществено хранене, намиращо се на автомагистрала „Тракия“, в територията на община Пазарджик. Мярката е била разпоредена от пловдивските данъчни, защото в обекта не винаги издавали фискални бонове и при последвалата проверка е била установена разлика от над 1000 лв. между наличността в касата и издадените бележки. Кръчмарите са паднали в капана на данъчните, след като не са регистрирали и издали касов бон за покупка на стойност 34 лв. Според висшите магистрати пловдивските съдии неправилно са посочили, че в случая не са налице особено важни държавни интереси и са се позовали на предположения, неподкрепени от конкретни факти. ВАС определя предприетата мярка срещу въпросния търговец за правилна, защото от закъснението на изпълнението й ще последват трудно поправими вреди за бюджета. От началото на годината приходната агенция е приложила мярката със запечатване на обекта за нарушения на 2000 търговци. От НАП отчитат още, че в резултат на тези действия и засилените проверки излезлите на светло обороти на търговците са се увеличили с 10 на сто. Само от проверките по морето през юни в началото на активния сезон на места по крайбрежието бе отчетен ръст на оборотите от 21% в Обзор до 75% - в Приморско. Най-често данъчните правят проверки след анализ на данните от дистанционната връзка на всеки касов апарат със сървърите на НАП. По този начин се откриват рискови търговци, чиито продажби значително се различават от обичайните.", "date": "2018.10.22", "title": "ВАС: Данъчните могат да запечатват обекти"}
