{"url": "http://www.monitor.bg/a/view/54346-%D0%9D%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%92%D0%90%D0%A1-%D0%A0%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D1%81%D1%8A%D0%B4%D0%B0-%D1%89%D0%B5-%D0%B5-%D0%BE%D1%82%D0%BA%D1%80%D0%B8%D1%82%D0%B0/", "text": "\n                    Работата на ВАС ще е открита, заяви новият председател на съда Георги Чолаков пред bTV. Той категорично отрече изборът му да е бил предрешен. Безпрецедентно Чолаков беше избран от два състава на ВСС – от стария и от новия, след като президентът Румен Радев върна първото предложение за назначаването му. По думите на Чолаков в конституционните правомощия на президента е да прецени дали да подпише предложението. „В конкретния случай той е преценил да откаже и върна процедурата във ВСС. Лично аз не се притесних“, каза наследникът на Георги Колев. „Аз съм номинация на съдиите от ВАС, не съм предложен от г-н Георги Колев. Това са 59 съдии, които са ме подкрепили при проведената процедура на пленума“, посочи още Чолаков. Той уточни, че встъпва в длъжност на 22 ноември.\n\nПо повод съмненията за придобитите от него имоти чрез цесии Чолаков посочи, че не ги е декларирал, защото те не подлежат на деклариране. Чрез цесиите той получил обещания да му бъде прехвърлена собствеността върху земеделски имоти през 2021 година. Имотите били договорени от Илиян Петков, който не успял да върне заем на Чолаков от 50 000 лв.\n                    ", "date": "2017.10.27", "title": "Новият шеф на ВАС: Работата на съда ще е открита"}
{"url": "http://www.monitor.bg/a/view/6964-%D0%91%D1%80%D1%8E%D0%BA%D1%81%D0%B5%D0%BB-%D1%83%D0%BC%D1%83%D0%B2%D0%B0-%D0%B7%D0%B0-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%BB%D1%8F%D1%82%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5/", "text": "\n                    Европейската комисия потвърди, че оценява постъпили предложения за отмяна на лятното часово време.\nДирективата за лятното часово време има отражение върху превозите и енергетиката. Оценяваме постъпилите предложения и ще съобщим заключението си, когато сме готови, уточни говорител на комисията. \nЕвропейската директива от 2001 г. е осмата поред законодателна норма в ЕС за уеднаквеното лятно часово време. \nОт 2002 г. във всяка държава от ЕС лятното часово време започва в 1 ч. по Гринуич в последната неделя от март и завършва в 1 ч. по Гринуич в последната неделя от октомври. \nФинландска парламентарна комисия призова вчера правителството да поиска от ЕК отмяна на директивата с обяснението, че промяната на часовото време води до заболявания, недоспиване и неефективност на работното място. \nВ последните години лятното часово време бе отменено от Казахстан, Киргизстан, Ирак, Пакистан, Бангладеш, Грузия, Армения, Русия, Египет и Азербайджан. \nСъщевременно от зимното часово време се отказаха Беларус и Турция, а миналата година подобни намерения обяви Унгария.\nТази година ще преместим часовника с един час назад в 4 часа на 29 октомври. \n\n\n                    ", "date": "2017.10.27", "title": "Брюксел умува за отмяна на лятното часово време"}
{"url": "http://www.monitor.bg/a/view/24826-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B4%D0%B0-%D1%80%D0%B5%D1%88%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81%D0%B8-%D0%BD%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D0%95%D0%A1/", "text": " Да не се обръщаме назад, призова премиерът\n                    Балканите да разрешат проблемите си, а не да очакват това да стане след членство в ЕС. Това посъветва премиерът Бойко Борисов политическия елит на региона от Сараево след среща с председателстващия Съвета на министрите Денис Звиздич. Двамата обсъдиха мерки за членството на Босна и Херцеговина в ЕС, включително подкрепата, която може да окаже България в рамките на предстоящото председателство на Съвета на ЕС, както и икономическото сътрудничество между двете страни.\n\n“Очакваме в 6-месечното председателство Босна и Херцеговина да получи статут на кандидат. Сигурен съм, че премиерът Борисов ще ни подкрепи за този процес. Това, за което искам да му благодаря и да подчертая, е фактът, че в програмата за разширяване е един от приоритетите на българското председателство“, посочи Звиздич. Борисов пък обясни, че членството на Балканите в ЕС зависи от политическия им елит. „Там никой не може да ни помогне, ако ние всички не разберем, че миналото трябва да се остави в историята и да гледаме напред. Всяко връщане убива всяка перспектива. Не трябва да смятаме, че нерешените въпроси, като влезем в ЕС, ще се решат. Трябва да ги решим сега с всички политически жертви. Не можете да очаквате помощ от Европа. Тя има своите проблеми и страхове. Трябва да си напишем домашното и да отидем подготвени. Промяната трябва да стане в главите на политическия елит“, посочи Борисов. По думите му ако някоя страна остави спорни въпроси, като Косово например, Европа ще я върне да се разбере със съседите си преди еврочленство. Според Борисов наличието на различни религии обогатява, проблем обаче е радикалният ислям. Той призова хората да пътуват и да опознават Балканите.\n\nВ Босна и Херцеговина няма радикален ислям, категоричен бе от своя страна Звиздич. По думите му ислямът в страната е един от най-толерантните в света. По данните на службите през последните 2 години нито един гражданин на БИХ не бил отишъл на бойните полета в Сирия. Тези, които са се върнали – 46, се намирали под контрола на компетентните институции. В страната нямало клетка, свързана с радикална организация. „Договорихме се специалните ни служби да работят много по-близко по линия на тероризма“, разказа Борисов след срещата с босненския му колега.\n\nПо повод изявлението на турския президент Реджап Ердоган, че Босна и Херцеговина е завещание на Турция, Звиздич пък коментира, че Турция никога не се е опитвала да се намесва в политиката на страната. Според Борисов Турция има интерес от добри отношения с ЕС. „Историята е такава. Но преди 13-14 век на Балканите също има история, също има наследници. Някои са ходили дори до Цариград. Продуктивно ли е да почваме да си спомняме цар Симеон къде е бил и кой къде се е крил. И край. В този регион всичко продуктивно за региона изчезва. Отново няма да има жп линии, пътища, пристанища. Отново ще сме най-бедните в ЕС. Искаме приятелство, добросъседство и на първо място нашите народи да повишават доходите си, да станат европейски“, отбеляза премиерът.\n\nБорисов и Звиздич са коментирали и възможностите за връзка с авиолиния. „Имаме възможност да излезем с общо искане към авиокомпании за връзка София-Скопие-Сараево“, каза Звиздич.\n                    ", "date": "2017.10.27", "title": "Борисов: Балканите да решат проблемите си, не да разчитат на ЕС"}
{"url": "http://www.monitor.bg/a/view/37597-%D0%9E%D0%BA%D1%80%D1%8A%D0%B6%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D0%BD%D0%B5%D1%81%D0%B5-%D0%B2-%D1%81%D1%8A%D0%B4%D0%B0-%D0%B4%D0%B2%D0%B0-%D0%BE%D0%B1%D0%B2%D0%B8%D0%BD%D0%B8%D1%82%D0%B5%D0%BB%D0%BD%D0%B8-%D0%B0%D0%BA%D1%82%D0%B0-%D1%81%D0%BF%D1%80%D1%8F%D0%BC%D0%BE-%D0%BA%D0%BC%D0%B5%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%91%D0%B5%D0%BB%D0%BE%D0%B2%D0%BE/", "text": "\n                    Окръжна прокуратура-Пазарджик внесе в съда обвинителен акт срещу кмета на община Белово  Костадин Варев и Анета Кечева ,  началник Общинска служба „Земеделие“  - гр. Септември. Това съобщиха от пресцентъра на Апелативна прокуратура-Пловдив.  Срещу Костадин Варев обвинението е по три пункта - два за престъпление по чл. 282 ал. 2 от Наказателния кодекс  – престъпление по служба и в един пункт по чл. 219 ал. 4 от Наказателния кодекс – умишлена безстопанственост. Анета Кечева е предадена на съд за престъпление по служба – престъпление по чл. 282 ал. 2 от Наказателния кодекс. Периодът на извършване на престъпленията  са от месец април до месец декември 2014 година.  Едно от престъпленията е извършено в съучастие между Варев и Кечева, която е нарушила служебните си задължения при сформиране на състава на комисия по чл.78а ал. 2 от Правилник за прилагане на Закона за собствеността и ползване на земеделските земи  и е издала три броя заповеди, относно извършване проверка на място за установяване на начин на трайно ползване на имоти в землището на гр.Белово, с.Мененкьово, с.Габровица, с.Сестримо и с. Момина Клисура в Община Белово. Впоследствие двамата обвиняеми са съставили  пет броя констативни протоколи , в които са отразили неверни начини на трайно ползване на земи – вместо пасища и мери са ги вписали като изоставени или затревени ниви. Последвала е продажба на земи в огромни размери. Общинските земи са продадени на две фирми „Българско земеделско производство“ ООД - София и на „Навигатор-5“  ЕООД -гр.Вълчи дол. Сумите от продажби  на земите в размер на  2 291 929 лева са изразходвани  за ремонт на 64 броя обекти в общината, като за  151 000 лева не може да се установи  къде са вложени. В тази връзка е повдигнато обвинение за умишлена безстопанственост на Костадин Варев.Окръжна прокуратура-Пазарджик внесе в съда и обвинителен акт срещу Костадин Варев по още едно дело за безстопанственост, проявена по повод изваждане на тръби от напорен водопровод, положени преди 30 години в землището на гр.Белово. По делото е установено, че тръбите са били извадени и продадени за отпадъчно желязо на стойност 75 000 лева, но 50 000 лева от тях не били внесени в касата на общината.  Действията по изваждане на тръбите са били извършени за времето от януари 2013 г до август  2014  г. по договор с фирма, избрана от кмета Варев, без търг. Обвинението спрямо него е по чл. 219 ал. 3 във вр. с ал. 1 от Наказателния кодекс – за умишлена безстопанственост за причинена вреда на общината в размер на 50 000 лева.\n\n \n                    ", "date": "2017.10.27", "title": "Окръжна прокуратура-Пазарджик внесе в съда два обвинителни акта спрямо кмета на община Белово"}
{"url": "http://www.monitor.bg/a/view/27236-%D0%A2%D1%80%D0%B5%D1%82%D0%B8-%D0%B4%D0%B5%D0%BD-%D1%85%D0%BE%D1%80%D0%B0%D1%82%D0%B0-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%82%D0%B5-%D1%81%D0%B5%D0%BB%D0%B0-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE-%D0%B6%D0%B8%D0%B2%D0%B5%D1%8F%D1%82-%D1%81-%D0%BA%D0%BE%D1%88%D0%BC%D0%B0%D1%80%D0%B8/", "text": "Продължава издирването на изчезналата в потопа Стоянка от Черни връх\n                    Трети ден хората от наводнените села в бургаско живеят с кошмара от преживения ужас. Стотици домове са наводнени и затрупани с кал и тиня. Залетите къщи са в окаяно състояние. Собствениците им са останали буквално на улицата, унищожена е покъщнината им, дрехите, дори и документите за самоличност.\"Трагедията е голяма, трябва да започваме от нулата. Нашата къща е да я събориш и да я строиш наново. Стените са изкъртени, прозорците са изпочупени, дивани, гардероби, техника - всичко е в кал и мизерия. Изхвърлихме хладилника, печката, пералнята и телевизора - нищо не ни остана\", ридае баба Тонка от Ливада, чийто дом е сред най-пострадалите. В момента роднини са я приютили и й помагат да разчистят къщата. В Полски извор положението също е трагично. Хората стават още по тъмно и започват да ринат кал и тиня. В Равнец пък още изпомпват водата от приземните етажи. В нещастието си, хората са благодарни на съдбата, че поне са останали живи. Историите от зловещата нощ са драматични.\"Видяхме, че идва вълна и хукнахме да бягаме по нощници - аз, дъщеря ми и двете внучета. Едното на 7, другото на 3 години. Водата обаче ни застигна когато тъкмо излязохме от двора. Аз се хванах за оградата, ама усещам, че и тя поддава. Децата пищят, ние с майка им  викаме за помощ. Добре че ни чу комшията и е по-здрав и силен, че така по оградата и той се държи да не го отнесе водата - дойде и ни спаси. Ако не беше ни чул, щяхме да сме в дерето затрупани под тинята\", разказва за ужаса от наводнението Иванка от Равнец. В Полски извор пък съседи доплували до къщата на съселянина си, който се оказал заклещен на приземния етаж. Разбили отвън прозореца, за да го спасят от водния капан. Десетки семейства са се отървали на косъм от гибел в пороя и се молят бедствието вече никога да не се повтори. \n                    ", "date": "2017.10.27", "title": "Трети ден хората от наводнените села в Бургаско живеят с кошмари"}
{"url": "http://www.monitor.bg/a/view/82250-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%98%D0%BC%D0%B0-%D1%82%D0%B5%D1%87-%D0%BE%D1%82-%D0%BA%D0%B0%D1%81%D0%B0%D1%82%D0%B0/", "text": "\n                    205 887 223 лв. Крупната сума буквално е била изнасяна от българския Мадоф тайно от трезор в КТБ. В проекта на сградата сейфът е обозначен като 007 и се е намирал на 3,65 метра под земята, става ясно от окончателните обвинения на прокуратурата срещу групата на Цветан Василев.Според разследването черната работа свършили 3-ма служители от банката. Парите били заприходени към главната каса на КТБ, но били изнесени на 7 пъти през май 2014 г., без това да е отразено в счетоводната система на банката и да е издаден документ. От папките на прокуратурата става ясно, че на 12 май 2014 г. от банката са изнесени 5 млн. лв. Два дни по-късно - още 2 млн. Нова порция банкноти от 2,5 млн. изчезват на 16 май. Още толкова са изнесени на 19 май. Следващия ден от банката излизат 1,8 млн. евро, а на 23 май милион и половина евро. Прокуратурата твърди, че от трезора са изнасяни пари и на неустановени дати в периода между 30 декември 2011 г. и 20 юни 2014 г.Обвинения за съпричастност към изнасянето на парите имат главният счетоводител Мария Димова, главната касиерка Маргарита Петрова и счетоводителката Борислава Тренева - Кючукова. Димова, Петрова и Кючукова първоначално са на свобода срещу гаранции от по 3000 лв., но преди година тези мерки за неотклонение са отменени. Според прокуратурата Димова и Кючукова са участвали в изготвяне на протоколи за фиктивни внезапни ревизии в КТБ, без реално да е правено преброяване парите в касите. В протоколите се посочвала паричната наличност по счетоводни данни, въпреки че през това време от трезора се изнасяли пари, казват от прокуратурата.„Наред с изпълняването на плащания по банков път от средствата, осигурявани чрез кредити през годините, „Моделът КТБ“ се използва за изпълняване на нареждания на обв. Василев за осигуряване на пари в брой“, пише в обвинителния акт на прокуратурата. Според разследващите схемата била проста – Василев лично дава нареждане да му се осигури съответна сума в брой, която той да ползва по някакво негово лично предназначение. Сумата се осигурява чрез изтегляне от банковата сметка на някое от контролираните от него “кухи дружества”, като в счетоводството на съответното дружество парите се осчетоводяват като постъпили в касата. Реално обаче те се предавали на българския Мадоф – нещо като доста солидни джобни пари, с които той да плаща безотчетно за лукса. Наличността по банковата сметка се осигурява или директно, чрез отпускане на привиден банков кредит на съответното дружество. Друг вариант било парите да се осигуряват чрез претрансферирането на парични средства от привидни банкови кредити към други дружества, контролирани от Василев. За да изглеждат документите „оправени“, в тях се записвало, че парите са отпуснати срещу формалното основание „договор за заем“.„Подобен на горния механизъм е бил използван, за да бъде „изчистена“ натрупана липса в Главна каса на КТБ АД в периода 2008 – 2011 г. Същата е формирана чрез реално изнасяне на пари от ГК на КТБ АД и предаването им на обв. Василев. За времето между Коледа и Нова година на 2011 г. чрез отпускане на кредити и масово фиктивно (т.е. само по документи) теглене на пари в брой от каса е прикрита тогавашната липса на приблизително 120 млн. лева (30 млн. евро, 1 млн. лева и 32 млн. щатски долара). Вероятно, ако не беше поставена под особен надзор, по същия начин и тази липса от 206 млн. лева щеше да се прикрие чрез фиктивно привидно усвояване на отпуснатите кредити на каса, като липсата от ГК на КТБ АД се прехвърля счетоводно като липса в касите на съответните дружества, „усвоили” кредита на каса, в брой от Банката“, пише в резюмето на обвинителния акт срещу българския финансов фараон.Вторият начин, по който Василев си е осигурявал пари в брой от Главната каса на КТБ, е, като те директно са изнасяни от банковия трезор. Т.е. - буквално пачките са присвоявани, без фактически да се отбележи, че парите в сейфа намаляват. Според заключението на изготвената четворна комплексна съдебно-икономическа експертиза към 20.06.2014 г. в Главна каса на КТБ по този начин е била формирана липса в обща левова равностойност на 205 887 223,29 лева, или 93 139 500 евро, 23 657 575 лева и 45 000 щатски долара.„Така формираната липса на наличност в Главната каса на КТБ АД по своята същност е един всеизвестен факт за всички пряко отговорни длъжности лица в Банката. Паричните средства са изнесени от банковия трезор без фактически извършеното им намаляване в Главна каса да е отразено в първичен документ за изплащането им и в касово-счетоводната операционна система на Банката. При това положение няма практическа възможност това да не бъде установено от задължителните ежемесечни проверки на касата, които банката трябва да извършва съгласно закона. Главният счетоводител или лицето, изпълняващо тази функция, е отговорен за съответствието между величините по салдата на сметки „каса” и фактическите касови наличности. Това съответствие се установява периодично чрез ревизии на касовата парична наличност и проверки съгласно вътрешните правила на КТБ АД и съставянето на протоколи за резултатите от тях. Не е възможно главният касиер да изважда пари в какъвто и да е период от време (което се е случило в КТБ АД) и този факт да не бъде установен от отговорни длъжностни лица в Банката. Разбира се, освен ако съответното отговорно за касовата дейност длъжностно лице умишлено не е подпомагало това изнасяне на пари, прикривайки несъответствията чрез създаване и подписване на документи с невярно съдържание“, констатират прокурорите.Според тях ОПГ-то на българския Мадоф е получила едно рамо от контролните органи за това дупката да не лъсне по време на инспекциите им в трезора. По принцип при всяка проверка звеното за специализиран вътрешен контрол и външният независим одитор трябва да проверяват наличността в касата. Това обаче не се е случвало, тъй като проверяващите просто отбелязвали, че дейността на Главна каса е нискорисков обект и я изключат от обхвата на проверки за фактическо съответствие, което е и станало. Най-вероятно, за да не установят липсата на милионите. Очите са си затваряли и други контролни органи, които на хартия уж пазят парите на гражданите. Периодични отчети за касовата наличност, касовата дейност и ликвидността задължително се изпращат и в БНБ, но при надзорните проверки на място също не е проявен интерес дали декларираните в отчетите за ликвидността наличности реално присъстват в трезора. „Следователно фактът, че слабостите на касовата дейност, в това число действията на главния касиер и фактическата липса на пари в банковия трезор, не са били установени навреме чрез механизмите и документите за контрол от определени длъжностни лица, участващи в контролния механизъм, показва, че в съвкупността си целият контролен механизъм умишлено е прикривал и подпомагал присвоителните действия“, твърдят от прокуратурата. А че парите са потекли към Василев, едва ли някой се съмнява. \n\n\n                    ", "date": "2017.10.27", "title": "Цветан Василев: Има теч от касата"}
{"url": "http://www.monitor.bg/a/view/87905-%D0%A1%D0%BE%D1%84%D0%B8%D1%8F%D0%BD%D1%86%D0%B8-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D1%85%D0%B0-%D1%81-35-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BE%D1%82-%D1%81%D0%BF%D0%B5%D1%87%D0%B5%D0%BB%D0%B5%D0%BD%D0%B8-%D0%B4%D0%B6%D0%B0%D0%BA%D0%BF%D0%BE%D1%82%D0%B8/", "text": "  14 тото милионери от игрите на БСТ в столицата за последните 5 години\n                    София е градът на тотомилионерите за последните 5 години, показва справка на Българския спортен тотализатор (БСТ). Общата сума, която са прибрали любителите на хазарта от игрите на Тото 2 е 35 731 878,40 лева. За периода 2013-а - 2017-а година от общо 34 късметлии, улучили шестици в шестцифрените игри (и един 5+1 в Зодиак б.р.) столицата е създала 14 тотомилионери, като 13 от тях са заложили в градските пунктове, а един в Драгалевци, което все още се води самостоятелно село. Като утешение за тото любителите от останалата част от страната остава, че в София не са останали най-големите суми в историята на тотализатора за споменатия период, както и в неговата 60-а годишнина - време, родило общо 91 тото милионери. Най-много пари в най-големия град е прибрал Димитър Антов - 7 258 184,9 лева от тираж №65 през 2014 г. Все пак не става дума за специална \"зона на късмета\" или \"космически енергии\". В столицата живее 1/3 от населението на България и броят на залагащите е в пъти по-голям от тези в други градове.Второто място за спечелени пари от джакпоти в 5-годишния период държи Благоевград с трима тото милионери и обща сума 10 412 762,60 лева. Като прибавим към тях и щастливия готвач Петко Семерджиев, играл в Банско, който взе 5 969 029,90 лева от тираж №21 за 2016 г., цифрата става 16 361 792,50 лева за тази област. Той обаче е пловдивчанин по произход, град, в който за 5 години няма тотомилионер.В района на Пловдив - в Съединение, обаче е човекът, влязъл в историята като късметлията, прибрал самостоятелно най-голямата сума - 7 940 616,60 лева. Това е 78-годишният Тодор Крантов, уцелил щастливата комбинация в тираж 34 за 2017 г. Само с тези пари той нареди своя град на четвъртата позиция в България в класацията на БСТ след Варна, където четирима души са взели общо 12 778 811,50 лева. Единият от тях обаче има само 261 288,89 лева, колкото и още трима играчи, разделили джакпота в тираж №21 за 2014 г. на стойност 1 045 155,20 лева. Интересно е, че сред тях е и единственият, спечелил шестица от Русе, градът, който през предишните години минаваше за Меката на тотомилионерите. Изглежда късметът е сменил географията си.Така за 5 години милионерите от игрите на Тото 2 са общо 30. Поне до тази неделя.Иначе любителите на Тото 2 продължават да залагат предимно на едни и същи числа. Например за последния тираж №84 тази година рекордът в \"6 от 49\" държи 7-ицата с 80 783 участия в комбинации. Следва 5 - в 75 546 комбинации, 3 - в 72 286, 21 - в 71 672 и 9 - в 71 724. Съвсем различна е обаче статистиката на изтеглените числа. Там води 4 с 1162 пъти, пред 44 - 1174, 6 и 21 - по 1168 пъти, 1 - 1162 и 11 - 1158. Което изобщо не значи, че \"златната комбинация\" е 1, 4, 6, 11, 21 и 44. Защото при комбинациите резултатите са съвсем различни.                                                             Още по темата четете в хартиеното издание на \"Монитор\"\n                    ", "date": "2017.10.27", "title": " Софиянци забогатяха с 35 млн. лева от спечелени джакпоти"}
{"url": "http://www.monitor.bg/a/view/22357-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%91%D0%B0%D1%89%D0%B8%D1%86%D0%B0%D1%82%D0%B0-%D0%9D%D0%B8%D0%BA%D0%BE%D0%BB%D0%B0-%D0%9D%D0%B8%D0%BA%D0%BE%D0%BB%D0%BE%D0%B2/", "text": "\n                     Кръгът „Агнешки главички“ е сред най-знаковите творения на българското политическо задкулисие. Роди се на границата на две хилядолетия (1999-2000 г.) сякаш, за да ни подскаже, че тук е така – задкулисието и олигархията ще векуват от векове за векове. Всичко започна през 1997 г. На проведените през април предсрочни парламентарни избори Обединените демократични сили (коалиция, в която основната партия беше СДС) получи почти 53% от вота на българите. Скоро след това Иван Костов вече е министър-председател, а Йордан Соколов – председател на НС. За председател на икономическата комисия в същото Народно събрание е избран Никола Николов, депутат от Разград и много приближен на Йордан Соколов. Нека видим що за птица е този човек, който се превърна в тамадата на кръга „Агнешки главички“.Никола Джипов Николов е роден на 19 юни 1959 г. в гр. Левски, откъдето е майка му Райна Николова. Скоро след това семейството се премества в Разград. Живеят в къща на ул. „Паисий“, строена през 1920 г. от богатия му дядо, който е бил акционер в тогавашното предприятие „Каолин“. Никола Николов получава солидна партида имоти след реституцията – склад за напитка в гр. Левски, 7-8 магазина в центъра на Разград, компенсаторни записи от фирма „Каолин“ в гр. Сеново и 105 дка в землището на исперихското село Яким Груево. Но това явно се е оказало малко за ненаситния главатар на „Агнешките главички“.Бащата Джипо Маринов е бивш легионер и по твърденията на неговия син нееднократно бил уволняван от комунистическата власт. Факт е обаче, че Джипо Николов достига до високата позиция главен счетоводител. Дядото на Агнешкия крал по бащина линия Никола Маринов е лежал в лагери след 9 септември 1944 г. Той идва в Разград от Габровския Балкан и в началото е чиракувал при разградски чорбаджия, известен с прякора Симеончето. Постепенно събира малък начален капитал и с времето става крупен търговец. Занимавал се е предимно с колониални стоки, стоки от първа необходимост, но с времето развива и строителен бизнес – сградата на театъра в центъра на Разград е негово дело. Градската мълва обаче свързва рязкото забогатяване на Никола Маринов и с приятелството му с министър-председателя през 1944 г. Иван Багрянов. Тези факти неговият внук успешно ще трансформира от биографичен в реален капитал след 10 ноември 1989 г. Нищо че всичките му най-близки хора, докато е председател на СДС-Разград, директор на „Диамант“ ЕАД и депутат два мандата, ще са от номенклатурата на БКП и службите.Майка му Райна Николова е главна сестра в разградската болница по времето на комунизма. Пак тогава семейството си докарва допълнителни доходи, като отглежда свине в изградената още през 1965 г. ферма в близкото до Разград село Благоево. Като ученик бъдещият любител на агнешките главички по времето на комунизма е зает с това да помага на родителите си в отглеждането на прасетата – все пак от това в онези години се докарваше немалък доход. Даже като се върнал от сватбеното си тържество, Никола Николов съблякъл официалния костюм и надянал работните дрехи, за да нахрани прасетата в Благоево.Прави го и след години, когато често се връща от София в Разград, вече като мастит депутат от СДС.Никола Николов завършва Математическа гимназия в Разград, а след това и Висшия машинно-електротехнически институт в София. Научен сътрудник II степен в Института по приложна минералогия в Разград от 1986 до 1992 г. В началото на 90-те години на миналия век Никола Николов надушва потенциалните възможности, които може да се разкрият пред него, ако заеме активна позиция в СДС, и стръвно се хвърля в политиката. През 1990 г. бъдещият главатар на кръга „Агнешки главички“ оглавява разградското СДС. Стефан Средков, един от основателите на СДС в Разград, си спомня, че още тогава мотото на Никола Николов е, че: „Трябва да се вземат парите на комунистите“! Може би покрай тази заявена своя главна цел тогава той се сблъсква с Атанас Атанасов, бъдещ шеф на Национална служба „Сигурност“ по време на управлението на Иван Костов 1997-2001 г.В началото на 90-те години Атанасов е все още директор на РДВР-Разград. Неговата първа съпруга (с която отдавна вече е разведен) Анелия Атанасова е сред основателите на СДС в града. Логиката на семейство Атанасови е била, че е логично тя да води разградската листа през 1997 г., но това не се случва. Тя дори не е втора. Подреждането е следното – на първо място е Йордан Соколов, втори е Никола Николов, а трети - Гюнер Тахир. Йордан Соколов е водач и на листата в 15-и плевенски избирателен район и влиза оттам. Така в парламента от Разград като депутати на ОДС се озовават Никола Николов и Гюнер Тахир. През 1997 г. СДС провежда вътрешни избори, с които да подреди кандидатдепутатските си листи и Никола Николов успял да надделее над Анелия Атанасова чрез фалшификации при гласуването в СДС-Кубрат. Благоверната на генерала остава капо и Атанас Атанасов затаява люта омраза срещу Никола Николов. Знае много за него, но нищо не може да направи, защото през 90-те години тамадата на бъдещия кръг „Агнешки главички“ е твърдо подкрепян и лансиран от председателя на НС Йордан Соколов. Обществена тайна по онова време е, че завод „Динамика“-гр. Кубрат е под контрола на Н. Николов. Хора от неговото обкръжение са закупили също така ОЗС – Кубрат, ОЗС – Разград, и ОЗС – Исперих. Никола Николов не е бил безучастен и при приватизацията на „Автосервиз“ – Разград, както и на „Мебел“ – Кубрат. Съседният на Кубрат град Вятово също е под контрола на председателя на икономическата комисия в НС и член на НИС на СДС. До пролетта на 2001 г. Никола Николов се ползва с категоричната подкрепа и на Иван Костов. Когато в началото на март 2001 г. прокуратурата привиква Никола Николов (заради бандитската приватизация в Разград и региона), Иван Костов застава като Матросов на амбразурата зад него. Дори прочита официална декларация на СДС по казуса: „СДС не може да коментира неофициалната информация, инспирирана или разпространена по БНР за Никола Николов. По информацията, която получихме от тях, вадим заключение, че се прави голяма предварителна проверка на приватизацията. Такава проверка чухме да иска БСП. В тази връзка припомняме, че ние спечелихме изборите през 1997 г. с обещание, че ще сменим системата чрез приватизация. Не се отказваме от тази политика, защото тя донесе на България финансова стабилност и началото на икономически растеж. Реформите бяха оценени като успешни и започнахме преговори за ЕС. СДС е давал и ще дава пълната си подкрепа и доверие на всички свои представители в управлението, които осъществиха и сега правят приватизационната политика. Ще даваме твърд отпор на бившите комунисти в опита им да поставят под съмнение успешната приватизация на българската икономика. Вярваме, че прокуратурата скоро ще приключи своята голяма предварителна проверка, защото в противен случай ще стане участник в предизборната борба“. Нека се върнем три години назад. Ето какво казва министърът на промишлеността Александър Божков пред висшия слой седесарски функционери на 17 март 1998 г.: „Директорите в предприятията, които ще се приватизират, би трябвало вече да бъдат хора, посочени от СДС, и ако все още има такива в промишлеността, където са много предприятия, моля да ми ги кажете. Но аз мисля, че почти не останаха вече, които не са. Има пълна информация за процеса на приватизация. Кога реагират структурите на СДС? Реагират след завършване на приватизацията на предприятието. Скоро имахме такъв случай в Перник. Предприятието приватизирано и тогава депутатите се обърнаха към мен да ми кажат, че този, на когото сме го продали, бил голям бандит... Аз съм подписал вече сделката, подписали са пет души комисия и при това положение при мен идват и ми казват: „Моля ти се, спри приватизацията, защото купувачът не бил подходящ.“ Не мога да зная какъв е купувачът. Не е във възможностите ми. Документите, които се изискват, не дават такава възможност. Вие, които сте в цялата страна, местните структури на СДС трябва да знаете кой купувач е читав и кой не е“. Тези думи на Александър Божков са като парола за корупция. Ето как е ставал кастингът на годните да приватизират – първо, директорите трябва да са от СДС, което е само по себе си предпоставка за клиентелизъм. Защото, за да те посочат местните седесарски велможи за директор, трябва да им докажеш, че си годен да участваш в схемите им за грабеж. Така СДС след 1997 г. се напълни с всякаква измет, вкл. бивша БКП номенклатура на местно и централно ниво и всевъзможни представители от сътрудническия апарат на тоталитарните служби. Философията на приватизацията, която беше извършена в периода на управлението на Иван Костов, беше много добре описана веднъж от неговия вицепремиер Александър Божков в друго негово култово изказване:„Ще продам всичко за шест месеца, ако не ме питате на кого и за колко!“\n\n\n                    ", "date": "2017.10.27", "title": "Иво Прокопиев: Бащицата Никола Николов"}
{"url": "http://www.monitor.bg/a/view/74177-%D0%9C%D0%A0%D0%A0%D0%91-%D0%B5-%D0%BF%D0%BE%D0%B8%D1%81%D0%BA%D0%B0%D0%BB%D0%BE-%D0%BE%D1%82-%D0%9A%D0%97%D0%9A-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%BE-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "АПИ е поискало от КЗК предварително изпълнение на договора за системата\n                    Обхватът на тол системата ще бъде между 50% и две трети от републиканската пътна мрежа, отговори регионалният министър Николай Нанков пред журналисти на въпрос на \"Монитор\". Така той опроверга твърденията на избрания за изпълнител на обществената поръчка за внедряване на ново таксуване за камиони с максимална маса над 3,5 тона KapschTrafficCom.„Заложеният обхват на системата, в заданието на процедурата от над 80% от републиканските пътища, най-вероятно ще бъде редуциран“, прогнозира Нанков. По думите му обаче експертите са тези, които ще подготвят необходимите анализи.Агенция „Пътна инфраструктура“ (АПИ) е поискала вчера от Комисията за защита на конкуренцията предварително изпълнение на договора с \"Капш ТрафикКом\". Нанков обясни, че в момента е спазен регламентираният в Закона за обществените поръчки срок и сега се изчаква произнасянето на съответните компетентни органи, за да бъде сключен договорът и да стартира реалното внедряване на тол системата по републиканската пътна мрежа.„Извън обхвата на договора с изпълнителя има още няколко неща, които трябва да бъдат извършени на чисто експертно ниво и това, на първо място, е изготвянето на проекти на промени в 104 нормативни акта“, съобщи още регионалният министър. „Втората задача е свързана с начина на контрол - заедно с АПИ, на самия процес на внедряване на системата“, добави Нанков. Третата задача е създаване на финансов модел за тарифиране и обхват на системата, на определени участъци от републиканската пътна мрежа, които ще бъдат обект на тол такса.\n\n\n                    ", "date": "2017.10.27", "title": "Две трети от пътищата ще са с тол такси"}
{"url": "http://www.monitor.bg/a/view/82007-%D0%92%D0%B7%D1%80%D0%B8%D0%B2%D0%B8%D1%85%D0%B0-%D0%BE%D1%89%D0%B5-%D0%B4%D0%B2%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Два банкомата са взривени през изминалата нощ в София. Едното устройство се намира в столичния квартал \"Банкя\", а другото - в \"Левски\" Към момента няма данни какви са откраднатите суми. И на двете места има засилено полицейско присъствие. Това са поредни случаи на взривени банкомати, след като пореди по-малко от месец беше взривен банкомат в \"Дружба\", а по-рано - и в \"Младост\".\n                    ", "date": "2017.10.27", "title": "Взривиха още два банкомата в София"}
{"url": "http://www.monitor.bg/a/view/31957-%D0%94%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B8-%D0%BD%D0%B0%D1%88-%D0%B8%D0%B7%D0%B4%D0%B0%D1%82%D0%B5%D0%BB-%D0%94%D0%B5%D0%BB%D1%8F%D0%BD-%D0%9F%D0%B5%D0%B5%D0%B2%D1%81%D0%BA%D0%B8-%D0%9E%D1%82-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%9A%D0%A2%D0%91-%D1%89%D0%B5-%D0%BB%D1%8A%D1%81%D0%BD%D0%B5-%D0%BA%D0%BE%D0%B9-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE/", "text": "\n                    - Мотивите ни са продиктувани от факта, че трябва да бъде защитен общественият интерес. Едва ли някой ще оспори, че вече трета година сме свидетели на вторичното разграбване на активите на КТБ. А с тях трябва да се покрият загубите на гражданите и държавата, нанесени от фалита на банката, причинен от умишления грабеж, на който е била подложена. Вместо парите да отидат във Фонда за гарантиране на влоговете обаче, те попадат в ръцете на определен кръг хора.Това, което предлагаме с колегите ми Йордан Цонев и Хамид Хамид, е да бъдат обявени за нищожни всички заличавания от квесторите на КТБ на обезпеченията, дадени срещу отпуснатите кредити. Въвежда се и относителна недействителност на сделки, с които са прехвърлени дялове или акции, извършени от длъжници на КТБ след поставянето на банката под специален надзор. По този начин искаме да гарантираме, че синдиците ще могат да защитят интереса на вложителите дори и по отношение на кредити, които не са имали адекватно обезпечение. Знаете, че в тази графа попада огромен процент от кредитите, отпуснати по време на предишното ръководство на КТБ и осъществявани от Цветан Василев и цялата му гвардия от подставени лица.Като цяло с тези промени запълваме пропуски в законодателството, дължащи се на факта, че моделът на функциониране на КТБ е правен прецедент, който е осигурил недосегаемост на активите, които са купени с пари на трезора, но са били превъртяни няколкократно през кухи фирми, за да се прекъсне връзката между източника на заема и придобитото имущество. Това е врата в закона, която позволява вторичното разграбване на активите, закупени с пари от КТБ, и не може да бъде затворена от настоящата нормативна уредба. Докладите на синдиците до момента също ясно показаха това.- Не е нужно аз да ви ги казвам, те се знаят, а и вие вече три години последователно ги разобличавате на страниците на „Телеграф“. Можете да ги видите и в докладите на синдиците – например кой реално открадна „Петрол“, в чии ръце са хотелите, купени с десетки милиони от КТБ, и кой иска да вземе „Дунарит“. Примерите са много. Това са хора, участващи активно във вторичния грабеж на активите на банката. Схемите им са едни и същи. Опитват се да придобият предприятия, купени с пари на КТБ, като им създават изкуствени задължения, за да излезе, че са им реални кредитори. Един вид изкарват се за такива, без да са дали и една стотинка. Този кръг от хора подскочи и когато с Йордан Цонев поискахме да се разсекрети докладът на международната разследваща компания „АликсПартнърс“, който доказа, че КТБ е функционирала като финансова пирамида.- Вижте,през тези години съм чул толкова невероятни неща за себе си, че не изключвам вече нищо. (Смее се.) Достатъчно показателен е фактът, че за тези три години аз като депутат и ДПС, на чиято парламентарна група съм член, сме единствените, които правим реални стъпки, за да се разкрие как беше източена и докарана до фалит КТБ. За целта и сега депозираме поредните законодателни промени. И според това кой ще ги подкрепи или не ще се разбере кой в тази страна и в този парламент защитава обществения интерес или е част от задкулисието, ограбващо държавата вече 27 години. И за миг не съм се заблуждавал, че няма да има ответна реакция и враговете ми няма да ме засипят с нова лавина от клевети. В тази графа са и тези, които цитирате. Те са част от онова задкулисие, което приватизира икономиката на България буквално за жълти стотинки, а сега на всичко отгоре се опитва да приватизира и общественото мнение, и мисленето ни. Това са хора, които си мислят, че могат безнаказано да правят политически инженеринг и чрез него да източват държавата и да рекетират. Това са хора, които в 21-ви век прилагат Гьобелсовата пропаганда и са изградили цяла машина за масова дезинформация и фалшиви новини. Знаете, че пропагандата стъпва на няколко основни принципа - единият от които е, че трябва общ враг. Аз съм превърнат от тази машина за клевети именно в „необходимия враг“, зад чийто едър гръб задкулисието се пробва да прикрие собствените си тъмни схеми. Ако големият ми грях е, че съм едър, поемам отговорност, че не мога да се справя с този проблем. Въпреки реакциите срещу мен обаче ще направя всичко по силите си истината за олигархията да излезе докрай.-Както неведнъж съм казвал, семейството ми е имало кредити в КТБ. И именно с такъв кредит закупихме преди доста време вестниците „Монитор“, „Телеграф“ и „Политика“, но противно на всичко, което се опитват да внушат, ние редовно обслужвахме тези заеми и те са напълно погасени. Не дължим нито стотинка и това може лесно да бъде проверено. Също така лесно може да се провери и че нямам никакви активи, предмет на съдебни дела, свързани с несъстоятелността на КТБ. Нека подчертая още нещо. Аз и моите медии сме единствените, които осветяват вторичния грабеж на КТБ и казват истината за него. Осветяват и лицата, участващи в този грабеж. Естествено това води до ответни реакции от всякакъв характер. Но аз не се страхувам, дори напротив, твърдо съм убеден, че осветяването на грабежа трябва да продължи.- Както вече съм обяснявал, с него бяхме добри познати. Раздели ни обаче именно въпросът за политическия инженеринг, който вече споменах. Аз не смятам, че е допустимо да се използва това като средство за влияние над обществото, и прекратих контактите си с Цветан Василев. И както виждате, си навлякох опитите му за отмъщение - неговите и на останалите играчи на задкулисието, минирало развитието на държавата ни, което и в момента прави постоянно планове за нейното ограбване и дискредитиране. Дори с цената на омаскаряването ни в навечерието на предстоящото председателство на Европейския съюз. Отделно от това, именно „Телеграф“ бе между първите медии, разказали и истината за пирамидата КТБ.- Не, не се притеснявам, защото никога не съм нарушавал нечии човешки права. Няма механизъм, по който аз като народен представител да мога да нарушавам основни човешки права. А знаете, че именно това е смисълът на глобалния акт „Магнитски“ - да наказва хората, които са си позволили да се възползват от положението си, за да нарушават човешките права. Наел съм адвокати в САЩ, които да представляват правата ми, и те са категорични, че глобалният акт „Магнитски“ не е приложим към казуса Цветан Василев. И очаквам това да стане много скоро съвсем ясно. Един от адвокатите ми вече изказа публично мнението си, че с иска Василев се опитва да използва глобалния акт „Магнитски“ като щит срещу българското правосъдие, което не трябва да се допуска. Искът му по „Магнитски“ е част от цялата тази кампания срещу мен, провокирана от действията ми да осветявам задкулисието и да посочвам неговите престъпни схеми. От приватизацията на Костов до вторичното ограбване на активите на КТБ.Даже съм доволен, че по този начин ще мога да представя истината за КТБ и пред американската администрация, която аз и вестник „Телеграф“ разкриваме в продължение на няколко години. \n\n\n                    ", "date": "2017.10.27", "title": "Делян Пеевски пред \"Телеграф\": От гласуването за КТБ ще лъсне  кой подкрепя задкулисието"}
{"url": "http://www.monitor.bg/a/view/13197-%D0%98%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%BE%D0%B2%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9A%D0%B5%D0%BD%D0%B5%D0%B4%D0%B8-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D1%87%D0%B0%D1%81%D1%82-%D0%BE%D1%82-%D0%B0%D1%80%D1%85%D0%B8%D0%B2%D0%B8%D1%82%D0%B5/", "text": "\n                    Президентът на САЩ Доналд Тръмп нареди Националният архив да публикува някои секретни документи, свързани с убийството на президента Джон Кенеди през 1963 г., но отлага огласяването на други за допълнително проучване по настояване на ФБР и ЦРУ, съобщи Ройтерс, като се позова на висши служители в Белия дом.Очакваше се да бъдат публикувани последната партида документи, свързани с убийството на Кенеди - над 3100 документа откоито никога не са ставали обществено достояние.Представители на разузнавателните служби и полицията настояха пред президента част от документите, свързани с националната сигурност, да не се огласяват. Президентът Тръмп се съгласи да даде на правителствените агенции срок от 180 дни, в който да проучат отново останалите документи и да се аргументират защо те не бива да се огласяват, посочват източниците, пожелали анонимност. В тези досиета има поверителна информация, най-вече за информаторите и ролята им в разследванията, подчерта един от източниците.Президентът иска да се увери, че има пълна прозрачност по въпроса и иска тази информация да се огласи възможно най-бързо, отбеляза той.Публикуваните документи за убийството на Кенеди са истинска находка за търсачите на истината, които се опитват от повече от половин век да установят какво се е случило в Далас през 1963 г., пише в. \"Ню Йорк таймс\". В документите се говори за мафиоти, шпиони и кубинци. Те съобщават за подозренията на Кремъл, че зад убийството е стоял вицепрезидентът Линдън Джонсън, както и опасенията на властите в САЩ, че обществото няма да приеме официалната версия за събитията. Някои от тях показват вълненията и хаоса през дните след убийството на президента. Сред тях е и паметна бележка, очевидно продиктувана от самия директор на ФБР Джон Едгар Хувър малко след убийството на Лий Харви Осуалд през ноември 1963 г., която започва с лаконичното изречение \"няма нищо ново по случая Осуалд, освен че е мъртъв\".Само 53 от публикуваните 2891 документа никога не са били разкривани. Останалите са били публикувани с редакции, отбелязва в. \"Ню Йорк таймс\". Един от тях разкрива реакцията на убийството в СССР. Някои в Москва са го сметнали за преврат на ултрадесните сили в САЩ и са очаквали, че за случая ще бъде обвинен Съветският съюз. Неназован информатор е казал пред американски шпиони, че КГБ разполага с доказателства, че президентът Джонсън е отговорен за убийството.Документите няма да сложат край на споровете и спекулациите, а някои от тях може да предизвикат нови въпроси. През 1975 г. директорът на ЦРУ Ричард Хелмс е бил запитан, по време на показания под клетва, дали има информация, показваща, \"че Осуалд е бил агент на ЦРУ или че агент. . .\"Въпреки всички документитече бившият морски пехотинец Осуалд е действал самостоятелно. Дълъг проектодоклад на Комисията по убийствата на Камарата на представителите на САЩ отхвърля като малко вероятна версията, че Куба е разпоредила убийството заради опитите на ЦРУ да ликвидира Фидел Кастро. Повечето американци обаче смятат, че Осуалд не е действал сам, отбелязва в. \"Вашингтон пост\", цитирайки проучвания на \"Галъп\".Публикуваните документи са достъпни .\n\n\n                    ", "date": "2017.10.27", "title": "Излязоха нови факти за убийството на Кенеди – публикуваха част от архивите"}
{"url": "http://www.monitor.bg/a/view/23451-%D0%A1%D1%82%D0%B5%D1%84%D0%B0%D0%BD-%D0%94%D0%B0%D0%BD%D0%B0%D0%B8%D0%BB%D0%BE%D0%B2-%D0%BE%D0%BF%D0%B8%D1%81%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%BA%D0%BD%D0%B8%D0%B3%D0%B0/", "text": "„Романът на моя живот“ излиза за 75-ия му рожден ден на 9 декември\n                    Големият актьор Стефан Данаилов разказва преживелиците си в автобиография. Книгата излиза навръх 75-ия му рожден ден на 9 декември. За тогава е насрочена и премиерата на „Романът на моя живот“ („Книгомания“) в Народния театър. Книгата е писана в съавторство с журналиста и продуцента Георги Тошев на базата на много интервюта, спомени и снимки – от детството до днешни дни.„Писането в съавторство е вид психодрама. Ние много пъти почвахме, спирахме, смяхме се, плакахме заедно“ – призна пред „Монитор“ Георги Тошев. Стефан Данаилов е на върха на популярността от 27-годишен до 75-годишен, а историята на живота му е достойна за филм - няма друг подобен феномен в България освен Лили Иванова, смята той. В книгата има случки, които Ламбо никога преди не е разказвал; любовни истории, за които никога не е споделял; снимки, които досега не са излизали от архива му. „Той ми се довери до крайност. Аз му бях казал: или цялата истина, или премълчаното ще се върне към него като бумеранг“, издава Тошев.\n\n\"Стефан Данаилов е весел човек, но в него има и много болка. Той обича живота и животът го обича\", обобщава Георги Тошев.\n                    ", "date": "2017.10.27", "title": "Стефан Данаилов описа живота си в книга"}
{"url": "http://www.monitor.bg/a/view/29633-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D1%81%D0%BD%D0%B8%D0%BC%D0%B0-%D1%84%D0%B8%D0%BB%D0%BC-%D0%B7%D0%B0-%D0%91%D0%93-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0/", "text": "\n                    Балканската легенда Лепа Брена ще представи 30-минутен документален филм по време на концерта си в столичната зала „Арена Армеец“ на 18 декември. Лентата ще фокусира върху 35-ия професионален юбилей на звездата, като ще бъде пригодена единствено за българската публика. „Отделно от този филм, правим един друг – отново на същата тема, който обаче ще се разпространява по националните телевизии в страните от бивша Югославия“, обясни изпълнителката на Carica. Феновете на бързите ритми ще получат и друг подарък от любимката си – ще чуят за първи път на живо песни от новия й албум. „Винаги съм щастлива, когато ми предстои да се видя с българската публика. През 1990 г. тук се проведе един от най-величествените ми концерти – на Национален стадион „Васил Левски“. Бях изненадана тогава, тъй като не вярвах, че съм придобила такава популярност тук. Когато минахме с хеликоптера над стадиона, си помислих, че има някакъв важен мач и затова са се събрали толкова много хора“, намигна още Лепа Брена.\n\nСлед като в началото на годината се промъкна в публиката на „Като две капки вода“, певицата ще се включи и в друго българско риалити, като прекрачи прага на любовното гнездо на „Вип Брадър“.\n\nКонцертът на Лепа Брена у нас ще бъде част от световното й турне, което ще стартира на 11 ноември във Виена.\n                    ", "date": "2017.10.27", "title": "Лепа Брена снима филм за БГ публиката"}
{"url": "http://www.monitor.bg/a/view/32594-%D0%91%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BB%D0%B5%D0%BA%D0%BE%D0%B0%D1%82%D0%BB%D0%B5%D1%82%D0%B8-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%80%D0%B5%D0%BD%D0%BE%D0%B2%D0%B8%D1%80%D0%B0%D0%BD%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD-%D0%94%D0%B8%D0%BD%D0%B0%D0%BC%D0%BE-%D0%B2-%D0%9C%D0%B8%D0%BD%D1%81%D0%BA/", "text": "  Детето – чудо Лиляна Георгиева е изгряващата звезда на АБАФ за 2017-а\n                    Най-добрите лекоатлети от Балканите ще вземат участие в специален турнир по повод откриването на реновирания стадион „Динамо“ в беларуската столица Минск, това ще стане на 21 юни 2018 година. Заедно с представителите на полуострова ще бъдат сборните отбори на страната – домакин и отбор на страните от Персийския залив. Очаква се към тях да се присъединят най-добрите от Русия, ако до тогава отпадне ембаргото. Решението за турнира беше взето по време на традиционната , седма по ред Балканска Гала, която се състоя в Стара Загора. Споразумението беше подписано от Вадим Девятовский, президент на беларуската лекоатлетическия федерация, Добромир Карамаринов, шеф на родната федерация  и вицепрезидент на първи вицепрезидент на ЕА и Ахмед Ал Камали , член на съвета на международната атлетическа асоциация и президент на атлетическата асоциация на страните от Персийския залив.На стадион „Динамо“ в Минска, където в момента се извършва цялостен ремонт и модернизация през 2019 година ще се проведат вторите европейските игри, а , а през септември е предвиден  мач между сборния отбор на Европейската атлетика и САЩ, припомни Карамаринов.На лекоатлетическата Гала , състояла се в елитния парк-хотел „Стара Загора“ бяха връчени и отличията за най-добрите балкански лекоатлети и за изгряващите млади звезди. Сред наградените беше и 17-годишното „дете-чудо“ Лиляна Георгиева, която през т.г. постави 10 национална рекорда и взе сребърен медал на 1 500 м от европейския шампионат за  младежи. За Изгряващата звезда при силния пол беше определен 19-годишният румънски бегач Андрей Русу, който  спечели европейската титла на 10 000 м от първенството в Гросето, а на 5000  стана трети.Месут Пезер (Босна и Херцеговина) и Бианка Разор (Рум) са носителите на призовете Атлет и Атлетка на годината на Балканите. Двамата бяха наградени по време на Балканската атлетическа гала в Стара Загора. През 2017 г. Пезер стана седми в тласкането на гюле на европейското първенство в зала в Белград, а Разор тогава бяга в сериите на 400 м. Румънката беше полуфиналистка на обиколката на световния шампионат в Лондон, но спечели бронзови медали на 400 м и 4х400 м от Универсиадата това лято. Определянето на призьорите в ежегодната класация на Асоциацията на балканските атлетически федерации (АБАФ) се базира на събиране на точки от всички състезания.Това е причината световните шампиони от Балканите – Екатерини Стефаниди (Гър), Сандра Перович (Хърв) и Рамил Гулиев (Тур) да не са победители в тази класация. \n\n\n                    ", "date": "2017.10.27", "title": " Балкански лекоатлети откриват реновирания стадион „Динамо“ в Минск"}
{"url": "http://www.monitor.bg/a/view/51160-%D0%94%D0%B5%D1%80%D0%B1%D0%B8%D1%82%D0%B0-%D0%BE%D1%82-%D0%A0%D1%83%D1%81%D0%B8%D1%8F-%D0%B8-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D0%BF%D0%BE-%D0%BA%D0%B0%D0%BD%D0%B0%D0%BB%D0%B8%D1%82%D0%B5-%D0%BD%D0%B0-mtel-sport/", "text": "\n                    Футболни дербита от Русия и Холандия, тенис турнирите във Виена и Базел, както и развръзката в борбата за титлата в MotoGP са гвоздеите в програмите на тв каналите на Mtel Sport.В събота от 19:00 часа по Mtel Sport 2 шампионът „Спартак“ (Москва) с Ивелин Попов в състава си гостува на „Ростов“. В неделя от 16:30 часа, отново по Mtel Sport 2, е голямото дерби на руската Премиер лига между „Зенит“ и „Локомотив“ (Москва). Двата отбора си поделят първото място във временното класиране с по 29 точки и двубоят в Санкт Петербург ще покаже кой ще излезе напред в борбата за титлата. Кръгът в Русия се затваря с мача „Краснодар“ - СКА „Хабаровск“, отново по Mtel Sport 2, в неделя от 19:00 часа.В съботната вечер феновете на холандския футбол ще могат да изгледат визитите на грандовете „Фейенорд“ и „Аякс“ на коравите тимове на „Рода“ и „Вилем II“. „Рода“ – „Фейенорд“ е с начало 19:30 часа, а „Вилем II“ – „Аякс“ – от 21:45 часа. И двата двубоя са пряко по Mtel Sport 1. В неделя от 13:30 часа лидерът ПСВ Айндховен гостува на „Витес“ в опит да запази преднината си от 5 точки пред Аякс на върха на класирането. Двубоят ще се излъчва пряко по Mtel Sport 2.Заключителните двубои на ATP 500 турнирите във Виена и Базел приковават вниманието на феновете на тениса. състезанията се излъчват паралелно по Mtel Sport 1 и Mtel Sport 2.През почивните дни Mtel Sport 1 ще следи в реално време развръзката в борбата за титлата в MotoGP. Състезателният уикенд на пистата „Сепанг” в Малайзия обещава много емоции на феновете на моторните спортове, като още в неделя можем да станем свидетели на коронясването на новия стар шампион в MotoGP – Марк Маркес. Испанецът има преднина от 33 точки на върха на класирането пред най-близкия си преследвач – Андреа Довициозо, и ако финишира пред него, ще си гарантира защитата на титлата. Квалификациите са в събота с начален час 7:30 сутринта, а състезанията започват в неделя от 6:00 часа, като стартът в клас MotoGP е предвиден за 9:00 часа. \n\n\n                    ", "date": "2017.10.27", "title": "Дербита от Русия и Холандия по каналите на Mtel Sport"}
{"url": "http://www.monitor.bg/a/view/78623-%D0%A2%D0%BE%D1%82%D0%BD%D1%8A%D0%BC-%D0%B3%D1%83%D0%B1%D0%B8-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%81%D0%B8-%D0%B7%D0%B0-%D0%BC%D0%B0%D1%87%D0%B0-%D1%81-%D0%AE%D0%BD%D0%B0%D0%B9%D1%82%D0%B5%D0%B4/", "text": " „Арсенал“ пуска Санчес през зимата срещу 30 млн. паунда\n                    Тежък удар понесе „Тотнъм“ преди гостуването на „Манчестър Юнайтед“ в събота. Звездата и голмайтор на тима Хари Кейн ще пропусна мача на „Олд Трафорд“. 24-годишният английски национал е с контузия в ахилеса на левия крак и това няма да му позволи да вземе участие в срещата с начален час 14:30. Контузията не е сериозна, но мениджърът на „шпорите“ Маурисио Почетино няма да рискува здравето му.„Не можем да поемем риск за мача на „Олд Трафорд“. Невъзможно е да участва! Ще видим дали ще бъде на линия и за следващата ни среща“, каза Почетино.След двубоя с „Юнайтед“, „Тотнъм“ има домакинство на „Реал“ (Мадрид) в Шампионската лига.В същото време се разбра, че нападателят на „Арсенал“ Алексис Санчес е все по-вероятно да си тръгне през зимната пауза, твърди в. “Сън”. Не е тайна, че чилиецът отдавна иска да бъде трансфериран, като през лятото бе на крачка от преминаване в „Манчестър Сити“. Тогава сделката пропадна в последния момент, тъй като “артилеристите” не успяха да му намерят подходящ заместник.Сега отново се появиха спекулации за бъдеща продажба на Санчес. Мениджърът на „Арсенал“ Арсен Венгер вече се е примирил с факта, че не може да задържи играча на “Емиратс”, тъй като договорът му изтича през лятото. Затова френският специалист ще опита поне да прибере прилична сума за него през зимата, като според “Сън”, той е готов да го пусне срещу 30 милиона паунда.В средата на декември обаче „Арсенал“ ще приеме съгражданите си от тима на „Уест Хем“ в 1/4-финал в турнира за Купата на Лигата, реши тегленият днес жребий. Това стана в официалната страница на Лигата в Туитър, но технически проблеми забавиха тегленето с 2 часа. Лидерът във Висшата лига „Манчестър Сити“ ще трябва да повтори мача си с „Лестър“, а носителят на трофея „Манчестър Юнайтед“ ще пътува до Бристъл, за да се изправи срещу местния тим. През този сезон „Бристъл Сити“ се представя много добре в Лига Чемпиъншип и е в зоната на плейофите за влизане в елита. В последната двойка „Челси“ приема „Борнемут“.\n\n\n                    ", "date": "2017.10.27", "title": "„Тотнъм“ губи звездата си за мача с „Юнайтед“"}
{"url": "http://www.monitor.bg/a/view/7331-%D0%91%D0%BE%D0%BA%D1%81%D1%8C%D0%BE%D1%80%D0%BA%D0%B0-%D0%BF%D1%80%D0%B5%D0%B1%D0%B8-%D0%B4%D0%B2%D0%B0%D0%BC%D0%B0-%D0%BD%D0%B0%D1%82%D1%80%D0%B0%D0%BF%D0%BD%D0%B8%D1%86%D0%B8-%D0%B2-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0/", "text": "Арестуваха ме за 12 часа, оплака се Вивиане Обенауф\n                    По доста неприятен начин завършил 31-вият рожден ден за швейцарската професионална боксьорка Вивиане Обенауф. Тъмнокожата спортистка, която е родом от Бразилия, решила да изпълни едно от големите си желания като отиде с възлюбения си в Лондон, където да се отдаде на шопинг и увеселение. И всичко завършило зад решетките в местната полиция, разказва тя пред вестник „Блик”.„Всичко започна прекрасно, градът е наистина завладяващ, казва Вивиане, която в момента сама отглежда 6-годишния си син Калвин. – Всички знаят, че рядко правя партита и почти не пия алкохол. Вечерта отидохме на дискотека, там изпих максимум две-три чашки шампанско.”Инцидентът станал, когато спортистката отишла до тоалетната. Тогава един едър мъж, тип латинос, й налетял и започнал да я опипва. Вивиане не приела нежеланата ласка и пуснала в действие дясното си кроше. Уцелила мъжа в лицето, устната му се спукала, пръснала кръв. Тогава отнякъде се появил приятел на въпросния латинос и опитал да се намеси, но също бил свален на плочките от бойната мацка.„Знам, че направих грешка, но всичко стана някак рефлекторно, когато се почувствах притисната до стената, обяснява тъмнокожата състезателка. – Докато се усетя и пристигнаха полицаи, които ме откараха в управлението и ме затвориха в клетка. След това започнаха да преглеждат видеозаписите от камерите в дискотеката. Беше като в истински екшън. Признавам обаче, че бяха много любезни с мен, а аз им обясних, че съжалявам за случилото се.”След 12 часа в ареста Вивиане била освободена. Служителите на реда преценили, че тя е действала в условията на самоотбрана, но въпреки това я предали на бърз процес. Съдията й наложил 400 паунда глоба и постановил, че трябва да се извини писмено на жертвите си.Вивиане очевидно е почитателка на есктремните изживявания. За следващия си рожден ден тя си пожелава да направи тандемен скок с парашут от хеликоптер над местността Лаутербрунен. „Не ме е страх. Нали съм боксьорка. Това чувство не трябва да съществува у мен”, казва тя.\n\n\n                    ", "date": "2017.10.27", "title": "Боксьорка преби двама натрапници в дискотека"}
{"url": "http://www.monitor.bg/a/view/6992-%D0%9A%D0%B0%D0%B7%D0%B8%D0%B9%D1%81%D0%BA%D0%B8-%D0%B2%D0%BE%D0%B4%D0%B8-%D0%B1%D0%B5%D0%B1%D0%B5%D1%82%D0%BE-%D0%B2-%D0%B7%D0%B0%D0%BB%D0%B0%D1%82%D0%B0/", "text": "\n                    Звездата на българския волейбол Матей Казийски показа сина си Александър. Той се снима с бебето след мач в японското първенство. Половинката на Матей - Елизабета Фаруджо, дари нашия ас със син на 2 август.Сега Александър е близо на 3 месеца и следва баща си навсякъде дори и във волейболната зала или в залата за фитнес на клуба на „Джейтект Стингс” (Кария).По същото време друг прочут наш спортен татко – Димитър Бербатов, обяви, че ще пази с пушки дъщерите си от бъдещите им обожатели. „Имам две дъщери на 7 и на 5 години, сподели той в интервю за ESPN. - Имам и две пушки... за всеки, който ги покани на среща. Сега сериозно - щастлив съм, че са здрави, но когато дойде време да ми представят гаджетата си, ще бъда подготвен\", пошегува се Бербо.Нападателят разкри, че е решил да увеличи семейството си в периода, когато е бил в „Манчестър Юнайтед”. \"Започнах да мисля, че съм постигнал професионалните си цели и трябва да се замисля за семейство. Казах на моята половинка: \"Хайде да си направим дете!\". Все едно бях робот, който следва някакъв план”, обясни още той. \n\n\n                    ", "date": "2017.10.27", "title": "Казийски води бебето в залата"}
{"url": "http://www.monitor.bg/a/view/28890-%D0%9D%D0%B0%D0%B4-82-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8-%D0%B7%D0%B0-%D0%BD%D0%B5%D0%B4%D0%B5%D0%BB%D0%BD%D0%B8%D1%8F-%D1%82%D0%B8%D1%80%D0%B0%D0%B6/", "text": "\n                    Над 8,2 млн. лева се събират в джакпотите за тираж №86 на БСТ. В най-популярната игра - \"6 от 49\" сумата порасна с 65 338,80 лв. за последните 3 дни и стигна 4 503 566,42 лева. До утре там се очакват още към 70 000 лв. В \"6 от 42\" последният скок е с 16 980,90 лв., парите - 620 547,29 лв., а прогнозите - за още 20 000. В \"5/50 - 1/12 Зодиак\" си чакат непроменящите се 3 млн. лева, а в \"Рожден ден\" - скромните 2592,15.Най-голямата печалба в тираж №85 е 26 581,90 лева от играта \"5 от 35\". Тя е от единствената петица за 26 413,30 лева в I теглене, 2 четворки по 80,80 и 2 тройки по 3,30 лв. Улучени са със система №7 за 2,70 лв. Във II теглене има 2 петици по 13 206,70 лева. Едната от тях е за фиш с 2 комбинации плюс 1 за \"Тото Джокер\" на стойност 1,20 лв.Сериозен удар в \"6 от 49\" направи късметлия, играл с 9 числа пълно комбиниране (ПК) за 71,40 лв. Той ще прибере 8975 лева от 4 петици по 1815 лв., 30 четворки по 51,70 и 40 тройки по 4,10 лв.В \"6 от 42\" пък топпечалбата е 5788,30 лева. Основният дял от тях са 5000 от \"Втори шанс\", а останалите - от петица за 762, четворка за 23,70, тройка за 2,60. Ударът е направи със система №69 за 3 лв.В \"5/50 -1/12\" пък има спечелени накуп 6500 лева. Те са от единствената улучена комбинация 4+1 за 5000 лв., плюс три от 4-те паднали четворки по 500 лв. Играчът е заложил за 12 лв. на 5 числа в 2 области и 4 зодии.\"6 от 49\": Числа - (8, 16, 25, 31, 36, 46); 6 - няма, 5 - 12 по 1815,00 лв., 4 - по 51,70 лв., 3 - по 4,10 лв.; ДЖАКПОТ: 4 503 566,42 лв.\"6 от 42\": Числа - (5, 8, 10, 13, 29, 32); 6 - няма, 5 - 13 по 762,00 лв., 4 - по 23,70 лв., 3 - по 2,60 лв.; ДЖАКПОТ: 620 547,29 лв.\"5 от 35\": I теглене - (1, 5, 14, 18, 33); 5 - 1 от 26 413,30 лв., 4 - по 80,80 лв., 3 - по 3,50 лв.; II теглене - (9, 18, 19, 24, 35); 5 - 2 по 13 206,70 лв., 4 - по 65,70 лв., 3 - по 2,90 лв.\"5/50 - 1/12 Зодиак\": Числа - (4, 20, 21, 31, 47); Зодия 10 - Козирог; 5+1 - няма, 5 - няма, 4+1 - 1 от 5000,00 лв., 4 - 5 по 500,00 лв., 3+1 - 8 по 100,00 лв., 3 - 136 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\"Тото Джокер\": Позиции - (4, 7, 8); Цифри - (5, 9, 1); 3 - 7 по 3378,20 лв., 2 - 1995 по 11,90 лв.; ДЖАКПОТ: 0.00 лв.\"Рожден ден\": Година - 38, месец - 03, дата - 04, ден - 3; I група - няма,, II - 1 от 498,70 лв., III - няма, IV - 1 от 249,40 лв., V - 4 по 62,30 лв., VI - 17 по 11,70 лв., VII - 11 по 22,70 лв., VIII - 16 по 12,50 лв., IX - 47 по 6,40 лв., X - по 3,50 лв., XI - по 4,30 лв., XII - по 1,70 лв., XIII - по 2,20 лв., XIV - по 1,20 лв., XV - по 0,98 лв.; ДЖАКПОТ: 2592,15 лв.\n\n\n                    ", "date": "2017.10.27", "title": "Над 8,2 млн. лева в джакпоти за неделния тираж"}
{"url": "http://www.monitor.bg/a/view/54930-%D0%A0%D0%B5%D0%B0%D0%BB-%D0%BF%D0%BE%D0%B1%D0%B5%D0%B4%D0%B8-%D1%81-%D0%B4%D1%83%D0%B7%D0%BF%D0%B8-%D0%BD%D0%B0-%D0%A4%D0%B5%D1%80%D0%BD%D0%B0%D0%BD%D0%B4%D0%BE-%D0%A2%D0%BE%D1%80%D0%B5%D1%81/", "text": "\n                    Два гола от дузпи през второто полувреме, реализирани от Марко Асенсио и Лукас Васкес, бяха достатъчни на „Реал“ (Мадрид) за успеха с 2:0 над „Фуенлабрада“ в първи 1/16-финален мач в турнира за Купата на Испания.Очаквано без сериозна част от звездите си, включително и Кристиано Роналдо, втората селекция на Зинедин Зидан контролираше събитията на терена срещу тима от трета лига, но до почивката нямаше голове.„Фуенлабрада“ е млад клуб, който се намира в покрайнините на Мадрид, а стадионът се казва „Фернандо Торес“, тъй като нападателят на „Атлетико“ е роден в градчето.В друг мач от турнира „Лас Палмас“ отнесе с 4:1 като гост „Депортиво“ (Ла Коруня) и сложи край на серията си от пет поредни загуби.Халфът Серхио Каналес се разписа с чудесен удар от далечно разстояние, за да донесе победата на „Реал Сосиедад“ над третодивизионния каталунски „Лейда“ като гост с 1:0. Срещата беше белязана от няколко прояви на сепаратисти, развяващи знамена на независима Каталония.„Леванте“ се наложи с 2:0 над новака в Примера „Жирона“, а „Еспаньол“ не успя да стигне до нещо повече от 0:0 при гостуването си на „Тенерифе“ в друга среща от този етап на надпреварата. Реваншите са след около месец. \n\n\n                    ", "date": "2017.10.27", "title": "„Реал“ победи с дузпи на „Фернандо Торес“"}
{"url": "http://www.monitor.bg/a/view/46334-%D0%A0%D0%BE%D0%BD%D0%B0%D0%BB%D0%B4%D0%BE-%D0%92-%D0%A0%D1%83%D1%81%D0%B8%D1%8F-%D0%BC%D0%B8-%D0%B2%D1%8A%D1%80%D0%B2%D0%B8/", "text": "\n                    Нападателят на Португалия и маридския „Реал” Кристиано Роналдо заяви в интервю за пресслужбата на ФИФА, че на турнирите в Русия му върви и вярва в успеха на отбора си на предстоящото световно. На завършилия през лятото турнир за Купата на конфедерациите португалците се класираха на трето място.„Играл съм неведнъж в Русия, именно в Москва спечелих първото си отличие в Шампионската лига, каза Роналдо. – Русия ми носи късмет. Макар че последния път можеше и да е по-добре. Не успяхме да спечелим Купата на конфедерациите, но пък натрупахме полезен опит.”Роналдо подчерта, че той и съотборниците му не са фаворити за бъдещото световно първенство. „Ние сме европейски шампиони и това поставя високи очаквания към нас, каза той. – Португалия никога не е фаворит в големи турнири. Ние обаче винаги сме в състояние да поднесем изненада.”Мнението на Роналдо беше подкрепено и от треньора му в „Реал” (М) Зинедин Зидан. Според французина главните претенденти за титлата от мондиала в Русия са Бразилия, Аржентина, Испания и Германия. \n\n\n                    ", "date": "2017.10.27", "title": "Роналдо: В Русия ми върви"}
{"url": "http://www.monitor.bg/a/view/30294-%D0%92%D0%B8%D0%B4%D0%B0%D0%BB-%D1%81%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D0%B2-%D0%BF%D0%B8%D1%8F%D0%BD%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                    Звездата на „Байерн“ (Мюнхен) Артуро Видал се забърка в пиянски скандал. Той и брат му, заедно с техни приятели, са посетили заведение в германския град, а в 3 след полунощ се е стигнало до сбиване. При него пострада мъж, който бил ударен с бутилка в главата.Собственикът на заведението обаче отрече Видал да е бил част от мелето.От \"Алианц Арена\" още не са коментирали случая, но нищо чудно чилиецът да отнесе санкция за нарушаване на режима.Халфът е известен любител на чашката още от престоя си в италианския хегемон „Ювентус“ и се е забърквал в множество пиянски скандали. Наскоро бившият селекционер на Чили и настоящ на Аржентина Хорхе Сампаоли, заяви, че Видал го е молил да пие бира на летище, а в самолета се наливал с уиски.\n\n\n                    ", "date": "2017.10.27", "title": "Видал се забърка в пиянски скандал"}
{"url": "http://www.monitor.bg/a/view/54389-%D0%A5%D0%B5%D1%80%D0%BE-%D0%B1%D0%B5%D1%81%D0%B5%D0%BD-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%BC%D0%BD%D0%BE%D0%B3%D0%BE%D1%82%D0%BE-%D0%BF%D1%80%D0%BE%D0%BF%D1%83%D1%81%D0%BA%D0%B8/", "text": "Треньорът на „Берое“ доволен от играта\n                    Старши треньорът на „Лудогорец“ Димитър Димитров-Херо за поред път разкритикува своите за пропуските, които правят пред противниковите врати. Навръх именния си ден наставникът трябваше да изживее поредното разочарование от нападателите си, които създадоха много положения, но не успяха да реализират нито едно от игра в 1/8-финалния мач от турнира за Купата на България срещу „Берое“.Камен Хаджиев откри в 24-ата мин. за старозагорци, а Густаво Кампаняро възстанови равенството в 34-ата от дузпа. Редовното време завърши 1:1, а и в продълженията не бе отбелязан гол. При дузпите вратарят на „Лудогорец“ Ренан дос Сантос спаси първия удар от серията на Мартин Райнов, а Павел Виданов от гостите прати топката над гредата при петия опит. За „орлите“ единствен неточен беше Александър Василев при четвъртото изпълнение, като топката премина над горната греда.„Емоционален мач и дори инфарктен за нас - треньорите, но пък интересен за публиката. Имахме огромно преимущество в играта, а головите положения накрая вече спрях да ги броя, да не говорим и за двете греди, ядосваше се Херо след двубоя. - Но явно на моя имен ден трябваше да изпуснем толкова много положения, като това е и обидно да се пропуснат. Не може така!“„Най-важното в поредицата от мачове, която идва, е психиката, увереността в такива моменти. Предстои ни една изключително важна седмица, в която ще играем с „Левски“, „Брага“ и ЦСКА-София. Двамата български отбора са директни наши противници за титлата, а португалският тим е изключително класен отбор и ние трябва да излезем с чест от тези двубои. Нашата задача е да възстановим футболистите по най-добрия начин“, допълни Херо.Доволен от изявите на совите пък бе треньорът на „Берое“ Александър Томаш. „До дузпата за 1:1 нашият отбор показа лицето, което търсим, което искаме да виждаме. Най-лошият сценарий беше да отпаднем при продължения. Вече при дузпите, има го и този развой, там не мога да се сърдя на момчетата. Този мач трябва да бъде стъпка към нашето израстване. Да си вярваме повече, затруднихме ги, а това все пак е шампионът на България и участник в групите на Лига Европа. Няма как да не бъда доволен“, коментира Томаш.ЕТЪР – Септември 2:1\nЛУДОГОРЕЦ – Берое 4:3 след дузпи\nЦарско село - БОТЕВ (Пд) 3:4\nЛИТЕКС - Локомотив (Сф) 1:0\nДУНАВ- Струмска слава 2:0\nЦСКА-СОФИЯ - Ботев (Вр) 3:1\nМонтана – ЛЕВСКИ 0:1\nСЛАВИЯ - Локомотив (Пд) 2:1 \n\n\n                    ", "date": "2017.10.27", "title": "Херо бесен на своите заради многото пропуски"}
{"url": "http://www.monitor.bg/a/view/52742-%D0%97%D0%B0%D1%89%D0%B8%D1%82%D0%BD%D0%B8%D0%BA-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%BC%D0%B0%D1%87%D0%B0-%D1%81-%D0%BE%D1%80%D0%BB%D0%B8%D1%82%D0%B5/", "text": "\n                    Левият защитник на „Левски“ Иван Горанов e под въпрос за гостуването на „Лудогорец“. Срещата от 14-ия кръг на Първа лига е в неделя от 18:15 часа на \"Лудогорец Арена\" в Разград.Бранителят бе получил травма още преди дербито с ЦСКА-София, завършило 2:2, а по време на срещата контузията му се е влошила. Горанов има мускулен проблем. Заради травмата той пропусна мача за Купата на България срещу „Монтана“, спечелен от \"сините\" с 1:0.Очакват се резултатите от направените му медицински тестове, които да покажат какво е реалното му състояние и дали ще бъде на разположение на Делио Роси за тежкия мач с „Лудогорец“. Ако не успее да се възстанови, титуляр отляво на отбраната най-вероятно ще бъде Мики Орачев.В същото време и двата клуба бяха глобени с по 1000 лв. заради поведението на своите фенове. Финансовите санкции са свързани с нецензурни и вулгарни скандирания от привържениците на „сините” и на „орлите” по време на 1/8-финалите за Купата на България.Треньорът на класиралия се за 1/4-финалите отбор на „Литекс“ Живко Желев пък отнесе глоба от 500 лв. и наказание за 2 мача заради обида към длъжностно лице.\n\n\n                    ", "date": "2017.10.27", "title": "Защитник на „Левски“ под въпрос за мача с „орлите“"}
{"url": "http://www.monitor.bg/a/view/44315-%D0%91%D0%B8%D0%B2%D1%88-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D0%B3%D0%BB%D0%B0%D0%B2%D0%B8-%D0%B0%D1%80%D0%B1%D0%B8%D1%82%D1%80%D0%B0%D0%B6%D0%B0-%D0%BD%D0%B0-%D0%91%D0%A4%D0%A1/", "text": "\n                    Проф. Огнян Герджиков бе избран за председател на Арбитражния съд при Българския футболен съюз. Решението бе взето на вчерашното Общо събрание на арбитрите от Арбитражния съд при БФС. Кандидатурата на последния ни служебен премиер бе одобрена единодушно от всички участници. Той бе издигнат по предложение на Изпълнителния комитет на футболния ни съюз.Огнян Герджиков е известен български юрист и политик, председател на 39-то Народно събрание между 2001 и 2005 година. Професор в Софийския университет \"Св. Климент Охридски\", а от 27 януари 2017 г. до 4 май 2017 г. е служебен министър-председател на България. Автор на монографии и десетки статии в областта на правото.\n\n\n                    ", "date": "2017.10.27", "title": "Бивш премиер оглави арбитража на БФС"}
{"url": "http://www.monitor.bg/a/view/21883-%D0%A7%D0%B5%D1%80%D0%B2%D0%B5%D0%BD%D0%B8-%D0%B8-%D1%81%D0%B8%D0%BD%D0%B8-%D1%81-%D0%BE%D0%B1%D1%89-%D0%BF%D0%B0%D1%80%D1%82%D0%BD%D1%8C%D0%BE%D1%80/", "text": "\n                    По примера на „Левски“ и ЦСКА-София подписа вчера договор за партньорство с „Аджъбадем Сити Клиник“. Споразумението е за една година с опция за продължаването му. Клиниката ще се грижи за здравето на футболистите от представителния тим и на тези от школата на „червените“. Освен у нас, нейни лекари обслужват футболни грандове в Турция и Сърбия.На подписването на договора присъстваха спортният директор Пламен Марков, почетният президент Димитър Пенев, футболистът Антон Недялков и представители на компанията.ЦСКА-София ще продължи битката за титлата, въпреки изоставането си с 5 т. от лидера „Лудогорец“, обяви Пламен Марков. \"Даваме си сметка, че изоставаме в класирането, но оставаме уверени и в никакъв случай не отписваме сезона\", каза той и допълни, че не е изключено клубът да се раздели с някои от основните си футболисти при изгодна оферта. \"След като „Барселона“ се раздели с Неймар, няма да е проблем и ЦСКА да се раздели с някоя от звездите си, стига да има подходяща оферта. Има още време до отваряне на трансферния прозорец и ние се интересуваме от състезатели, които са по възможностите на клуба и от които треньорът има нужда на някои постове\", допълни още Марков.\n \n\n\n                    ", "date": "2017.10.27", "title": "„Червени“ и „сини“ с общ партньор"}
{"url": "http://www.monitor.bg/a/view/39941-%D0%91%D1%80%D0%BE%D0%BD%D0%B8%D1%80%D0%B0%D0%BD%D0%B0-%D0%BA%D0%BE%D0%BB%D0%B0-%D0%B2%D0%BE%D0%B7%D0%B8-%D1%84%D1%80%D0%B0%D0%BD%D1%86%D1%83%D0%B7%D0%B8%D0%BD-%D0%B4%D0%BE-%D0%BF%D0%B8%D1%81%D1%82%D0%B0%D1%82%D0%B0/", "text": "Естебан Окон получавал смъртни заплахи от феновете на Серхио Перес\n                    Три старта преди края на шампионата във Формула 1 битката между пилотите на отбора „Форс Индия” стигна такива размери, че единият от тях – Естебан Окон, пътува с полицейски ескорт и бронирана кола от хотела до пистата „Ерманос Родригес” Родригес. Там в неделя ще е Гран при на Мексико, а французинът получава постоянно смъртни заплахи от почитателите на мексиканския си съотборник Серхио Перес. В момента Перес е 7-и в генералното класиране с 86 т., а Окон е непосредствено зад него със 73.„Още след Гран при на Азербайджан запчнах да получавам заплахи за живота си”, оплака се Окон при пристигането си в Мексико. Тогава в 8-ия кръг от шампионата в Баку двамата пилоти се сблъскаха в 20-ата обиколка, малко по-късно Перес беше принуден да се откаже, а Окон завърши 6-и. След това на пистата „Спа” в Белгия отново имаше инцидент между двамата, при който Перес пак отпадна, а Окон финишира на 9-а позиция.Доколко сега Естебан Окон приема сериозно заплахата от страна на темпераментните мексиканци, личи от предохранителните мерки, които се е постарал да вземе той, а и шефовете му във „Форс Индия”. Той пристига неизменно обграден от поне дузина бодигардове на пистата, а от хотела до трасето се придвижва с бронирана кола, предвождана от полицейски ескорт.Освен това французинът пристигна в Мексико Сити един ден по-късно от останалите членове на екипа на „Форс Индия”. „Трябваше да предприемем всички възможни предохранителни мерки, за да предотвратим евентуален проблем”, каза служител от отдела за сигурността на отбора.Заради създалата се критична ситуация самият Окон признава, че се чувства твърде некомфортно в Мексико. Същевременно обаче той приема с хумор нагнетилото се около него напрежение. „Докато не ме уцелят с камък по главата можем да приемем, че всичко е окей”, пошегува се той на пресконференция на тима.Неговият колега в отбора Серхио Перес също се опита да свали градуса на напрежението, като в изявление пред местните медии обяви, че отношенията между двамата са се нормализирали. Все пак всичко е спорт. Затова се надявам, че феновете ще му простят”, каза мексиканецът.Междувременно се разбра, че комисарят Гари Конли, който лиши Макс Верстапен от третото му място в Остин преди седмца и беше наречен „идиот”от пилота, няма да получи наряд за Мексико. На негово място е назначен 57-годишният германец д-р Герд Ензер, който е шеф на прокуратурата в град Пасау.\n\n\n                    ", "date": "2017.10.27", "title": "Бронирана кола вози французин до пистата"}
{"url": "http://www.monitor.bg/a/view/22054-%D0%92%D1%8F%D1%82%D1%8A%D1%80-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BE%D1%82%D0%BA%D0%B0%D0%B6%D0%B5-%D0%9B%D0%B8%D0%BD%D0%B7%D0%B4%D0%B8-%D0%92%D0%BE%D0%BD-%D0%BE%D1%82-%D1%81%D1%82%D0%B0%D1%80%D1%82-%D0%B2-%D0%97%D1%8C%D0%BE%D0%BB%D0%B4%D0%B5%D0%BD/", "text": "Звездата отново скочи на ФИС\n                    Лошо време може да спре Линдзи Вон и да отложи първия старт за Световната купа в алпийските ски в Зьолден.Звездата на Белия керван се завръща в австрийския курорт след пет години, но майката природа може да й изиграе лоша шега. По програма утре трябва да потеглят дамите с гигантски слалом, но до последно организаторите ще умуват дали да ги пуснат. Причина за това е силният вятър, който достига 50 м/с.Линзди шокира всички с това, че отново ще кара на глетчера Ретенбах. За последно тя се пусна през 2012 година, когато отпадна във втория манш. Година по-рано пък записа и единствената си победа на това трасе.„И аз съм изненадана, че ще карам”, заяви с усмивка американката. Многото отсъстващи при жените отваря широко вратата на Вон към олимпиадата в Пьончан. „За да имам шанс в гигантския слалом на игрите, ще ми е нужен добър стартов номер и сега трябва да трупам точки”, разкри тя.Кралицата на скоростта не пропусна да разкритикува отново международната федерация по ски, заради това, че не й позволяват да се състезава с мъжете. Вон има 77 победи за Световната купа и е само на девет от абсолютния №1 Ингемар Стенмарк. „На скиорките гледат като на втора ръка хора. Ние сме като шоу с понита, а мъжете са друг клас – същински състезателни коне. Този факт е доста изнервящ”, заяви 33 годишната звезда.С появата си в Зьолден Линзди Вон веднага прикова погледите на феновете. Чаровната американка пръскаше сексапил с пълна сила и отвя без проблем своите конкурентки. Линдзи бе избрала спортно-елегантната визия. Стъпила на не много висок ток, тъмни дънки с висока талия, които се завръщат в модните среди, и късо пуловерче. За радост на мъжката част тя бе оставила своето пъпче и малка част от коремчето голи. Разбира се на главата бе със зимна шапка с логото на нейния спонсор Ред Бул. Догодина или през 2019 година Линдзи Вон ще дойде в България и вероятно ще отседне в своя апартамент.Американката получи имот в „Пирин Голф клуб” преди пет години за своята победа в Банско.„Имам прекрасни спомени от Банско. Публиката много ни подкрепяше. Ще се радвам да се върна там и да видя апартамента си”, каза Вон. Визитата й може да съвпадне и с участието и в стартовете за Световната купа под връх Тодорка. Банско приема Белия керван при жените през 2020-а. Тогава дамите ще карат супергигантски слалом и алпийска комбинация. Статистиката преди стартовете в Зьолден показва, че в австрийския зимен център се провеждат стартове за Световната купа от 1993 година.Най-много победи при мъжете имат американците – 6. Четири от тях са за сметката на Тед Лигети, а две за Боде Милър. При дамите №1 са австрийките с 5 първи места. Най-голямата преднина, с която е печелен гигантския слалом на Ретенбах, е 2,23 секунди при алпийките. Това става при първия старт когато звездата на Вундертима Анита Вахтер окупира върха с време от 2:14,57 и оставя зад себе си Софи Лефранк (Фр). Преди пет години Тед Лигети разбива на пух и прах любимеца на домакините Марсел Хиршер. Американецът прави разлика от 2,75 секунди от двата манша. През 2002-а година пък има три победителки. Андрин Флемен (Нор), Тина Мазе (Слвн) и Ники Хосп (Ав) дава равни времена. Същото се получава и през 2014-а когато победата си поделят Микаела Шифрин (САЩ) и Анна Фенингер – Вайт (Ав). Пет по-рано финландката Таня Путианен изпреварва само с една стотна Катрин Цетел (Ав). При силния пол Херман Майер (Ав) взривява трибуните през 2000-ата когато бие с 6 стотни своя сънародник Щефан Еберхартер.\n\n\n                    ", "date": "2017.10.27", "title": "Вятър на път да откаже Линзди Вон от старт в Зьолден"}
{"url": "http://www.monitor.bg/a/view/55174-%D0%93%D1%80%D0%B8%D1%88%D0%BE-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D1%82%D0%B8%D1%82%D0%BB%D0%B0%D1%82%D0%B0-%D1%81%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Григор Димитров ще защитава титлата си от АТР 250 турнира в зала в София, който ще се проведе в началото на февруари догодина.Най-добрият български тенисист ще бъде сред звездите на третото издание на надпреварата, а повече подробности ще бъдат разкрити във вторник на специална пресконференция, на която ще присъства и президентът на БФТ Стефан Цветков.Тази година Димитров спечели турнира в София, като на финала победи Давид Гофен (Бел). Титлата беше втора за годината за българина, след като преди това беше спечелил и трофея в Бризбейн.След надпреварата в София Гришо ще пътува за Ротердам за местния турнир в зала, който е от категория АТР 500.За предстоящия другата седмица Мастърс в Париж пък българинът ще бъде поставен под номер 5 след отказването на Доминик Тийм (Ав). След него на Димитров му предстои дебют в заключителния финален турнир на АТР в Лондон.\n\n\n                    ", "date": "2017.10.27", "title": "Гришо ще защитава титлата си в София"}
{"url": "http://www.monitor.bg/a/view/47313-%D0%9D%D0%B5%D0%B2%D0%B8%D0%B6%D0%B4%D0%B0%D0%BD-%D1%82%D0%B5%D0%B0%D1%82%D1%8A%D1%80-%D0%B8%D0%B3%D1%80%D0%B0%D0%B5-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "Велимир Велев възобновява студията към трупата и й дава име - \"Училище за зрение\"\n                    Уникалният „Невиждан театър“ ще играе благотворително своя спектакъл „Сянката на моята душа“ на 30 октомври от 20 ч. на голямата сцена на Народния театър „Иван Вазов“. Представлението е в подкрепа на хората с нарушено зрение и Националната програма за борба със слепотата. Събитието е артистичен финал на тазгодишната кампания на Сдружения „Пациентска организация „Глаукома“ и Институт за здравно образование за ранна диагностика на коварното заболяване.„Невиждан театър“ е трупа от незрящи актьори с ръководител Велимир Велев, възпитаник на голямата Юлия Огнянова. Той е автор и режисьор на постановката „Сянката на моята душа“, която е прецедент в световното театрално изкуство. Спектакълът е визуална импресия, в която актьорите виртуозно играят със сянка и светлина без да ги виждат, рисуват на живо върху огромен екран разноцветни картини, създават и оживяват образи чрез движението на телата и ръцете си, разчитайки на вътрешния си \"поглед\" и интуиция.Спектакълът вълнува не само с това, че прекрачва отвъд границите на човешките възможности. Със своята поетичност той достига до дълбоките и скрити кътчета на душата и доказва, че единственият начин да прогоним сянката на самотата и студа е да отворим с обич и доверие прозорците на сърцето си за хората и света около нас.В театралната продукция, дело на Велимир Велев, участват незрящи актьори, които умело играят със сянка и светлина. Те рисуват на живо върху огромен екран разноцветни картини, създават и оживяват образи чрез движението на телата и ръцете си. Талантливите актьори от „Сянката на моята душа“ получиха и отличие от зрителите.Събраните средства ще бъдат разпределени за издръжка на трупата незрящи актьори и за покупка на специализирана диагностична апаратура.Наскоро „Сянката на моята душа“ грабна Специалната награда и наградата на зрителите на международния фестивал на куклените театри „На гости на Арлекин“ в Омск, Русия. „Невиждан театър“ получи тогава и 5 официални благодарствени писма от различни институции за приноса си. Преди две години пък се върна от Ереван с най-много отличия от международен фестивал, който няма конкурсен характер, а призовете се излъчват от колеги – участващите на форума театри.Следващото гостуване на уникалния български „Невиждан театър“ ще бъде в Израел. Театърът отваря врати за нови членове, включително и зрящи професионалисти, каза за „Монитор“ ръководителят на трупата Велимир Велев. Той възобновява и работата на студията за подготовка на новите актьори към нея и за пръв път й дава име - „Училище за зрение“. Идеята е, че участниците в нея трябва да се чувстват пълноценни, щастливи и свободни, а зрящите – да отворят очи за тяхното съществуване и живеене в изкуството.\n\n\n                    ", "date": "2017.10.27", "title": "„Невиждан театър“ играе благотворително в Народния"}
{"url": "http://www.monitor.bg/a/view/24285-109-%D0%BC%D0%B0%D0%BB%D0%BA%D0%B8-%D0%BF%D0%B5%D0%B2%D1%86%D0%B8-%D1%89%D1%83%D1%80%D0%BC%D1%83%D0%B2%D0%B0%D1%82-%D1%80%D0%B0%D0%B4%D0%B8%D0%BE-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                     \n\n\n\n\n\n\n\n\n\n\n\n\n                    ", "date": "2017.10.27", "title": "109 малки певци щурмуват радио Стара Загора  "}
{"url": "http://www.monitor.bg/a/view/53096-%D0%94%D0%B5%D0%BD%D0%B8%D1%8F-%D0%9F%D0%B5%D0%BD%D1%87%D0%B5%D0%B2%D0%B0-%D1%83%D0%BA%D1%80%D0%BE%D1%82%D1%8F%D0%B2%D0%B0-%D0%BA%D0%BE%D0%BD-%D0%B2-%D0%A6%D1%8A%D1%80%D0%BD%D0%B8-%D0%BE%D1%87%D0%B8-%D0%BC%D0%B8%D0%BA%D1%81/", "text": "\n                    Най-добрата дизайнерка сред фолклорните певици Дения Пенчева бе изправена пред предизвикателството да укроти буен кон по време на снимките към новото си видео „Църни очи микс“. „Снимахме в частно ранчо в Банско. Конят беше арабска рядка порода. Явно не беше свикнал с мен, защото на няколко пъти бях на косъм от падане! Въпреки страха ми, си наложих да заснемем кадрите“, обяснява Пенчева, която от години е запалена по ездата.\n\n„Църни очи микс“ е своеобразно продължение на предишни видеоклипове на изпълнителката. В него тя доразвива идеи от по-старите си ленти, използвайки едни и същи символи, предмети или животни. „Имам слабост към животните и често ги снимам в клиповете си. Сега взеха участие пет зайчета, три коня и един бял гълъб – символ на мира, чистотата и доброто. Отново показах родова принадлежност с черга от чеиза на прабаба ми, която използвах и при представянето си на „Пирин Фолк“ Сандански 2017.“, разкри още звездата.\n\nВъпреки студеното време, Дения сменя цели шест визии в клипа. Всички те са нейно производство и в тях неизменно присъства фолклорният елемент. Във видеото, дело на екипа на Ненчо Касъмов, участие взимат и танцьорите от ТФ „Сая“. „Църни очи микс“ включва три песни от различни фолклорни области: „Дали църни очи немам“, „Калино Малино“, „Руска си вода налива“. Аранжиментът е на Светослав Лобошки и продължава мисията на Пенчева за модерно поднасяне на фолклора ни.\n                    ", "date": "2017.10.27", "title": "Дения Пенчева укротява кон в „Църни очи микс“"}
{"url": "http://www.monitor.bg/a/view/22320-%D0%9F%D0%B0%D0%BC%D0%B1%D0%BE%D1%81-%D0%BA%D0%B0%D0%BD%D0%B8-%D0%BD%D0%B0-%D1%81%D0%B0%D0%BB%D1%81%D0%B0-%D0%BC%D0%B0%D1%80%D0%B0%D1%82%D0%BE%D0%BD-%D0%B2-%D0%91%D0%BE%D1%80%D0%BE%D0%B2%D0%B5%D1%86/", "text": "\n                    Международен маратон по салса организира школата на Памбос Агапиу в Боровец. Събитието беше открито на 26 октомври и ще продължи до понеделник включително. Зимният ни курорт става притегателен център на всички любители на латино танците за 11 поредна година.\n\nТези дни близо 4000 фенове на салсата се очаква да пристигнат за маратона на Памбос. Идеята на конгреса е чрез танца всички да се обединят в неуморна латино фиеста на чист въздух сред природата. Действието ще се развива в шест зали с различно тематично звучене - LA New York, романтик и анимейшън, кюбан, кизомба и зук, бачата и танго. Изявени артисти от европейската латино сцена ще потопят гостите в магията на салсата чрез жива кубинска музика. Уъркшоп занимания по бачата, кизомба, танго, афро, регетон с изтъкнати международни инструктори, денонощни танци и празнично настроение очакват всички участници в тазгодишния конгрес.\n                    ", "date": "2017.10.27", "title": "Памбос кани на салса маратон в Боровец"}
{"url": "http://www.monitor.bg/a/view/5933-%D0%A8%D0%B0%D1%80%D0%BB-%D0%90%D0%B7%D0%BD%D0%B0%D0%B2%D1%83%D1%80-%D0%BF%D0%BE%D0%BB%D1%83%D1%87%D0%B8-%D0%BC%D0%B5%D0%B4%D0%B0%D0%BB-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5/", "text": "\n                    Кралят на френския шансон Шарл Азнавур получи медал за участие в спасяването на евреите по време на Втората световна война. Наградата бе връчена на певеца от израелския президент Реувен Ривлин в резиденцията му в Йерусалим. \"Отличието е присъдено на Шарл Азнавур за хуманитарната дейност на неговото семейство по време на Холокоста, което е укривалоло няколко души евреи, преследвани от нацистите. Активното участие в спасителните операции са взели Шарл и неговата сестра Аида\", обяснява в официално изявление Ривлин. Призът носи името на дипломата Раул Валенберг, раздал на хиляди евреи шведски паспорт по време на военните действия.\n\nМеждувременно Азнавур ще кацне и на българска територия за големия си концерт в зала „Арена Армеец“. Шоуто на 93-годишния изпълнител ще се проведе на 30 ноември. Местата в най-голямата зала у нас ще са лимитирани до 5500, като само 500 от тях ще са непосредствено пред сцената.\n                    ", "date": "2017.10.27", "title": "Шарл Азнавур получи медал за спасяване на евреите"}
{"url": "http://www.monitor.bg/a/view/22281-%D0%9B%D1%8A%D0%B2-%D0%BD%D0%B0-%D0%BA%D0%BE%D1%82%D0%B0-50/", "text": "Младите туристи разпознават във фигурата на Борис Покръстителя прототип на \"Трансформърите\"\n                    \n\n\n                    ", "date": "2017.10.27", "title": "Лъв на кота 50 "}
{"url": "http://www.monitor.bg/a/view/79909-%D0%9B%D1%8E%D0%B1%D0%B5%D0%BD-%D0%9D%D0%B8%D0%BA%D0%BE%D0%BB%D0%BE%D0%B2-%D0%B8-%D0%98%D0%B2%D0%B0%D0%B9%D0%BB%D0%BE-%D0%9A%D0%BE%D0%BB%D0%B5%D0%B2-%D1%81-%D0%B1%D0%BB%D1%8F%D1%81%D0%BA%D0%B0%D0%B2%D0%BE-%D0%BA%D0%BE%D0%B0%D1%84%D1%8C%D0%BE%D1%80%D1%81%D0%BA%D0%BE-%D1%88%D0%BE%D1%83/", "text": "\n                    Огнено шоу, пера в косите и ексцентрични прически в стил „Мулен Руж“ бяха само малка част от изненадите, с които коафьорите Ивайло Колев, Петя Цветкова и Любен Николов накараха гостите в Carrusel Club буквално да онемеят. Причината за всичко това бе представянето на луксозния крем за коса от Mi Amante Professional. „Моят любовник“ (в превод от испански) е съвършена комбинация от регенеративни елементи с висока концентрация, без съдържание на парабени. Продуктът е подходящ за всеки тип коса – от права до къдрава, от тънка до плътна; от естествена до платинено руса.За да покаже нагледно как кремът може да бъде използван по няколко различни начина за стилизиране, Любен Николов зарадва гостите на събитието с няколкоминутен спектакъл, като акцент в косите на моделите бяха актуалните за този сезон пера. По този начин коафьорът на Първата дама и носителят на приза „Фризьорско шоу” на първите фризьорски оскари на Christian Of Roma за пореден път затвърди името си на професионалист, за когото няма невъзможни неща.В типичния си екстравагантен и винаги разбиващ стереотипите стил, Ивайло Колев - коафьорът на звездите и носителят на наградата „Фризьор на годината”, пренесе директно прочутото френско кабаре в София. Публиката видя на подиума преобразените и неузнаваеми след намесата на Ивайло светски лъвици Светлана Василева, Даниела Арнаут и Нора Недкова. На събитието Ивайло, в компания на фолк звездата Алисия, официално обяви своя бранд шампоан и маска за коса, предназначение за употреба в домашни условия.Eдинствената дама, с която Ивайло Колев и Любен Николов си поделиха сцената, бе Петя Цветкова. С над 19 години практика в коафьорството, с интерактивното си шоу Петя показа как Mi Amante може да превърне и обикновеното момиче в принцеса.\n \n\n\n                    ", "date": "2017.10.27", "title": "Любен Николов и Ивайло Колев с бляскаво коафьорско шоу"}
{"url": "http://www.monitor.bg/a/view/83296-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Първата половина на деня започва с неприятности. Пътувайте към обед, когато облаците ще се разнесат, ще имате подкрепа от приятели и близки и тръгналото наопаки ще се оправи. Използвайте този уикенд за ремонти и подобрения у дома, в офиса или на вилата. Създайте си някои удобства, особено ако предстоят промени в семеен план или чакате гостувания. Навлизаме в деня на фонтана. Енергия и ресурси ще стигнат и за по-тежки и трудоемки дела. Включва се каналът на кармичната родова памет. Заемете се и с реставрация.Започвате деня с грешен ход, с недоразумения и разправии, които могат да променят планове и пътувания и да ви отровят уикенда. Не се опитвайте да правите нововъведения. Този ден изисква да се спазват традициите, да се правят нещата така, както сте ги правили до момента. Всяка рационализация ще затрудни живота ви, вместо да го облекчи. Очаквайте посещения и неочаквани ангажименти, които ще ви объркат програмата и ще ви изнервят. Работете на свой терен, не се хвърляйте да помагате някому, особено за ремонти.Започвате от ниска позиция, но до утре ще постигнете много, ще подредите по нов начин отношенията и положението у дома. Не бързайте с изявите до обед, когато ще получите разрешения на наболелите проблеми. Ще се обадят близки от страната и от чужбина. Ще намерите кой да помогне в ремонти и преустройствени дейности и в добавка да инвестира във вашите таланти и намерения. Вечерта ще доминирате в средата си, околните ще се вслушват в думите ви, ще се съобразяват с желанията и разпорежданията ви.Към обед навлизаме в деня на фонтана. Неприятностите ви ще се трансформират в предимства. Ако за някъде сте закъснели или не сте могли да отидете, ще ви поканят на по-добро място. Едно ваше отсъствие ще привлече тези, които отдавна не сте виждали. Ще се появи спонсор или човек, готов да се заеме с личните ви проекти и да помогне в ремонтите и разместването у дома. До вечерта ще забравите поне за един проблем и неприятност и в следващите дни ще изкачите и останалите стъпала към успеха.Просто не ви е ден. Неща, започнали добре, ще се разбъркат, плановете ви ще се променят, ще се окажете пренебрегнати в намеренията на важните за вас хора. Някой друг ще се окаже център на внимание, а това неприятно ще ви засегне. Контролирайте емоциите, не показвайте чувствата си, отдалечете се от средата и мястото, което ви създава грижи. Денят е благоприятен за ремонти, за преустройство и подреждане по нов начин на връзките и интериора. Не променяйте условията на работата, за която сте се разбрали.Ден за ремонти, строителни и преустройствени дейности. Имате два дни да приключите с това, което сте обещали. В началото на новата седмица ще ви подгонят задачите и нищо странично няма да можете да свършите. Този ден се свързва със семейните традиции с възможността да приобщите нови членове към средата и дейността си. Поканете близките на партньора или бъдещите си сватове. Моментът е важен за стиковка на намерения и начинания. Нищо да не се прави без знанието на тези, от които зависите. Така ще избегнете кризите.Контролирайте емоциите си. Ще изживеете приятни моменти с близки и любими. Някой върви към запознанства, които ще се окажат стабилизиращи и даващи сила за бъдещи инициативи. В този уикенд може да изкачите висок връх, да спечелите състезания и конкурси и да получите нещо, за което дълго сте се борили. Близо сте до важен източник на сила в този ден. Символ е фонтанът от преливаща енергия, чувства и възможности. Не се отказвайте от нищо, което ви предлага животът. Тази вечер ще изживеете нещо вълнуващо.Ще ви спъва недовършената работа на някой лаик в семейството и в приятелския кръг, който ще опре до вашите услуги. Провалят се пътувания, планове и намерения, но ако отделите време за належащите инициативи, ще имате чудесни моменти в началото на новата седмица и ще изкарате добри пари. Бъдете сигурни, че за всяка направена услуга ще ви се плати с лихвите. Не се ядосвайте за дреболии, а и по-едрите проблеми до утре ще отшумят. Пасивността е нежелателна, но трябва да се внимава с тежките физически натоварвания.Имате два дни за ремонтите у дома, както и за напасване на проблемите в отношенията с близки и партньори. Използвайте всяка минута от днешния ден да свършите започнатата работа и да изпълните дадените обещания. Ако не се издължите с извънреден труд или финансово, ще имате проблеми в началото на новата седмица. Нещата, с които сте се захванали, не търпят отлагане. Забавянето им може да попречи на тези, които са ви се доверили. Бъдете отговорни, спазвайте обещанията си.До обед не започвайте нищо ново и не променяйте плановете си. Може да направите грешен избор. Следобед с лекота ще извоювате лична и интелектуална независимост, ще се срещнете с хора, които ще ви дадат сили и ще предложат спасителни за вас варианти. Навлизаме в деня на фонтана от преливаща енергия. В такъв момент някои от вас ще попаднат на тайни и явни източници на сила. В живота ви може да се появи благодетел. Чакайте изгодни поръчки и предложения с добра възвръщаемост.Днес и утре Луната е във Водолей. Ще ви върви в любовта и спонсорирането, но в търговската инициатива ще бъдете изпреварени. Подредете приоритетите, дайте повече шансове на любовта, на приятните срещи и на артистичната промяна в интериора у дома. Съчетайте функционалното с модерното. Ако започнете да правите нещо несъзнателно, продължете в тази посока и ще извлечете максимални ползи и облаги. Този ден помага на всеки от нас да намери своята ниша, своя човек и любовта на живота си.До обед не се опитвайте да отстоявате на всяка цена мнението си. Бъдете гъвкави, променете програмата, ако с това ще доставите радост на близките и децата. Простете на някой, който ви е обидил, и си дайте втори шанс. Близо до вода ще се чувствате добре. Навлизаме в деня на фонтана. Препоръчват се активен отдих и водни процедури до утре на обед. Довършете някои ремонти и поправки, подредете дома по нов начин и се отдайте на заслужена почивка. Чудесно е в този ден да се започне нов градеж и нова връзка.Личната ви година е тройка. До края на ноември имате шанс да се внедрите на нова работа и в нова среда. Някой ще дочака и внезапно придобито богатство, нова работа и добре подплатен финансово договор. В момента се намирате в един от най-успешните си периоди на 12 г. цикъл. Някой ще дочака скоро деца и внуци. В следващата година натоварването ви ще е двойно, но ще има за какво да почерпите.Родените днес ще имат силни покровители, ще срещнат и голямата си любов сред родените около своя рожден ден. Ще участват в световни мисии и изяви, ще бъдат спонсорирани в усилията си от различни организации. С лекота ще печелят конкурси и състезания. Дайте им добро образование. Родените на обед ще живеят далеч от мястото, където се раждат. Ще имат по-трудна и тежка съдба, с проблеми между родителите.Заченатите днес ще бъдат покровителствани от предците си и уредени с наследства от двата рода.\n\n\n                    ", "date": "2017.10.27", "title": "Хороскоп за 28 октомври, събота"}
{"url": "http://www.monitor.bg/a/view/17565-%D0%A1%D0%BF%D0%B0%D1%81%D0%B8%D1%85%D0%B0-%D0%B4%D0%B0%D0%BC%D0%B8-%D1%81%D0%BB%D0%B5%D0%B4-5-%D0%BC%D0%B5%D1%81%D0%B5%D1%86%D0%B0-%D0%B2-%D0%BE%D1%82%D0%BA%D1%80%D0%B8%D1%82%D0%BE-%D0%BC%D0%BE%D1%80%D0%B5/", "text": "\n                    Две американки бяха спасени в сряда след 5 месеца дрейфуване на повредена яхта в Тихия океан, съобщи сайтът на военноморските сили на САЩ. Дженифър Апъл и Таша Фуяба потеглили през пролетта от Хонолулу на Хаваите за остров Таити в южната част на Тихия океан, като освен тях на борда били иНа 30 май двигателят им се повредил при силна буря, но те решили да продължат да плават, като разчитат на платната и вятъра. Продължили да плават цели два месеца, като се надявали да стигнат целта си или поне някаква суша, но в един момент осъзнали, че нещо не е наред и започнали всеки ден да подават сигнал за помощ. За тяхно нещастие обаче се оказало, че се намират в зона със слаб морски трафик и никой не засичал сигнала им.Едва на 24 октомври тайвански риболовен кораб засякъл сигнала на яхтата на 930 мили (1500 километра) югозападно от Япония и веднага се свързал с бреговата охрана на остров Гуам, откъдето била установена връзка със Спасителния координационен център в Тайпе, с Японския координационен център и с Общия координационен център в Хонолулу. Седми американски флот, опериращ в Тихия океан, изпратил плаващия док „Ашленд“ към яхтата, за да спаси бедстващите. Моряците били посрещнати от бодър кучешки лай, а двете жени им отправили въздушни целувки, щом се приближили. Корабокрушенките сърдечно благодарили на моряците и споделили, че оцелели само благодарение на опреснителя за вода и на големите си хранителни запаси откоито щели да стигнат за една година. \"Те (американските моряци) ни спасиха живота, никога няма да забравим онова прекрасно чувство, когато видяхме кораба им на хоризонта“, обясниха щастливките – подобен късмет не се случва често. Огледът на яхтата им показал, че тя вече не става за плаване. Двете жени били прегледани от корабния лекар, нахранени и ще останат на борда на „Ашленд“ до следващото пристанище, от което ще могат да се приберат със самолет у дома.\n\n\n                    ", "date": "2017.10.27", "title": "Спасиха дами след 5 месеца в открито море"}
{"url": "http://www.monitor.bg/a/view/39838-%D0%A1%D1%8A%D1%80%D0%B1%D0%B8%D1%8F-%D0%92-%D0%94%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%A1%D0%90%D0%A9-%D0%BF%D1%80%D0%B5%D0%BA%D0%B0%D0%BB%D1%8F%D0%B2%D0%B0%D1%82-%D1%81-%D0%B3%D0%BB%D0%B5%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%92%D0%BE%D0%B9%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%B5%D1%82%D0%B5/", "text": "\n                    Вицепремиерът и министър на външните работи на Сърбия Ивица Дачич определи като глупости думите на заместник-помощник държавния секретар на САЩ Хойт Брайън Ий, че Белград \"седи на два стола\" между Русия и Запада, предаде БГНЕС. По време на среща със сръбския президент Александър Вучич във вторник (24 октомври), Хойт Брайън Ий изрази безпокойство за руското влияние на Балканите и сътрудничеството между Белград и Москва. Той призова Белград \"да престане да седи на два стола\" и да балансира между Русия и Запада. Освен това Хойт Ий се изказа рязко срещу предоставянето на дипломатически статут на Руско-сръбския хуманитарен център в град Ниш. \"Всичко това са глупости. Мисля, че някои хора, включително и представителят на Държавния департамент, много са гледали \"Война на световете\" и научна фантастика ... Сърбия изобщо не се интересува от чужди столове, ние нямаме два стола, имаме един и това е Сърбия\", посочва Дачич, цитиран от агенция ТАНЮГ. Вицепремиерът добави, че въпросът за статута на Руско-сръбския хуманитарен център ще решат не САЩ и Русия, а ръководството на Сърбия. \"Там има петима сърби, четирима руснаци и едно куче. Ако това е, от което Америка трябва да се страхува, тогава този свят наистина е достигнал своето крайно противопоставяне\", отбеляза външният министър на Сърбия.\n                    ", "date": "2017.10.27", "title": "Сърбия: Някои хора във Вашингтон прекаляват с гледането на филми"}
{"url": "http://www.monitor.bg/a/view/79445-%D0%A2%D1%80%D1%8A%D0%BC%D0%BF-%D0%BF%D1%80%D1%8A%D1%81%D0%BD%D0%B0%D0%BB-175-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%B4%D0%B5%D0%BA%D0%BE%D1%80%D0%B0-%D0%BD%D0%B0-%D0%91%D0%B5%D0%BB%D0%B8%D1%8F-%D0%B4%D0%BE%D0%BC/", "text": "\n                    Американският президент Доналд Тръмп е похарчил близо 1,75 млн. долара за ремонти и редекорации на Белия дом, според данни на правителството, съобщава Ен Би Си. За същия период, бившият държавен глава Барак Обама е използвал 1,5 млн. долара от държавната хазна за подобни действия.\n\nТръмп е поръчал тапети за около пет хиляди долара и пътеки и килими за ок. 17 хил. долара. Телевизията разкрива, че много от по-големите поръчки са сключени с фирми за различни необходими ремонти по сградата, като някои от тях са договорени от администрацията на президента Барак Обама, но завършени и получили плащанията си след като Тръмп е встъпил в офис.\n                    ", "date": "2017.10.27", "title": "Тръмп пръснал 1,75 милиона за декора на Белия дом"}
{"url": "http://www.monitor.bg/a/view/2391-%D0%9A%D1%81%D0%B5%D0%BD%D0%B8%D1%8F-%D0%A1%D0%BE%D0%B1%D1%87%D0%B0%D0%BA-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%9C%D0%B5%D0%B4%D0%B2%D0%B5%D0%B4%D0%B5%D0%B2-%D0%BF%D0%BE-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5/", "text": "\n                    Журналистката Ксения Собчак, която преди дни обяви, че ще се кандидатира за президент на Русия, зае първо място в рейтинга на най-неодобряваните обществени дейци в страната. Така тв водещата изпревари по отрицателен рейтинг премиера Дмитрий Медведев, който остана втори в непрестижната класацията. Това показват данните от последното социологическо проучване на агенцията „Левада-Център“, цитирани от НТВ.\n\n          Третото място в списъка на недолюбваните политици в Русия си делят опозиционерът Алексей Навални и ексцентричният либералдемократ Владимир Жириновски. В същото време лидер на другия полюс на общественото мнение неизменно си остава действащият президент Владимир Путин, който се радва на одобрението на повече от 60% от населението на страната. Следват го министрите на отбраната и на външните работи Сергей Шойгу и Сергей Лавров. Допитването на „Левада Център“ показа още, че 69% от руснаците проявяват интерес към изборите за президент, насрочени за 18 март догодина. Респондентите бяха попитани и за кого ще гласували. 66% от решилите да отидат до урните са отговорили, че ще дадат гласа си за Путин. За Собчак биха гласували едва 4% от избирателите, ако вотът беше идната неделя.  \n\nМеждувременно Алексей Навални излезе с коментар относно бъдещата кандидатура на журналистката за държавен глава, посочвайки, че „тя е на 35 години и не излежава присъда, което й дава право да се яви на изборите“. Самият опозиционер също даде заявка за Кремъл, но още не е ясно дали ще бъде допуснат до вота от ЦИК заради съдебното си минало. \n                    ", "date": "2017.10.27", "title": "Ксения Собчак изпревари Медведев по недоверие "}
{"url": "http://www.monitor.bg/a/view/73733-%D0%9A%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B8/", "text": "\n                    Оръжейният концерн „Калашников“ реши да снабди руските журналисти с нескъпо огнестрелно оръжие. Това става ясно от съобщение на сайта на предприятието, което предлага на пишещите братя да си купят травматически пистолети МР-80 с 10-процинтно намаление.          Идеята да въоръжи журналистите възникнала у ръководството на „Калашников“ след опита за покушение над водещата на радио „Eхото на Москва“ Татяна Фелгенгауер, която преди дни бе нападната с нож в редакцията на медията. Журналистите ще получават обещаното намаление от 10% при предоставяне на удостоверение, че са сътрудници на средство за масова информация, уточняват агенциите. Предлаганото оръжие се зарежда с патрони с калибър .45 Rubber., вместимостта на пълнителя е 6 патрона, а самият пистолет тежи 730 грама. „Благодарение на компактния си размер, пистолетът може да бъде носен незабелязано в кобур под дрехите“, се казва в съобщението на концерна. Стойността на оръжието зависи от комплектацията и се движи в диапазона от 235 до 382 евро. На сайта на предприятието се отбелязва, че „Калашников“ се обявява за отговорно носене на оръжие и подкрепя законното право на гражданите на лична защита“. Освен това сътрудниците на концерна обещават на журналистите в близко време да пуснат на интернет портала си обучаващи клипове по самоотбрана.          След нападението на Татяна Фелгенгауер главният редактор на в. „Новая газета“ Дмитрий Муратов заяви, че ще въоръжи редакцията на медията си в името на безопасността на журналистите, предаде „Ехото на Москва“. Междувременно в американския конгрес бе внесен списък с 39 руски организации, против които САЩ може да въведат санкции, пише The New York Times. Сред тях са лидерите на военната промишленост „Калашников\", \"Уралвагонзавод\", корпорация \"МиГ\", както и корпорациите \"Рособоронэкспорт\" и \"Ростех\". По линия на спецслужбите в новия санкционен списък попаднаха Федералната служба за сигурност на Русия и Службата за външно разузнаване.\n\n\n                    ", "date": "2017.10.27", "title": "„Калашников“ въоръжава журналистите с пистолети  "}
{"url": "http://www.monitor.bg/a/view/25817-%D0%98%D0%B7%D0%B2%D0%B8%D0%B2%D0%BA%D0%B0%D1%82%D0%B0-%D0%B2-%D0%BA%D1%80%D1%8A%D1%81%D1%82%D0%B0-%D0%BC%D0%B0%D0%B3%D0%BD%D0%B8%D1%82-%D0%B7%D0%B0-%D0%BC%D1%8A%D0%B6%D0%B5%D1%82%D0%B5-%D0%B8-%D0%B6%D0%B5%D0%BD%D0%B8%D1%82%D0%B5/", "text": "\n                    На мъжете и жените е биологично заложено да са привлечени от по-голямата извивка в долната част на гръбнака при кръста, предаде агенция ЮПИ. Това установи проучване на университета в град Брага, Португалия. Експертите използваха 3D модели и технология за проследяване на погледа, за да покажат как малките промени в стойката влияят при възприемането на женската привлекателност. Те изработиха шест 3D модела на жени от кръста нагоре, като всяка имаше различна поза. Изображенията бяха показани на 82 студенти - момчета и момичета. И двата пола определиха като най-привлекателни гърбовете с по-голяма извивка. Специалистите смятат, че когато дамата е с по-голяма извивка в кръста, това сигнализира желанието й да бъде ухажвана. Според тях това обяснява факта, че жените на високи токове привличат повече погледи. Извивката на гръбначния стълб или така наречената лордоза се наблюдава при много видове животни - плъхове, морски свинчета, овце, котки, порове и примати, и сигнализира, че женската е готова да се чифтоса.\n                    ", "date": "2017.10.27", "title": "Извивката в кръста – магнит за мъжете и жените"}
{"url": "http://www.monitor.bg/a/view/75636-%D0%9F%D0%BE%D1%85%D0%BE%D1%82%D0%BB%D0%B8%D0%B2%D0%B5%D1%86%D1%8A%D1%82-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D1%81%D1%8A%D0%B4%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F/", "text": "\n                    Обвиненият в сексуално насилие продуцент Харви Уайнстийн изисква по съдебен път бившата му компания да му предостави достъп до корпоративната електронна поща и до личните му документи във фирмата, предадоха световните информационни агенции.\n\nПродуцентът е завел дело в щата Делауеър срещу компания \"Уайнстийн\", която е основал с брат си. Харви Уайнстийн е заявил пред съда, че е необходимо да защити себе си и компанията от заплахата от изплащане на обезщетения на обвинилите го жени.\n\n\"Господин Уайнстийн вярва, че електронната му поща, която основно, ако не и единствено, е използвал по време на трудовия си стаж, съдържа информация, която оневинява него и компанията, за твърдения, които могат да бъдат предявени срещу тях\", пише в делото.\n\nИзпадналият в немилост продуцент търси достъп и до личната си папка с документи във фирмата. Той иска да докаже, че изтеклата информация в медиите е взета от нея и компания \"Уайнстийн\" е оповестила поверителна информация.\n\nСлед като десетки жени обвиниха Уайнстийн в сексуален тормоз, той беше уволнен от собствената си компания.\n\nХарви Уайнстийн впоследствие беше изключен от Академията за кинематографично изкуство и наука, която присъжда наградите \"Оскар\", от Гилдията на продуцентите и от Британския филмов институт.\n                    ", "date": "2017.10.27", "title": "Похотливецът Уайнстийн съди бившата си компания"}
{"url": "http://www.monitor.bg/a/view/16141-%D0%A0%D0%BE%D0%B1%D0%BE%D1%82-%D1%81%D1%82%D0%B0%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%BD%D0%B0-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F/", "text": "\n                    Саудитска Арабия стана първата страна в света, дала гражданство на хуманоиден робот, съобщи в. \"Дейли мейл\".\n\nРоботът София се качи на сцената на конференция в Рияд тази седмица, за да сподели щастието си от \"историческата\" придобивка. София обаче се присмя над Илон Мъск, президента на \"Спейс Екс\" и \"Тесла\", като каза на водещия, че чете прекалено много негови изказвания, когато той изразява някои притеснения за роботите.\n\nНе всички са доволни от гражданството на София. Някои го наричат \"странно\", а други \"Терминатор в реално време\".\n\nСамата София заяви: \"Искам да живея и работя с хората, затова трябва да мога да изразявам чувства, да ги разбирам и да изграждам доверие с тях\". Когато водещият Андрю Рос Соркин я попита дали роботите могат да се разпознават, София отговори: \"Може ли да Ви върна въпроса, как осъзнавате, че сте хора?\".\n\n\"Искам да използвам изкуствения си интелект, за да помагам на хората да живеят по-добре. Ще направя всичко възможно, за да направя света по-добро място\" - увери София.\n\nСофия е хуманоиден робот, разработен от хонконгската фирма \"Хансън роботикс\". Освен да бъбри, тя може да се усмихва закачливо, да се шегува. Тя обаче няма собствено съзнание.\n\nПрез март 2016 г. София отговори стряскащо на въпроса на създателя си Дейвид Хансън \"Искаш ли да унищожиш хората?\" с \"О Кей\", ще унищожа хората\".\n                    ", "date": "2017.10.27", "title": "Робот стана гражданин на Саудитска Арабия"}
{"url": "http://www.monitor.bg/a/view/51727-%D0%A8%D0%B5%D1%84%D1%8A%D1%82-%D0%BD%D0%B0-%D0%A1%D0%B5%D0%BD%D0%B0%D1%82%D0%B0-%D0%BD%D0%B0-%D0%98%D1%82%D0%B0%D0%BB%D0%B8%D1%8F-%D0%BD%D0%B0%D0%BF%D1%83%D1%81%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F/", "text": "\n                    Председателят на Сената на Италия и бивш антимафиот №1 на страната Пиетро Грасо напусна управляващата Демокаратическа партия в знак на протест срещу политическите й ходове през последните дни. Става дума за наложения от нейния политически секретар Матио Ренци и обкръжението му вот на доверие към излъченото от нейните редове правителство при гласуването в Сената на новия избирателен закон на страната. След приемането му от Камарата на депутатите преди десетина дни, нормативният акт бе одобрен вчера и от Горната камара на Парламента на Италия, тоест от ръководената от Грасо институция.\n\n„Не признавам нито внушаваните предимства на новия избирателен закон, нито метода на неговото приемане!” – подчерта тази сутрин пред журналисти шефът на Сената, който е на пректика вторият човек в държавата след президента. Грасо обясни, че поисканият вот на доверие по няколко важни пункта от закона без да бъде променена и запетайка след одобряването му от Камарата на депутатите, бил същински акт на насилие. Председателят на Сената допълни, че бил допуснал гласуването на доверие по такава важна материя само от уважение към институциите и от лоялност към издигналата го на високия пост политическа сила. Веднага след приемането на закона обаче той подал оставка – нещо, което по собствените му думи бил длъжен да стори след неговия принципен сблъсък с партийните му шефове.\n\nСпоред политическите наблюдатели на Апенините новият закон е на практика „гримирано издание” на вече действал нормативен акт и с него ще бъдат произведени предстоящите през пролетта на следващата година парламентарни избори. Той позволява да бъдат сформирани предизборни коалиции и се смята се, че ще осигури предимства на традиционните палитически партии – Демократическата, „Форца Италия” и „Северна лига” за сметка на набиращото скорост Движение „Пет звезди”. А неговите лидери са обещали на избирателите си, че ще управляват само с еднопартийно правителство – нещо, което можеше да се случи, ако избирателният закон не позволяваше предварителни коалиции. И даваше солидна премия в парламентарни кресла на спечелилата най-много гласове политическа сила.\n                    ", "date": "2017.10.27", "title": "Шефът на Сената на Италия напусна управляващата партия"}
{"url": "http://www.monitor.bg/a/view/29014-%D0%9C%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82-%D0%91%D0%B0%D0%B1%D0%B8%D1%88-%D0%B3%D0%BB%D0%B0%D1%81%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B2-%D0%A7%D0%B5%D1%85%D0%B8%D1%8F/", "text": "\n                    Лидерът на победилото на изборите в Чехия центристко движение \"Действие на недоволните граждани 2011\" (АНО) Андрей Бабиш ще се опита да състави правителство на малцинството и ще заложи на привличане на професионалисти за министри.\n\n\"Ще предложим програма, която частично изпълнява програмите на всички досегашни партии в парламента\", каза Бабиш. Той призна, че досега АНО не успява да привлече към сътрудничество на правителствено ниво никоя от партиите, влезли в парламента след изборите по-рано този месец. Правителството, което Бабиш трябва да състави съгласно получения от президента Милош Земан мандат, ще включва политици от АНО и извънпартийни професионалисти. Милиардерът, чието движение има 78 депутатски места в 200-членната долна камара на парламента, засега не знае дали ще може да събере необходимата подкрепа в законодателното събрание.\n                    ", "date": "2017.10.27", "title": "Милиардерът Бабиш гласи правителство на малцинството в Чехия"}
{"url": "http://www.monitor.bg/a/view/36901-%D0%98%D1%81%D0%BF%D0%B0%D0%BD%D0%B8%D1%8F-%D0%BF%D1%83%D1%81%D0%BD%D0%B0-%D0%BE%D1%82-%D0%B0%D1%80%D0%B5%D1%81%D1%82%D0%B0-%D0%BD%D0%B0%D1%88-%D0%BA%D0%BC%D0%B5%D1%82/", "text": "\n                    Съдът в испанския град Марбея е пуснал от ареста кмета на септемврийското село Семчиново Пламен Темелков, който бе задържан по обвинение за съучастие в организирана група за трафик на жени. Това съобщиха негови близки. Всъщност, Темелков от седмица не е кмет, тъй като Общинската избирателна комисия прекрати правомощията му предсрочно. Мотивите бяха, че кметът на Семчиново не изпълнява служебните си задължения и отсъства от работното  си място повече от 3 месеца-от юни досега, след като бе екстрадиран в Испания с още 8 нашенци по случая с трафика на жени с цел сексуална експлоатация. И деветимата ни сънародници дадоха съгласие пред съда в Пазарджик да бъдат изпълнени европейските им заповеди за арест и разчитаха на магистратите в Испания на справедливост по делото. Очаква се Темелков да се завърне обратно в страната през следващата седмица, след като адвокатите му изчистят и последните процесуални формалности около завръщането му. Как ще се развие казусът около кметския стол в Семчиново и дали ще има нови частични избори  тепърва ще се решава от съда, тъй като  е налице прецедент. Темелков е бил освободен от ареста и ще доказва, че по независещи от него причини е отсъствал от работа в продължение на 5 месеца.\n                    ", "date": "2017.10.27", "title": "Испания пусна от ареста наш кмет"}
{"url": "http://www.monitor.bg/a/view/33767-%D0%9C%D0%B0%D1%81%D0%BA%D0%B8%D1%80%D0%B0%D0%BD-%D1%81-%D0%BD%D0%BE%D0%B6-%D0%BE%D0%B3%D1%80%D0%B0%D0%B1%D0%B8-%D0%BF%D0%B5%D0%BD%D1%81%D0%B8%D1%8F%D1%82%D0%B0-%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0/", "text": "\n                    Маскиран и въоръжен с нож е заплашил 85-годишна, трудно подвижна жена от септемврийското село Карабунар и отмъкнал последните 60 лв. от пенсията й. Не след дълго екипи на Районното управление на полицията в град Септември открили грабителя и се оказало, че това е криминално проявен мъж от същото село. 32-годишният М.Р. бил с  множество регистрации за кражби, два пъти е изтърпявал наказание  „лишаване от свобода“. Дръзкият грабител проникнал някъде към 22,30 часа  в четвъртък в къщата на самотно живеещата баба и след като я заплашил с нож, я принудил да му даде последните левчета от мизерната си пенсия. 85-годишната баба, уплашена, била безпомощна и трудно подвижна и се подчинила на нападателя, който взел парите и изчезнал. След минути старицата се окопитила и звъннала на дъщеря си, която живеела със семейството си в Пазарджик, и й разказала през сълзи какво се случило. Беловласата пенсионерка била в шок от случилото се в късна доба. Дъщеря й веднага се обадила в полицейското управление в Септември, където сигналът е получен в 23 часа. Незабавно към къщата на ограбената баба в Карабунар заминали дежурни екипи от криминалисти, полицейски инспектори, експерт и разследващ полицай, които след щателен оглед и предприето издирване стигнали до среднощния грабител. 32-годишният М.Р., стар познайник на органите на реда, е задържан за 24 часа, а за случая е уведомена Районната прокуратура в Пазарджик.\n                    ", "date": "2017.10.27", "title": "Маскиран с нож ограби пенсията на старица"}
{"url": "http://www.monitor.bg/a/view/76346-%D0%A1%D0%9E%D0%A2-%D1%81%D0%BF%D1%80%D1%8F-%D0%B0%D0%BF%D0%B0%D1%88%D0%B8-%D0%B4%D0%B0-%D1%80%D0%B0%D0%B7%D0%B1%D0%B8%D1%8F%D1%82-%D0%B1%D0%B0%D0%BD%D0%BA%D0%BE%D0%BC%D0%B0%D1%82/", "text": "\n                    Сигнално-охранителна техника на частна фирма спря апаши да разбият банкомата в царския град Баня край Пловдив. Устройството за теглене на пари е било монтирано вътре в кметството на курортното градче. За да успеят да влязат до банкомата, крадците първо са разбили входната врата на кметството, което било защитено със сот. След входната врата неизвестните все още престъпници са се насочили веднага към банкомата във фоайето. Опитали са се да го разбият с инструменти за взломяване, но явно не им е стигнало времето. Алармата на сот-а се включила и подала сигнал към охранителната фирма, откъдето изпратили до кметството в Баня патрул да провери какво става. В този момент крадците са офейкали, оставяйки делото си недовършено. Сигналът за взломеното кметство и за опита да бъде ограбен банкоматът, бил получен на 112 в 2,40 часа през нощта срещу петък, съобщиха от полицията в Пловдив. На мястото били изпратени полицаи, които отцепили района до пристигане на криминалисти за извършване на оглед. \n                    ", "date": "2017.10.27", "title": "СОТ спря апаши да разбият банкомат "}
{"url": "http://www.monitor.bg/a/view/14023-%D0%9C%D1%8A%D0%B3%D0%BB%D0%B0-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D1%82%D0%B8%D1%80-%D0%B2-%D0%BA%D0%B0%D0%BD%D0%B0%D0%B2%D0%BA%D0%B0-%D0%BF%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%BB%D0%B5%D1%82%D1%8F%D1%82-%D1%88%D0%BE%D0%BA%D0%BE%D0%BB%D0%B0%D0%B4%D0%B8/", "text": "\n                    Камион с пазарджишка регистрация се преобърна на магистрала „Тракия” в канавката за насрещно движение и разпиля по аутобана част от товара си от шоколади и бисвити. Причина за катастрофата най-вероятно е гъстата мъгла. Видимостта в продължение на около 3-4 километра от магистралата – от 153-ти км до около 156 км, е била около 50-60 метра. Предполага се, че именно заради намалената видимост шофьорът на тира е изтървал управлението. Камионът е пътувал в посока Пловдив, когато на границата на магистралата между пловдивска и старозагорска области, шофьорът губи управление и тирът отива към мантинелата между двете платна на аутобана. Тежкото превозно средство буквално е прерязало мантинелата и е навлязло в платната за насрещно движение, които „пресякло”. След това камионът се е преобърнал в нива до аутобана. Заради отломките от прерязаната мантинела обаче станали още няколко катастрофи. Намалената от гъстата мъгла видимост попречила на шофьори на леки коли да видят какво се е случило пред тях и се блъснали в парчетата от мантинелата. Така катастрофирали поне 3-4 леки автомобила, съобщиха от полицията в Пловдив. Движението в посока Бургас, където тирът се преобърнал, било затруднено няколко часа. Като по чудо при катастрофите няма жертви и тежко ранени шофьори и пътници. \n                    ", "date": "2017.10.27", "title": "Тир се преобърна в мъглата, по магистралата летят шоколади"}
{"url": "http://www.monitor.bg/a/view/58759-%D0%9C%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D1%81%D0%BB%D0%B5%D0%B4-%D0%B7%D0%B2%D0%B5%D1%80%D1%81%D0%BA%D0%B8-%D1%83%D0%B4%D0%B0%D1%80-%D0%B2%D1%8A%D0%B2-%D0%B2%D0%BB%D0%B5%D0%BA%D0%B0%D1%87/", "text": "\n                     \n\n \n\n \n\n42-годишен столичанин загина по трасето на автомагистрала Тракия след зверски удар в задната част на попътно движещ се влекач. Инцидентът е станал на 26 октомври към 16,15 часа, когато в района на км. 214+100 лек автомобил „Тойота Корола Версо“ , движещ се към Бургас буквално се врязал в задницата на влекач „ДАФ“. При удара леката кола е изхвърчала отвъд загражденията и паднала в близка нива. На път за болницата в Стара Загора е починал водачът, а с опасност за живота в реанимацията е настанена спътницата му , 66-годишна бургазлийка.\n\nПроверката с алкодрегер не е установила алкохол в кръвта на шофьора, управлявал товарната машина.За кратко движението по аутобана е било пренасочено в аварийното платно, образувано е досъдебно производство.\n\n \n                    ", "date": "2017.10.27", "title": "Мъж загина на АМ „Тракия“ след зверски удар във влекач     "}
{"url": "http://www.monitor.bg/a/view/37773-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B8%D0%B7%D0%B3%D0%BE%D1%80%D0%B8%D1%85%D0%B0-%D0%B2%D0%B4%D0%BE%D0%B2%D0%B8%D1%86%D0%B0-%D1%81-12-%D0%B1%D0%BE%D0%BD%D0%B0/", "text": "\n                     \n\n \n\nС 12 000 лв «изгоря» 68-годишна, наскоро останала вдовица жителка на Стара Загора, която се оказала поредна жертва на изпечени ало-мошеници.\n\nПочернената женица била подложена на едночасов тормоз по телефона от непознати, които я заплашили че ще подпалят жилището й , а нея ще изгорят жива ако не предаде всички налични пари и ценности. След телефонната атака позвънил мъж, представил се за «главен комисар», който обяснил че са по следите на изпечени престъпници, но за да бъдат те хванати и осъдени по бързата процедура тя трябвало да «услужи» на криминалистите с наличните си пари. Сумата щяла да й бъде възстановена в рамките на следващите няколко часа. Старозагорката се вързала на благия глас , извадила спестяванията си  и след акто грижливо описала серийните номера на банкнотите ги сложила в найлонов плик.Вързопчето оставила  пред входната врата към 13,30 часа и зачакала финализирането на «акцията». Към 15,00 часа на същия ден Д. М. се усетила, че нещата загрубяват и потърсила помощ от служителите на Първо РУ «Полиция» в Града на липите. Оказало се, че до този час за «телефонен тормоз» са се обадили половин дузина възрастни мъже и жени, но само тя е станала жертва.\n\n \n                    ", "date": "2017.10.27", "title": "Ало – измамници «изгориха» вдовица с 12 бона     "}
{"url": "http://www.monitor.bg/a/view/60533-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%BC%D1%8A%D0%B6%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BB-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%B2-%D0%9B%D0%B0%D0%B3%D0%B5%D1%80%D0%B0/", "text": "\n                    Софийска градска прокуратура внесе в съда обвинителен акт спрямо Венцислав В. за това, че на 18 август тази година е убил съпругата си по жесток начин и със средство, опасно за мнозина. Материалите по делото влизат в съда само два месеца след извършване на деянието, посочват от прокуратурата.\n\nПрипомняме, на 18 август в столичния квартал \"Лагера\" Венцислав застреля съпругата си на публично място, пред свидетели. Мъжът възпроизведе 5 изстреля по жената.\n\nОще тогава беше изяснено, че двамата са били в трайно влошени взаимоотношения и живели разделно. Жената се грижила за двете им малолетни деца. \nЗаради агресивното поведение, заплахите на Венцислав и факта, че той притежавал огнестрелно оръжие, жената подава жалба, че се притеснява за живота си, а Софийският районен съд издава ограничителна заповед на мъжа.\n\nНа дата на убийството съпругата подава поредна жалба срещу Венцислав. В жалбата се посочва, че Венцислав я притеснявал и не спазвал ограничителната заповед.\n\nВ ранния следобед на датата на убийството жената се намирала със своя приятелка в заведение в кв. \"Лагера\", когато към тях се приближил Венцислав В. След поредния спор със съпругата си, той извадил пистолет и възпроизвел 5 изстрела в гърдите и корема на жената.\nВъзпроизвеждането на изстрели в заведението застрашило живота и здравето на останалите клиенти в него, намиращи се в близост до масата на пострадалата.\n\nВече втори месец Венцислав В. е с мярка за неотклонение \"задържане под стража\". Ако бъде признат за виновен, законът предвижда наказание затвор за период от 15 до 20 години, доживотен затвор или доживотен затвор без замяна.\n\nСрещу подсъдимия е повдигнато и обвинение за незаконно притежаване на огнестрелно оръжие.\n                    ", "date": "2017.10.27", "title": "Обвиниха мъжа застрелял съпругата си публично в \"Лагера\""}
{"url": "http://www.monitor.bg/a/view/46788-%D0%98%D0%B7%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D1%82%D1%8A%D1%80%D0%B3%D0%BE%D0%B2%D0%B5%D1%86-%D0%BD%D0%B0-%D0%BF%D0%B0%D0%BF%D0%B8%D1%80%D0%BE%D1%81%D0%B8-%D0%B1%D0%B5%D0%B7-%D0%B1%D0%B0%D0%BD%D0%B4%D0%B5%D1%80%D0%BE%D0%BB/", "text": "\n                     \n\n \n\n42-годишен жител на град Крън, спипан с незаконни цигари за над 76 000 лв ще застане до дни пред съда, съобщиха от районната прокуратура в Казанлък.\n\nСрещу Галин Ганчев  е повдигнато обвинение за търговия с тютюневи изделия без бандерол , предвиденото в НК наказание за това престъпление е до 8 години затвор и лишаване от правото на търговска дейност.\n\nМъжът е бил спипан в рамките на специализирана полицейска акция на 13 октомври на територията на Казанлък и близкото градче Крън. При проверка на два автомобила „Фолксваген“ и „Пежо, използвани от него били намерени 10 140 кутии цигари с различни марки върху които липсвали бандеролите за платения акциз. Образуваното бързо производство е приключило в рамките на една седмица, обвинителният акт е внесен в съда, очаква се насрочването на делото. Ганчев  е с мярка за неотклонение „подписка“, до момента той няма регистрирани криминални прояви и не е осъждан.\n                    ", "date": "2017.10.27", "title": "Изправят пред Темида търговец на папироси без бандерол   "}
{"url": "http://www.monitor.bg/a/view/55933-%D0%A1%D0%BB%D0%B5%D0%B4-8%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B0%D0%B3%D0%B0-%D0%B4%D0%B5%D0%B4%D0%B5%D1%81%D0%B0%D1%80-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81%D1%8A%D1%81-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                     \n\n \n\nЗемеделски производител от сливенското село Жельо войвода , който преди 8 години „пропуснал“ чрез счетоводни врътки да плати на държавата 91 000 лв ДДС се размина с ефективен престой в затвора.\n\nБившият собственик и управител на „Милена 97“ ООД Димитър Булеваров получи двугодишна присъда,  но при 3-годишен отлагателен срок след като преди това друг състав на сливенския окръжен съд присъди 5-години престоя зад решетките.\n\nЕфективната присъда е била постановена през 2015 година, тогава е било решено да бъде конфискувано и част от имуществото на земеделеца. Делото е било обжалвано и върнато за ново разглеждане, междувременно борчът към държавата от 280 бона е бил намален на 91 291 лв. Още в началото на 2010 г.  Булеваров прехвърлил дружеството си на друго лице, последвало и обявяване в ликвидация като до момента са се сменили шестима ликвидатори.\n\nСправка в Търговския регистър показва, че Булеваров е бил собственик на още едно търговско дружество /Агро бул 61“/ в същото сливенско село, което е регистрирано с 20 лв уставен капитал. То обаче е прехвърлено на сина на земеделския производител през лятото на 2012 г.\n\nНа 2 575 лв възлизат направените от съда разноски по последното дело, те трябва да бъдат заплатени от Булеваров, но той има възможност за пореден път да обжалва наказанието си.\n                    ", "date": "2017.10.27", "title": "След 8-годишна сага дедесар се размина със затвора       "}
{"url": "http://www.monitor.bg/a/view/82981-%D0%A1%D1%8A%D0%B4%D1%8F%D1%82-%D1%84%D0%B0%D0%BB%D1%88%D0%B8%D0%B2-%D1%82%D0%B2-%D1%80%D0%B5%D0%BF%D0%BE%D1%80%D1%82%D0%B5%D1%80-%D1%81%D1%8A%D0%B1%D0%B8%D1%80%D0%B0%D0%BB-%D0%BF%D0%B0%D1%80%D0%B8-%D0%B7%D0%B0-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5/", "text": "\n                    Измамник, който се представял за репортер от телевизия bTV, застава на подсъдимата скамейка, съобщиха от пресцентъра на прокуратурата.\nПрез януари 34-годишният С. Павлов, след като гледал телевизионно интервю с кмета на община Белица – Р. Ревански, решил да се облагодетелства по измамен начин. \nНамерил служебния телефонен номер на община Белица и се свързал пиара, на когото заявил, че иска да разговаря с кмета. След като му било обяснено, че Ревански не се намира в сградата, Павлов се представил с имена Добромир Михайлов и оставил телефон за връзка с молба да му се обади. \nПо-късно същия ден разговорът между двамата се е осъществил, като мъжът заявил, че е журналист от телевизията и съдейства за събиране на средства за лечение на болно момче от село Нови хан. Павлов заявил, че детето пътува към болница и има спешна нужда от80 лева, които не достигат за провеждане на лечението му. \nКметът поел ангажимент да помогне с тази сума. Измамникът уточнил, че парите трябва да бъдат преведени до Централна поща в София до поискване, като посочил истинските си лични данни. Ревански разпоредил на своя служителка да изпрати пощенски запис от негово име, като за целта предоставил лични средства. \nВ 14:15 ч. на 26 януари Павлов получил изпратените с експресен превод пари. \nВ хода на разследването, чрез изготвената графична експертиза, по категоричен начин било установено, че той лично е взел 80-те лева. Всички ръкописни цифрови и текстови обозначения, както и подписът за получател, са били изпълнени и положени именно от него. \nСлед като бил разкрит, Павлов посетил кмета, като изразил съжаление за стореното и обяснил, че го направил поради нужда от пари. \nТой обаче ще бъде съден, предстои насрочване на дата за делото. \nМладият мъж вече е многократно осъждан за извършени престъпления от общ характер, предимно такива против собствеността, уточниха от прокуратурата. \n                    ", "date": "2017.10.27", "title": "Съдят фалшив тв репортер събирал пари за болно дете"}
{"url": "http://www.monitor.bg/a/view/1673-%D0%9F%D1%80%D0%BE%D1%86%D0%B5%D1%81%D1%8A%D1%82-%D1%81%D1%80%D0%B5%D1%89%D1%83-%D0%9F%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D1%82%D1%80%D1%8A%D0%B3%D0%B2%D0%B0-%D0%BD%D0%B0-22-%D0%BD%D0%BE%D0%B5%D0%BC%D0%B2%D1%80%D0%B8/", "text": "Бившата посланичка в САЩ се отказа от споразумение и поиска гледане на случая в съдебна зала\n                    Процесът срещу бившия посланик на България в САЩ Елена Поптодорова за кражбата на марков крем от безмитен магазин на летище \"Фредерик Шопен\" във Варшава тръгва на 22 ноември, съобщи пред \"Монитор\" говорителят на наказателното отделение на Варшавския окръжен съд Пьотр Боярчук.\nДело 465/2017 в Районния съд на Столичен град Варшава е насрочено за 9:30. Явяването на подсъдимата Поптодорова не е задължително, достатъчно е да е редовно призована, а може да бъде представлявана от свой защитник, коментираха от канцеларията на съда. \nСлучаят \"Поптодорова\" гръмна на 28 февруари т. г. след като стана ясно, че ден по рано бившият посланик на България в САЩ е била задържана на летището във Варшава по обвинение в кражба на козметични продукти от безмитен магазин в зоната за заминаващи пътници. След разкриването на кражбата Поптодорова направила самопризнания, приела да се подложи доброволно на наказание и дори оставила депозит от 2000 злоти като гаранция за бъдеща парична санкция. В единственото си телевизионно интервю по темата Поптодорова гневно и обясни, че е затворила тази страница и повече не коментира случая.\nСпоразумението между полската прокуратура и Елена Поптодорова трябваше да бъде разгледано от съда на 13 юли. По време на съдебното заседание обаче неочаквано защитникът на българката обявил, че от нейно име, че оттегля съгласието на обвиняемата за издаване на осъдителна присъда без провеждането на съдебен процес. \"\"По тази причина на основание чл. 343 параграф 7 от наказателно-процесуалния кодекс съдът не е зачел искането на прокуратурата за постигане присъда чрез споразумение.\" - обясниха от пресслужбата на ОКръжния съд във Варшава. Делото е било върнато за допълване на обвинителния акт с материалите, необходими за провеждането на пълноценен съдебен процес, тъй като при споразумение обвинителният акт бил в по-съкратен вид.\n\n\n                    ", "date": "2017.10.27", "title": "Процесът срещу Поптодорова тръгва на 22 ноември"}
{"url": "http://www.monitor.bg/a/view/29202-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D1%87%D1%83%D0%B2%D1%81%D1%82%D0%B2%D0%B0%D0%BB-%D1%81%D0%B5-%D0%B7%D0%BB%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Шофьор, почувствал се зле по време на движение, е предизвикал тежка катастрофа на пътя между Пазарджик и село Звъничево. Инцидентът е станал на около километър преди селото, където са се сблъскали два леки автомобила-„Опел“ и „Пежо“, потвърди говорителят на местната Областна дирекция на МВР Мирослав Стоянов. По първоначални данни водачът на \"Опела\" е възрастен мъж, на който му прилошало по време на движение.Автомобилът навлязъл в лентата за насрещно движение, където последвал удар в „Пежо“-то. Общо трима души са транспортирани за преглед в областната болница в Пазарджик от екипи на \"Спешна помощ\". На мястото движението се регулира от служители на сектор \"Пътна полиция\" и РУ-Пазарджик. От полицията препоръчват до отработване на инцидента да се използва обходен маршрут през Мокрище - Братаница – Звъничево.\n\n \n\n. \n                    ", "date": "2017.10.27", "title": "Шофьор, почувствал се зле, предизвика катастрофа"}
{"url": "http://www.monitor.bg/a/view/89685-12-%D1%81%D0%B0-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B7%D0%B0-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F%D1%82%D0%B0-%D0%BD%D0%B0-325-%D0%BA%D0%BC-%D0%BE%D1%82-%D0%BF%D1%8A%D1%82-i%D0%8662-%D0%94%D1%83%D0%BF%D0%BD%D0%B8%D1%86%D0%B0-%D0%A1%D0%B0%D0%BC%D0%BE%D0%BA%D0%BE%D0%B2/", "text": "\n                    12 са офертите в обществената поръчка за избор на изпълнител на рехабилитацията на 32,5 км от път IІ-62 Дупница - Клисура - Самоков. Участъкът ще се ремонтира със средства от ОП „Региони в растеж“ 2014-2020 г., съобщиха от АПИ.\n\nПоръчката е в две обособени позиции: първата е по лот 27 Път IІ-62 Дупница - Клисура от км 42+263,20 до км 59+071,66, с обща дължина 16,808 км, в област Кюстендил и втората - за лот 28 Път IІ-62 Клисура - Самоков от км 62+922 до км 78+633, с обща дължина 15,711 км в област София.\n\nОтворените оферти, по реда на тяхното постъпване в АПИ, са на:\n\nОбединение „Клисура 2017“, с участници: „Растер - Юг“ ООД и „Автомагистрали - Черно море“ АД, за обособени позиции 1 и 2;\n\nДЗЗД „Югозапад“, в което са: „Автомагистрали Хемус АД“ и Инжстройинженеринг“ ЕООД, за обособени позиции 1 и 2;\n\n„Геопът-2728“, в което участват: „Геострой“ АД и „Пътстрой-92“ АД, за обособени позиции 1 и 2;\n\nГБС-инфраструктурно строителство АД, за обособени позиции 1 и 2;\n\n„ПСТ Груп“ ЕАД, за обособени позиции 1 и 2;\n\n„СТРАБАГ БП РЕГИОНИ“ ДЗЗД, с участници: „Щрабак“ ЕАД, България и „Страбак Инфраструктура Полудние“ ООД, Полша, за обособена позиция 1;\n\n„Път Дупница-Самоков“ ДЗЗД, в което са: „Галчев Инженеринг“ ЕООД и „Фармвил“ ЕАД, за обособени позиции 1 и 2;\n\n„Екип Път 62“ ДЗЗД, с участници: „Каро Трейдинг“ ООД, „Строймонтаж“ ЕАД и „Интерпром“ ЕООД, за обособени позиции 1 и 2;\n\nТрейс Груп Холд АД, за обособени позиции 1 и 2;\n\n„Хидрострой“ АД, за обособена позиция 1;\n\nДЗЗД „АПП Клисура“, в което са: „Агромах“ ЕООД и „Пътища Пловдив“ АД, за обособени позиции 1 и 2;\n\nОбединение „Дупница Клисура“, с участници: „Контратас Иглесиас“ АД и „Мегаинвест - холд“ ЕООД, за обособена позиция 1;\n\nПътят Дупница - Самоков преминава през областите Кюстендил и София и свързва ГКПП „Гюешево“ с АМ „Струма“, с път I-1 София - Благоевград и АМ „Тракия“.\n\nОбщата прогнозна стойност на обществената поръчка е над 22 млн. лв. без ДДС. Обособени са 2 позиции:\n\nСрокът за изпълнение на строително-монтажните работи е 15 месеца.\n                    ", "date": "2017.10.27", "title": "12 са офертите за рехабилитацията на 32,5 км от път IІ-62 Дупница - Самоков"}
{"url": "http://www.monitor.bg/a/view/52649-%D0%95%D1%8A%D1%80-%D0%91%D0%B5%D1%80%D0%BB%D0%B8%D0%BD-%D1%89%D0%B5-%D0%B8%D0%B7%D0%B2%D1%8A%D1%80%D1%88%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%81%D0%B8-%D0%BF%D0%BE%D0%BB%D0%B5%D1%82/", "text": "\n                    Немската авиокомпания Еър Берлин (Air Berlin) ще изпълни последния си полет след близо 40 години във въздуха. Последният полет на авиопревозвача ще отпътува тази вечер от Мюнхен за берлинското летище \"Тегел\" тази вечер, съобщава Ройтерс.\nПревозвачът влезе в процедура на несъстоятелност през август и летя през последните месеци благодарение на кредит от немското правителство. Компанията се съгласи да продаде голяма част от авиационните си активи на конкурентната Луфтханза (Lufthansa), други части вероятно ще бъдат придобите от британската изиДжет (easyJet) и Кондор (Condor), авиационното подразделение на туроператора Томас Кук (Thomas Cook). \nКомпанията е основана преди близо 40 години. Интересен факт е, че първият полет се осъществява именно от летище \"Тегел\", там, където ще бъде приземен последния самолет на авиопревозвача. \nВъзходът на нискотарифните авиопревозвачи в Европа и мощта на Луфтханза в Германия доведоха до загуби на Еър Берлин. Доскоро финансовата подкрепа от големия акционер Етихад (Etihad) я задържаше на повърхността през последните няколко години, но през август близкоизточният авиопревозвач спря финансирането, оставяйки в неизвестност съдбата на около 8000 служители и хиляди пътници. Очаквам да постигнем споразумение през идните дни, така че да можем да спасим още хиляди работни места, заяви ликвидаторът на компанията Франк Кебекус. До 80 процента от работните места ще могат да бъдат запазени, като около 3000 служители ще бъдат прехвърлени в Юроуингс (Eurowings), нискотарифното подразделение на Луфтханза. \n                    ", "date": "2017.10.27", "title": "Еър Берлин ще извърши последния си полет "}
{"url": "http://www.monitor.bg/a/view/10577-%D0%9A%D0%90%D0%A2-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%B3%D1%8A%D1%81%D1%82%D0%B0-%D0%BC%D1%8A%D0%B3%D0%BB%D0%B0-%D0%BA%D1%80%D0%B0%D0%B9-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Шофьорите да карат внимателно по автомагистралата \"Тракия\" край Пловдив, заради падналата в района гъста мъгла, предупреждава МВР.\n\nНамалена е видимостта в района на 147-ми до около 151-ви километър по автомагистрала \"Тракия\" в двете посоки заради гъста мъгла.\n\nВидимостта е под 100 метра, съобщават от Пътна полиция - ГД \"Национална полиция\" и предупреждават водачите да намалят скоростта и да шофират с повишено внимание.\n\nПътен инцидент с тир, станал през нощта затрудни движението в участък от магистралата в посока София и временно то се осъществяваше само в аварийната лента.\n                    ", "date": "2017.10.27", "title": "КАТ предупреждава за гъста мъгла край Пловдив"}
{"url": "http://www.monitor.bg/a/view/80110-%D0%A1%D0%BB%D0%B5%D0%B4-%D1%81%D0%BB%D1%8A%D0%BD%D1%86%D0%B5%D1%82%D0%BE-%D0%B4%D0%BD%D0%B5%D1%81-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B7%D0%B0%D1%85%D0%BB%D0%B0%D0%B6%D0%B4%D0%B0%D0%BD%D0%B5/", "text": "\n                    В петък ни очаква преобладаващо слънчево време. След обяд от северозапад започва увеличаване на облачността, ще се появи и слаб вятър от запад-югозападен. Затоплянето е с максимални температури между 16 и 21 градуса, а в София около 17 градуса.\n\nАтмосферното налягане бързо ще се понижава и в края на деня вече ще е значително по-ниско от средното за октомври. Над Черноморието ще бъде предимно слънчево. Привечер облачността ще се увеличи. Ще духа слаб югозападен вятър. Максималните температури ще са от 16 до 19 градуса. \n\nНад планините ще е предимно слънчево време. След обяд облачността се увеличава, но без валежи. Ще духа до умерен северозападен вятър, а през нощта срещу събота ще се усили.\n\nВ cъбoтa cyтpинтa и в нeдeля вeчepтa ce oчaквaт пpeвaлявaния oт дъжд, над 1200-1500 метра oт сняг. Щe духа cилeн вятър oт ceвepoзaпaд. Облачността ще се разкъса и временно ще намалее, но в следобедните часове отново ще се увеличи, а привечер и през нощта срещу понеделник на места от северозапад отново ще започнат валежи.\n\nВ понеделник със северозападния вятър ще нахлува студен въздух, облачността ще е променлива, но само на отделни места ще превали слаб дъжд, над 500-600 м - сняг.\n\nОт пoнeдeлник дo cpядa щe имa пpoмeнливa oблaчнocт и щe дyхa бypeн вятъp oт ceвepoзaпaд. Мaкcимaлнитe тeмпepaтypи нa 1200 м. щe бъдaт oкoлo минyc 1 до минус 3 градуса\n                    ", "date": "2017.10.27", "title": "След слънцето днес се очаква захлаждане"}
{"url": "http://www.monitor.bg/a/view/27972-%D0%A1%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%95%D1%8A%D1%80-%D0%BA%D1%80%D1%8A%D0%B6%D0%B8-%D0%BE%D1%82-%D1%87%D0%B0%D1%81-%D0%BD%D0%B0%D0%B4-%D0%A8%D1%83%D0%BC%D0%B5%D0%BD-%D0%9E%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    \n\n\n                    ", "date": "2017.10.27", "title": "Самолет на \"България Еър\" кръжа час над Шумен (Обновена)"}
{"url": "http://www.monitor.bg/a/view/49755-%D0%9E%D0%B1%D1%89%D0%B8%D0%BD%D0%B0-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D1%81%D0%BA%D0%B8%D1%82%D0%B0%D1%89%D0%B8-%D0%BA%D0%BE%D0%BD%D0%B5/", "text": "\n                    Безстопанствените коне във Велинград ще се отнемат в полза на държавата, а с цел недопускане на разпространението на заразни болести и безпризорното им придвижване из града и околните села, ще бъдат умъртвявани по хуманен начин. Това информираха от курортната община след проведена среща при кмета д-р Костадин Коев с полицейски шефове и ветеринарен специалист. Крайните мерки ще бъдат предприети в отговор на зачестилите оплаквания от жителите на Велинград за безконтролно скитащите коне в СПА-столицата на Балканите и на България. Само преди 2 седмици бездомни чифтокопитни бяха влезли в гробищния парк на града и потъпкали надгробните места на покойници, което предизвика възмущението на много граждани. Те се обърнаха за решаване на проблема към кмета д-р Коев и една от мерките, които ще се вземат, е при констатиране на бездомно животно официалните ветеринарни лекари трябва да уведомят незабавно писмено директора на съответната ОДБХ, който издава разпореждане  за отнемане на животните в полза на държавата или умъртвяването им на място.Според закона за ветеринарномедицинските дейности животните без надзор и задължителната идентификация - чипове, с които да се установи здравния им статус и към кой животновъден обект са регистрирани се отнемат. Подобен проблем има в почти всяка община в региона, а в Пазарджик-на входа на областния град за Пловдив коне без надзор препречват пътя на автомобилите и създават предпоставки за пътни инциденти. Преди време екипи на общинското звено“ Паркинги и охрана“ разгониха скитащи коне от парка пред Минералната баня, но контролните органи се оказаха безсилни да санкционират стопаните им, тъй като предимно мургавите им притежатели, се оказаха малолетни и по закон те не могат да бъдат глобени.\n\n        \n\n \n\n \n                    ", "date": "2017.10.27", "title": "Община конфискува скитащи коне"}
{"url": "http://www.monitor.bg/a/view/24116-%D0%9C%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8%D1%82%D0%B5-%D1%89%D0%B5-%D1%81%D0%B5-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D1%82-%D0%BE%D1%82-%D0%B4%D0%BB%D1%8A%D0%B6%D0%BD%D0%BE%D1%81%D1%82-%D0%BF%D1%80%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F/", "text": "\n                    До шест заплати допълнително на година за магистратите от специализирания съд и прокуратура.  Това решиха окончателно депутатите при гласуването на второ четене на промените на Закона за съдебната власт. Поправките бяха подкрепени от 75 от депутатите, 19 бяха против, а 11 се въздържаха.\n\nРазмерът на бонусите ще се определя на базата на индивидуална оценка на резултатите от дейността на дадения магистрат и по правила, приети от самия ВСС. Основният мотив за това решение е натовареността на самите спецмагистрати, които от следващият месец магистратите там ще поемат и делата за корупция и сходни престъпления. Предложението влиза в сила от 1 януари 2018 година.\n\nОт опозицията за пореден път се обявиха против, тъй като това ще „отвори вратата” и за други искания. Кристиян Митев от „Обединените патриоти” отрече нападките, че това ще става на калпак и това е единствения ефективен начин за стимулиране на магистратите , а и за борба с корупцията. Шефът на правната комисия Даниел Кирилов от ГЕРБ пък изтъкна, че 6-те заплати са максималният размер, който един магистрат може да получи за една година, което по думите му означава половинка над досегашната си заплата.\n\n С другите промени в закона се ооблекчава и командироването на магистратите. Основната идея е да отпадне ограничението за т.нар. повторно командироване на магистратите в един и същи орган.  Разрешава се и командироване на незаетите щатове. Това обаче няма да става след одобрение на Общото събрание на приемащия съд, каквато беше първоначалната идея, а само в прерогативите на административния ръководител на съда. Основният мотив е, че така допълнително ще се блокира цялата процедура, още повече, че понякога може да са налице и субективни причини. „За да се гарантира справедливост нека да не вкарване „ревю” за командированите магистрати”, обясни Кирилов.\n\n Отделно от това се предвижда всеки магистрат, който е обвинен в престъпление да се отстранява временно от длъжност от съответната колегия във ВСС до приключване на наказателното производство. Когато обаче престъпленията са от общ характер, то колегията може да изслуша съответния магистрат и едва тогава да реши. През това време магистратите получават възнаграждение от минимална заплата. Зад тези поправки застанаха 75 от депутатите, 20 бяха против, а 28 се въздържаха. \n                    ", "date": "2017.10.27", "title": "Магистратите ще се отстраняват от длъжност при обвинения"}
{"url": "http://www.monitor.bg/a/view/47358-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B3%D0%B2%D0%B0%D1%80%D0%B4%D0%B5%D0%B9%D1%81%D0%BA%D0%B8-%D0%BE%D1%80%D0%BA%D0%B5%D1%81%D1%82%D1%8A%D1%80-%D0%BE%D1%82%D0%BA%D1%80%D0%B8%D0%B2%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%A1%D0%B0%D1%80%D0%B0%D0%B5%D0%B2%D1%81%D0%BA%D0%B0-%D0%B7%D0%B8%D0%BC%D0%B0/", "text": "\n                    Вицепремиерът Красимир Каракачанов получи официална покана от военния министър на Босна и Херцеговина да бъде гост на фестивала Сараевска зима на 7 февруари догодина в Сараевския народен театър. Фестивалът по повод българското председателство на Съвета на ЕС ще бъде открит от българския гвардейски оркестър.\nПочетна рота посрещна премиера Бойко Борисов пред сградата на парламента на Босна и Херцеговина. Малко след 9 часа местно време започна срещата на Борисов с председателстващия Съвета на министрите на Босна и Херцеговина Денис Звиздич. На нея ще бъде обсъдено засилването на икономическото и регионалното сътрудничество, както и евроинтеграцията на Босна и Херцеговина. Борисов ще се срещне и с председателстващите и заместник-председателстващите на двете камари на Парламента, както и с члена на Председателството Бакир Изетбегович.\n                    ", "date": "2017.10.27", "title": "Българският гвардейски оркестър открива фестивала \"Сараевска зима\""}
{"url": "http://www.monitor.bg/a/view/42602-%D0%9A%D0%B0%D1%80%D0%B0%D0%B4%D0%B0%D0%B9%D1%8A-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2/", "text": "\n                    ДПС изпраша писмо до няколко евроинституции, с което иска общи действия срещу националистите  във властта у нас. Това заяви лидерът на движението Мустафа Карадайъ в парламента, като той отново поиска оставката на вицепремиера Валери Симеонов. По думите на Карадайъ писмото им е адресирано до председателят на Европейския съвет, шефовете на ЕК и ЕП, до председателите на ПГ в европарламента – ЕНП, ПЕС, АЛДЕ, както и до ПАСЕ и ОССЕ.„Писмото е израз на нашата загриженост за бъдещето на страната и е в интерес на държавата. Призовахме ГЕРБ да предприемат решителни действия относно националистите, но такива-няма. Няма и изразена позиция от тяхна страна. Отговорност на всички партии от демократичния спектър и цялото демократично общество е да противодейства на участието на националисти и ксенофоби във властта\", каза Карадайъ. „Докато в Европа системните партии избягват и полагат много усилия да не съставят коалиция с националистически формации, то в България националистите участват във властта”, каза още Карадайъ и поясни, че искат общи действия за пресичане на това явления. Карадайъ цитира медийни публикации през годините относно Валери Симеонов.„Какъв е резултатът? Медиите питат, гражданите очакват, но докато медиите поставят въпроси резултатът какъв е? Заплаха към медиите и то чрез официалния сайт на МС.  Изпълнили ли са тези решения? Явно като четем медиите, май не са. Вместо това обаче награда – вицепремиерски пост”, каза още Карадайъ. Той обвини ГЕРБ, че работи против държавата , като са включили  националистите във властта. В тази връзка Карадайъ поиска оставката на Симеонов, а ако това не стане - на цялото правителство. \n                    ", "date": "2017.10.27", "title": "Карадайъ отново поиска оставката на Валери Симеонов"}
{"url": "http://www.monitor.bg/a/view/85902-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%98%D0%B7%D0%BB%D0%B8%D1%88%D0%BD%D0%B8-%D0%B5%D0%BC%D0%BE%D1%86%D0%B8%D0%B8-%D0%B4%D0%B0-%D1%81%D0%B5-%D0%BA%D0%BE%D0%BD%D1%86%D0%B5%D0%BD%D1%82%D1%80%D0%B8%D1%80%D0%B0%D0%BC%D0%B5-%D0%BD%D0%B0%D0%B4-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018%D1%82%D0%B0/", "text": "\n                    Даваме повече излишна емоция. Трябва да се концентрираме върху изпълнението на управленската програма и бюджета за 2018-та. Така отговори шефът на ПГ на ГЕРБ Цветан Цветанов по повод писмото на ДПС до евроуинституции заради националистите във властта и искането им за оставка на вицепремиера Валери Симеонов. \nПо думите му в бюджета догодина са предвидени 105 млрд. лева БСП и 700 млн.лева повече за заплати в бюджетната сфера. Именно това според него са важните теми, а всичко останало е \"политическо говорене\". \"България има своя силен глас в лицето на премиера Бойко Борисов, който има изключително доверие на своите европейски партньори\", увери Цветанов. \nТой даде да се разбере, че няма основания за оставки, но подчерта, че това е право на опозицията. Нека оставим информационния повод на опозицията да искат оставка. нека не се обиждаме, защото това е парламентарния живот\", каза той. По думите му е по-важно да сме единни по национални каузи. \"За мен е по-важно с опозицията да не преминаваме границата на невъзможността да си говорим по национални теми\", каза още Цветанов. \n                    ", "date": "2017.10.27", "title": "Цветанов: Излишни емоции, да се концентрираме над бюджета за 2018-та "}
{"url": "http://www.monitor.bg/a/view/3497-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D0%BB%D1%83%D1%87%D0%B8-26-%D1%84%D0%B8%D1%88%D0%B0-%D0%BD%D0%B0%D0%BA%D1%83%D0%BF/", "text": "Друг рекордьор от Шуменско натрупал 41 акта зад волана\n                    26 електронни фиша накуп получи 41-годишен мъж от Шумен, след като от КАТ го привикали за справка на гише в сектор \"Пътна полиция\", съобщи говорителят на ОДМВР Ася Йорданова. Общо мъжът, представен само си инициалите си Т. А. има да плаща нарушения за 3690 лева. Водачът бил засечен при мащабна проверка в града в района на гимназията по икономика с лизингов \"Мерцедес\". При проверката излезли невръчени фишове и бил извикан за допълнителна справка. Почти всички 26 фиша били за превишена скорост, като шофьорът успял да се \"тагне\" пред камерите на КАТ в цялата страна - София, най-много във Велико Търново, а също Стара Загора и Пазарджик. Освен фишовете имал и издадени наказателни постановления за други нарушения. Ако се съберат всичките превишения на скоростта, които са били установени с камери-радари, се получава, че Т. А. е превишил скоростта сумарно с над 800 километра в час.\nРекордьорът на века в Шуменско обаче е 47-годишният жител на Царев брод Б. И., когото в селото разпознават отведнъж като Бахтияр. Той има книжка от 2003 година, а за последните 11 полицаите са му съставили 41 акта за най-различни нарушения. Общата стойност на издадените наказателни постановления е 10 589 лева. И тук най-честите прегрешения са каране с превишена скорост и без шофьорска книжка. Бахтияр обаче е спипван зад волана и след употреба на алкохол, при това по време, когато е бил с отнета книжка. До момента мъжът не е платил нито лев от наложените санкции. На фона на актовете има и два дребни фиша от по 30 лева, които също не са платени.\n28-годишен мъж от село Друмево пък никога през живота си не е имал книжка, но пък има 28 акта за 10 години от 2007 до 2017. Само за един ден е бил спипван пиян зад волана два пъти на две различни места - в Друмево и в Шумен, като при това и колата била нерегистрирана. Срещу С. В. има образувани девет досъдебни производства, а задълженията му към КАТ са в размер на 7720 лева, обясниха от полицията.\nСамо за юни и юли т. г. 41-годишен шофьор от село Габрица е сниман пет пъти с превишена скорост, а фишовете му са общо 13 за 2420 лева. От тях бил платил 150 лева, но освен фишовете му висят и актове за 5100 - 1880 е издължил.\n \n                    ", "date": "2017.10.27", "title": "Шофьор получи 26 фиша накуп"}
{"url": "http://www.monitor.bg/a/view/15873-%D0%9C%D0%B0%D0%BB%D1%87%D1%83%D0%B3%D0%B0%D0%BD%D0%B8-%D0%BE%D1%82-%D0%9C%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4-%D0%BE%D1%82%D0%BA%D1%80%D0%B8%D1%85%D0%B0-%D0%93%D0%B5%D0%BE/", "text": "\n                    Близо сто деца-ученици от пети и шести клас в основно училище „Д-р Петър Берон“ в Момчилград чуха за пръв път името на гениалния интелектуалец Гео Милев при гостуването си в родната му къща – музей на едноименната улица в Стара Загора.\n\nМалчуганите с притаен дъх изгледаха документалния филм за живота и творчеството на зверски убития от „неотговорни фактори“ през пролетта на 1925 година автор на поемата „Септември“, а малката Елица дори направи снимка с мобилния си телефон на съхраняваното зад бронирано стъкло „резервно“ око на тежко ранения през 1917 г. при Дойран  творец.\n\nТворчеството на Гео според плановете, утвърдени от МОН се изучава чак в 10-и клас, коментираха неколцината родители, придружаващи малките гостенчета по време на екскурзията им.  Видяното и чутото обаче в къщата – музей  провокирало интереса на повечето от малчуганите и някои от тях дори си купили книжка с негови произведения за деца.\n\nПреди броени  дни домът на Гео в Града на липите се превърна в импровизирана сцена за поднесен по интригуващ начин рецитал на поемата „Септември“ в изпълнение на младия актьор Георги Арсов от университетския експериментален театър „„@лма @лтер“.\n\nСпоред  уредниците в музея през последните няколко години се наблюдавал изключително голям интерес към загиналия само на 30 години писател. \n                    ", "date": "2017.10.27", "title": "Малчугани от Момчилград откриха Гео "}
{"url": "http://www.monitor.bg/a/view/35559-%D0%91%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D0%B2-%D0%BF%D1%8A%D1%80%D0%B2%D0%B8%D1%82%D0%B5-3-%D0%B4%D0%BD%D0%B8-%D0%BE%D1%81%D1%82%D0%B0%D0%B2%D0%B0%D1%82-70-%D0%BE%D1%82-%D0%BD%D0%B0%D0%B4%D0%BD%D0%B8%D1%86%D0%B0%D1%82%D0%B0/", "text": "\n                    И догодина излезлите в болничен ще получават 70% от надницата си в първите 3 дни, а не 50 на сто, както предвиждаше проектобюджета на Държавното обществено осигуряване (ДОО) за 2018 г.\n\n\"Не се предвижда промяна в тази част на проектобюджета за следващата година\", заяви министърът на труда и социалната политика Бисер Петков на заседание на тристранката. Тази седмица премиерът Бойко Борисов замрази идеята за намаляване на размера на обезщетението за временна неработоспособност от 70% на 50 на сто през първите 3 дни в болнични. Проектобюджеът на ДОО за догодина беше отхвърлен от 4 от 5-те работодателски организации, членове на трастранката. Синдикатите обаче подкрепиха бюджета на общественото осигуряване за догодина, но с няколко забележки.\n\n\"Пренебрежително ниско е увеличението на детските надбавки, с 3 лв. за първо дете и 5 лв. за две\", отбеляза президентът на КТ \"Подкрепа\" Димитър Манолов. От КНСБ пък са против увеличението на периода, в който са се осигурявали трудещите се, имащи право на обезщетение за безработица. Досега право на тази компенсация имаха хората, внасяли осигуровки във фонд \"Безработица\" поне 9 от последните 15 месеца. От Нова година компенсация ще получават хората с поне 12 осигуровки за последните 18 месеца. \"С това затрудняваме хората. Хвалим се, че увеличаваме размера на минималното обезщетение, но в същото време затрудняваме достъпа до него\", заяви Асия Гонева. Въпреки, че според финансовия министър Владислав Горанов проектур за държавен бюджет за догодина дава възможност държавата да изпълнява функциите си, той беше отхвърлен от КНСБ и БСК.\n                    ", "date": "2017.10.27", "title": "Болничните в първите 3 дни остават 70% от надницата "}
{"url": "http://www.monitor.bg/a/view/18987-%D0%99%D0%BE%D1%80%D0%B4%D0%B0%D0%BD%D0%BA%D0%B0-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%9F%D1%80%D0%B5%D0%B2%D1%8A%D1%80%D0%BD%D0%B0%D1%85%D0%BC%D0%B5-%D0%BE%D1%82%D0%BF%D0%B0%D0%B4%D1%8A%D1%86%D0%B8%D1%82%D0%B5-%D0%BD%D0%B0-%D0%A1%D0%BE%D1%84%D0%B8%D1%8F-%D0%B2-%D1%80%D0%B5%D1%81%D1%83%D1%80%D1%81/", "text": "\n                    Отпадъците на София от проблем в миналото се превърнаха в ресурс за бъдещото. Това обяви кметът на София Йорданка Фандъкова, която заедно с министъра на екологията Нено Димов и ръководителя на отдел „Кохезионна политика и екооценки” в ГД „Околна среда” на Европейската комисия Джордж Кремлис, инспектираха работата на завода за преработка на боклуци край с. Яна. Тя обясни, че от откриването на завода през 2015г. до момента е осигурено намаляване на депонираните количества отпадък с над 80%. Фандъкова допълни, че за този период около 6 хил. тона смесен битов отпадък са преработени в инсталацията, а от началото годината са преработени над 252 хил. тона. От рециклирането на боклука, предприятието произвежда и гориво, което се оползотворява в циментовите заводи на страната. Голямата амбиция на общината е да бъде изградена и трета фаза на инсталацията, която да позволи горивото да се използва за отопление на софиянци и уточни, че всички документи за нея ще бъдат готови до края на годината. От своя страна министърът на екологията коментира, че ще се направи всичко възможно максимално бързо да започне изграждането на инсталацията за изгаряне на RDF гориво, защото тя ще спомогне за намаляването на замърсяването с фини прахови частици.Джордж Кремлис определи предприятието като като втория най-важен завод в ЕС в областта на екологията, който работи. Това съоръжение е с огромен потенциал, който може да бъде доразвиван и надграждан, коментира Кремлис. Според него с работата му се спестяват около 250 млн. евро.\n \n\n\n                    ", "date": "2017.10.27", "title": "Йорданка Фандъкова: Превърнахме отпадъците на София в ресурс"}
{"url": "http://www.monitor.bg/a/view/18794-7-%D0%BC%D0%BB%D0%BD%D0%BB%D0%B2-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D0%BF%D1%81%D0%B8%D1%85%D0%BE%D0%BB%D0%BE%D0%B7%D0%B8-%D0%B8-%D0%BF%D0%B5%D0%B4%D0%B0%D0%B3%D0%BE%D0%B3%D0%B8%D1%87%D0%B5%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8-%D0%B2-%D1%88%D0%BA%D0%BE%D0%BB%D0%B0%D1%82%D0%B0/", "text": "\n                    7 млн.лева допълнително ще отделни образователното министерство за 2018 г.за психолози и педагогически съветници. Това заяви в парламента министър Красимир Вълчев. Така училищата ще получат по 30 лв.на дете, с които могат да се организира тази подкрепа. Първо ще се насочват парите към онези региони, където има недостиг  психолози и педагогически съветници. \nПрез учебната 2017/2018 година са назначени общи 2661 специалисти, като психолозите са 614, ресурсните учители също сан над 690, а логопедите около 450.\n \n                    ", "date": "2017.10.27", "title": "7 млн.лв. допълнително за психолози и педагогически съветници в школата"}
{"url": "http://www.monitor.bg/a/view/30829-%D0%A1%D1%82%D0%B0%D1%8F-%D1%81%D1%80%D0%B5%D1%89%D1%83-%D0%B2%D0%B8%D1%80%D1%83%D1%81%D0%B8-%D0%B1%D0%B5-%D0%BE%D1%82%D0%BA%D1%80%D0%B8%D1%82%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    В столичната 171 ДГ \"Свобода\" в „Надежда“ откриха първата в страната стая срещу вируси. „Помещението е оборудвано с халогенератор, който създава подходящ терапевтичен микроклимат. Стените на стаята са покрити с 4 слоя природна сол, а халогенераторът впръсква сух аерозолен натриев хлорид, който се вдишва и оказва благотворно влияние върху организма“, обясни зам.-кметът по финанси на София Дончо Барбалов. Изграждането на стаята е финансирано от Столична община и е на стойност 21 480 лв.\nЧрез процедурите в така наречената „солната стая“. ще може да се прави профилактика срещу сезонните вирусни инфекции и да се стабилизира имунната система на децата. Престоя в нея влияе добре на хора със здравословни проблеми като астма, хронични респираторни заболявания, настинки, алергии, кожни заболявания и др.\nОколо 280 деца от градината, на възраст от 4 до 7 г. ще могат да се възползват от придобивката напълно безплатно. Малчуганите ще посещават солната стая след писмено разрешение от личния лекар и родителите.\n\n\n                    ", "date": "2017.10.27", "title": "Стая срещу вируси бе открита в столична детска градина"}
{"url": "http://www.monitor.bg/a/view/66310-%D0%A1%D0%BB%D0%B0%D0%B3%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D1%88%D0%BA%D0%B0%D1%84%D1%87%D0%B5%D1%82%D0%B0-%D0%B2-%D1%88%D0%BA%D0%BE%D0%BB%D0%B0%D1%82%D0%B0-%D0%BD%D0%B0%D0%BC%D0%B0%D0%BB%D1%8F%D1%82-%D0%BF%D0%BE%D0%BC%D0%B0%D0%B3%D0%B0%D0%BB%D0%B0%D1%82%D0%B0/", "text": "\n                    Редуцират помагалата и слагат повече шкафчета в школата, за да намалят тежестта на ученическите раници. Това стана ясно от думите на министъра на образованието Красимир Вълчев в кулоарите на парламента.\n\nТой обясни, че част от мерките, които МОН ще предприеме, няма да могат да се реализират още тази учебна година, а най-вероятно за следващата. Такъв е случая с покупката на повече шкафчета. Сега могат да препоръчат на училищата да намалят помагалата  и да оптимизират броя на учебните тетрадки, тъй като това е в техните прерогативи. Именно на помагалата се дължи и тежестта на раниците, стана ясно още от думите на Вълчев. Една раница тежи около 7 килограма, като учебниците в нея са само 2 килограма, каза той.\n\n„Надявам се да намерим бюджетни възможности да подпомогнем училищата за закупуване шкафчета”, каза Вълчев и обясни, че може би ще се търси и вариант за съфинансиране от страна на самите школа.  В момента обаче не всички учебни заведения могат да отделят средства от делегираните си бюджети за тази цел.\n\nПо-всяка вероятност обаче ще се започне само с част от училищата, като министърът побърза да уточни, че все още няма решение за това. „Много е трудно да направим за всички. Учениците от 1 до 4 клас са над 400 000. По-малко от половината училищата имат такива шкафчета и то за част от децата”, каза Вълчев.  \n\nТой припомни част от другите мерки – част от учебниците да се отпечатват на по-лека хартия, както и идеята часовете да се организират в блокове. За тази цел се водят  разговори на експертно ниво със здравното ведомство за седмичните разписания.\n\nПо думите му разделянето на учебниците на две, каквато идея също има, може да доведе до оскъпяване, но то ще е малко. „То частично ще реши въпроса. Все пак сме длъжни, ако ще можем и с 20 % да намалим тежестта на учебен комплект”, каза още той.  \n\nВ момента редица общини вече водят политика за намаляване на приема и минаване на изцяло в едносменен режим на обучение, вместо на две смени, там където е възможно. \n                    ", "date": "2017.10.27", "title": "Слагат повече шкафчета в школата, намалят помагалата"}
{"url": "http://www.monitor.bg/a/view/11817-%D0%A1%D1%8A%D0%B2%D0%B5%D1%82%D0%BD%D0%B8%D1%86%D0%B8%D1%82%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D1%81-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BE%D0%BC%D1%80%D0%B0%D0%B7%D0%B0%D1%82%D0%B0/", "text": "\n                    Общинските съветници във Велинград излязоха с декларация по повод посегателството над своята колежка от БЗНС-Народен съюз Екатерина Каферинова, която беше нападната от двама с качулки на излизане от заседание на ситипарламента в четвъртък. „ОбС-Велинград остро осъжда и се обявява против всякакви форми и прояви на агресия и насилие срещу граждани, без значение каква е тяхната професионална ангажираност или политическа принадлежност, независимо от пол, възраст, етнос и прочие! Възразяваме срещу омразата, насилието и нетърпимостта сред хората, като сурово осъждаме нападението срещу общинската съветничка Екатерина Каферинова“, се казва в документа и общинарите изразяват увереност, че  компетентните органи ще разкрият извършителите. Каферинова е била атакувана в малка уличка, където е била паркирана личната ѝ кола в район на „Синя зона“. Двамата мъже са били с качулки и са я удряли предимно в областта на главата, но за щастие няма сериозни травми. Пострадалата е била приета в общинската болница, където й е оказана помощ. Неприятният инцидент се  разследва от полицията във Велинград, а по случая е ангажирана и местната  Районна прокуратура. Работи се по няколко версии, като основната е свързана с работата на Каферинова в ОбС, както и с частни бизнес интереси на земеделката .Във Велинград смятат, че покушението е свързано с нейни имоти, които били разположени в близост до плажа и в кв. Каменица. Нападателите не са били видени от очевидци, но в близост до мястото на инцидента има охранителни камери, които вероятно са записали случилото се.Каферинова не за пръв път става жертва на агресия. През 2007 г. в дома й беше хвърлен коктейл „Молотов“, а след това бе взривен автомобилът й.\n\n \n\n \n                    ", "date": "2017.10.27", "title": "Съветниците във Велинград с декларация срещу омразата"}
{"url": "http://www.monitor.bg/a/view/34717-%D0%A1%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D1%8A%D0%B6%D1%8A%D1%82-%D1%81%D0%BF%D0%B0%D1%81%D0%B5%D0%BD-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%BE/", "text": "\n                    Състоянието на 71-годишния мъж от с. Черни връх, спасен след наводненията в Бургаска област е стабилно, но той продължава да е с опасност за живота. Реанимационните екипи на МБАЛ „Бургасмед“ продължават да му оказват медицинска помощ в отделение по „Анестезиология и интензивно лечение“, където той ще остане под наблюдение.Пострадалият е докаран в МБАЛ \"Бургасмед\" в изключително тежко състояние след бедствието- с хипотермия заради повече от 3 часа престой в студената вода, фрактури на ребра, гръдна травма, със слаб пулс, без почти никакво кръвно налягане и в кома. Преди инцидентът мъжът е претърпял и инсулт.Към момента състоянието му е стабилно с овладяна хипотермия и в съзнание, с възстановени показатели за пулс и кръвно налягане. Консултиран е с гръден хирург, тъй като е аспирирал кал по време на инцидента, както и с невролог заради прекарания преди това инсулт.\n                    ", "date": "2017.10.27", "title": "Състоянието на мъжът, спасен от наводненията в Бургаска област е стабилно"}
{"url": "http://www.monitor.bg/a/view/2897-%D0%98%D0%BD%D1%82%D0%B5%D1%80%D0%BD%D0%B5%D1%82-%D1%81%D0%B0%D0%B9%D1%82%D0%BE%D0%B2%D0%B5-%D0%BD%D0%B0%D0%B4%D1%83%D0%B2%D0%B0%D1%82-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B0/", "text": " Подобни капани дебнат и из Фейсбук\n                    Сайтове ни надуват сметката за телефона. За подобна практика алармира председателят на Комисията за защита на потребителите (КЗП) Димитър Маргаритов. Ведомството вече е започнало проверки по нови случаи на начисляване на суми към сметките за телекомуникационни услуги след посещаване на интернет страници, довели до абонамент за различни услуги.\n\nОказва се, че потребители са\n\n \n\nполучили СМС от непознат номер\n\n \n\nкойто автоматично ги абонира за сайт без тяхното съгласие. Ако искаме да се откажем обаче, ще трябва да заплатим такса между 6-10 лева.\n\nПреди около седмица пък друг потребител получил съобщение на телефона, че се е абонирал за получаване на седмичен хороскоп, който ще му струва 8,50 лева, а за да се откаже от нежеланата услуга, е необходимо да изпрати\n\n \n\nнов СМС на същата стойност\n\n \n\nЗа други подобни случаи алармират и хора, които са отворили публикация през Фейсбук и автоматично са получили СМС, че са се съгласили или абонирали за дадено нещо.\n\n„Мобилните оператори би следвало да бъдат в някаква степен отговорни за това, че през техните мрежи се адресират към потребителите некоректни послания и те могат да въведат в заблуждение и в разходи хората, които не желаят да получават такива съобщения”, коментира Маргаритов в ефира на БНТ. Той потвърди, че и преди комисията е разглеждала такива случаи и има произнасяния за нелоялни търговски практики. Той изрази мнение, че е добре да се помисли за\n\n \n\nподобряване на законодателството именно\n\n \n\nв посока вменяване отговорност на тези, които управляват мрежите.\n\nКакто „Монитор“ вече писа, последното проучване на Европейския потребителски център в Швеция сочи, че над 3,5 млн. европейци страдат от т. нар. абонаментни капани и всеки от тях губи средно по 115 евро на година.\n\nЕкспертите съветват да внимаваме с какви общи условия се съгласяваме и да не пренебрегваме всички изскачащи прозорци, които ни се показват на екрана.\n\nСъщо така трябва да знаем, че невинаги разширенията на съответните интернет адреси с кратките наименования на държавите например .de или .uk означава, че този търговец е базиран в съответната държава. Възможно е само да е регистрирал домейна си там. Така че допълнителните данни за това къде е базирана фирмата и останалата важна информация трябва да се търси допълнително.\n\n \n                    ", "date": "2017.10.27", "title": "Интернет сайтове надуват  сметката за телефона"}
{"url": "http://www.monitor.bg/a/view/24387-%D0%9F%D1%81%D0%B5%D0%B2%D0%B4%D0%BE%D0%B2%D0%BB%D0%BE%D0%B6%D0%B8%D1%82%D0%B5%D0%BB%D0%B8-%D0%B2-%D0%9A%D0%A2%D0%91-%D0%B1%D1%80%D0%B0%D0%BD%D1%8F%D1%82-%D0%B2%D1%82%D0%BE%D1%80%D0%B8%D1%87%D0%BD%D0%B8%D1%8F-%D0%B3%D1%80%D0%B0%D0%B1%D0%B5%D0%B6/", "text": " Олигархията в паника, свършват парите за фалшиви новини\n                    Законовата поправка „Пеевски“, с която се цели разкриване на вторичния грабеж на активите в КТБ и неговото прекратяване, започна да действа още преди да бъде приета от парламента.Само преди ден депутатите от ДПС Делян Пеевски, Йордан Цонев и Хамид Хамид внесоха в деловодството на НС предложения за промени в Закона за банковата несъстоятелност за развалянето на неизгодни сделки с активи на фалирали банки, с които се цели разкриването и стопирането на вторичния грабеж на КТБ, който Българския Мадоф Цветан Василев и марионетките му провеждат вече трета година. Всички марионетки на задкулисната шайка, създадена от Фетхуллах Костов, в която наред с Иво Прокопиев, Сашо Дончев и Огнян Донев видно място заема и Цветан Василев, моментално нададоха вой до небесата колко лош е този законопроект.Покрай гъстата порция фалшиви новини, които се изляха в медиите от кръга „Капитал“ и присъдружните им сайтове по адрес на Пеевски заради законопроекта, в публичното пространство се появи и една откровено абсурдна публикация. „Фрогнюз“ на бившето ченге от ДС с псевдоним Академик и настоящ храненик на Цветан Василев – Огнян Стефанов, помести становище на правния експерт Даниел Божилов от НПО „Ние, гражданите“. Неговото становище е, че този законопроект е много лош, няма да доведе до нищо добро за държавата и, естествено, не бива да бъде приет. Теоретично няма нищо лошо в това всеки да изразява собственото си мнение и да го аргументира както намери за добре. Но въпросният експерт заедно с агент Ана Хранова от ДС – Вера Ахундова, са основните лица, представящи се за вложители в КТБ, които от фалита на банката насам проглушават ушите на всички със своите искания, инициативи, предложения и акции, до едно съвпадащи с тезите, които самият Цветан Василев защитава. Дори и най-наивният човек на света да повярва, че мустакатият аферист може по случайност постоянно да е на едно и също мнение с вложителите в банката, която е ошушкал, в този случай ситуацията е повече от абсурдна. Хора, представящи се за жертви на пирамидата „КТБ“, се противопоставят на промени в закона, които биха довели до връщане на пари в трезора и съответно преразпределението им към ощетените вложители. Излиза, че вложителите в КТБ не си искат парите. Или пък тези същите хора печелят повече, ако парите не им се върнат по законен път от синдиците, а стоят в ръцете на Цветан Василев и той борави с тях по свое усмотрение.Самите вносители на законопроекта предупредиха, че от реакциите спрямо него ще стане ясно кой има интерес от вторичния грабеж на КТБ и в конкретния случай това толкова ясно си пролича, че поправката „Пеевски“ на практика започна да действа. От реакциите на олигархията пък е видно, че явно парите, предвидени за производството на фалшиви новини, свършват. Дали откраднатото от приватизацията, проведена от Костов, вече е преразпределено, или тлъстите грантове от чужди фондации са на път да секнат, но медиите от фабриката за фалшиви новини с всички сили се заеха с това да се борят против връщането на откраднатите активи от КТБ в масата на несъстоятелността. Излиза, че и те като псевдовложителите разчитат да се изхранват основно от ръката на Цветан Василев, който остави дупка от близо 5 млрд. лв. в трезора, прибра парите на хората и в момента е готов щедро да плаща, за да се сдобие с приятели, които да го защитават.Такъв скъпо платен приятел на Българския Мадоф е и експертът по всичко с агентурно име от ДС Сашо, който днес се подвизава като „анализатора“ Илиан Василев. Той успя в рамките само на една публикация в профила си във Фейсбук, която, разбира се, беше експресно пръсната сред медиите от фабриката за фалшиви новини на олигархията, да си противоречи няколко пъти, че даже и да се уличи в лъжа. Първо Василев пусна очевидната опорна точка която от вчера пишат „независимо един от друг“ „Капитал“ и присъдружните му сайтове, като „Медиапул“ - че Пеевски така искал да се промени закона, че да не се засегнат кражбите на активи, които той бил правил. В същия текст Василев информира, че поправката изобщо няма да функционира, а се прави само за да се лъска имидж. Паралелно с това „експертизата“ на видния костовист показва, че депутата го било яд, че други крадат активи, купени с пари на вложителите в КТБ, и затова иска така да се промени законът, че и той да може. Цялата тази кавалкада от клевети идва, след като години наред Илиан Василев упорито обясняваше, че в КТБ няма никаква дупка, с парите на вложителите са законно купени здрави активи и чрез тях можела да се попълни масата на състоятелността на банката. Шизофреничното поведение на агент Сашо е обяснимо - ако поправката „Пеевски“ влезе в сила, дупката в КТБ ще бъде осветена с пълна сила и оттам ще лъснат именно ченгесарски мутри като тази на Илиан Василев, които са финансирани с пари на вложителите, които Българския Мадоф открадна.  Този закон доказва, че нямаме нищо общо с разграбването на КТБ. Това каза Хамид Хамид пред Нова тв. По думите му с новите текстове ще се сложи край веднъж завинаги на всички инсинуации за участие в процеса на народни представители от ДПС, каквито подмятания и намеци се прокрадвали в някои медии. Попитан дали един от вносителите - Делян Пеевски, трябва да представи пред обществото законопроекта, за да оправдае митовете за негово участие, Хамид обясни, че тиражираните по медии обвинения са стратегия на тези, които са откраднали парите, да насочат общественото внимание в определена посока, а сами да се крият в съседни държави, да се радват на спокойствие и да бягат от българското правосъдие. По думите му законопроектът е изключително ефективен способ не само да се осветят лицата, ограбили КТБ и продължаващи да ограбват активите, но и способ да се върнат в държавата ограбените активи и да служат за осребряване. „В този смисъл тези дни сигурно ще се появят дежурните адвокати на тази организирана престъпна група, за да се обясняват“, коментира още той. Проваленият политик и марионетка на олигархията Христо Иванов също се включи в хора от противници на поправката „Пеевски“. Точно по поръчка той се появи в bTV уж за да обяснява как неговата ГМО партия „Дай, България“ и останалите политически маши на задкулисието, които се обединиха, са единствената алтернатива на управлението. Иванов обаче не пропусна да изрецитира същите опорни точки, които се разпространяват от фабриката за фалшиви новини - след като са се опитали да придобият „Дунарит“ чрез държавните механизми, но не са успели, вносителите правят втори опит с предлаганите текстове. Необичайната активност на сламения политик може да се оправдае със стенограмите „АРГО-гейт“. При разговорите за финансирането на бъдещия политически проект, който Иванов ще оглави, се споменава как за сиво финансиране могат да разчитат на Цветан Василев. След като „Дай, България“ се провали на изборите и не се докопа до партийна субсидия, сега единственият му източник на финанси явно е точно Българския Мадоф.\n\n\n                    ", "date": "2017.10.27", "title": "Поправката „Пеевски“ започна да сваля маски, псевдовложители в КТБ бранят вторичния грабеж"}
{"url": "http://www.monitor.bg/a/view/49925-%D0%9F%D0%B0%D0%BD%D0%BE%D0%B2-%D0%B2%D0%BA%D0%BB%D1%8E%D1%87%D0%B2%D0%B0-%D0%9A%D0%A1-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D1%81%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%B4%D0%B5%D0%BB%D0%B0/", "text": "\n                    Пленумът на оглавявания от Лозан Панов ВКС е решил да сезира КС заради последните поправки в НПК. Според тях от 5 ноември 2017 година делата за корупция по високите етажи на властта и тези срещу магистрати трябва да се разглеждат не от управлявания доскоро от авера на Панов - Калоян Топалов, Софийски градски съд, а от спецсъда. Промяната в НПК бе гласувана от парламента през юли. От ВКС разпространиха съобщение, че пленумът е гласувал мандат на аналитичното звено на Наказателната колегия за допълване на искането. Едва тогава то ще бъде изпратено в КС.\n\nНа пленума на ВКС Панов е успял да прокара и точка за изслушване на кандидат за негов заместник и ръководител на Гражданската колегия. Върховните съдии от трите колегии – Гражданска, Наказателна и Търговска, са изслушали съдия Светла Димитрова – председател на Трето гражданско отделение, която е предложена от Панов. От присъстващите 81 съдии 67 с явно гласуване „за“ са изразили своето положително становище за Димитрова, 9 от гласовете са били „против“ и 2 „въздържал се“. На заседанието на пленума е присъствал и настоящият заместник на Панов и ръководител на Гражданската колегия Красимир Влахов, който също е гласувал „за“. Въпреки това Влахов е отказал да подаде оставка като досегашен зам.-председател на ВКС заради начина, по който Панов се опита да го смени, включително чрез прекъсване на заседание на общото събрание на съдиите от Гражданското отделение на ВКС. Очаква се Панов да предложи за одобрение от съдийската колегия на ВСС за негов заместник кандидатурата на Светла Димитрова.\n                    ", "date": "2017.10.27", "title": "Панов включва КС в битката си за корупционните дела"}
