{"url": "http://www.monitor.bg/a/view/57674-%D0%95%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D0%B5-%D1%89%D0%B5-%D0%B2%D0%BA%D0%B0%D1%80%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B2-%D0%B4%D0%B6%D0%BE%D0%B1%D0%B0-%D0%BD%D0%B0-%D0%B4%D0%BB%D1%8A%D0%B6%D0%BD%D0%B8%D0%BA%D0%B0/", "text": "\n                    Електронните търгове без участието на съдебен изпълнител и доброволните продажби без съдебна намеса рязко ще намалят цената на изпълнението в интерес на длъжниците и на кредиторите. В същото време това ще доведе до постигането на максимално високи продажни цени на търговете, предвиждат промени в ГПК. Законопроектът се основава на близо 2 г. експертна работа в Министерството на правосъдието, съвместно с представители на съда, адвокатурата, държавните и частните съдебни изпълнители. Той бе внесен в НС от ГЕРБ и мина на първо четене преди съдебната ваканция. В петък изтича срокът за внасяне на нови предложения в парламента. В измененията се предвижда промяна в подсъдността по адрес на длъжника, разширяване на обжалването на действията на съдебните изпълнители и на механизма за оценяване на вещите, както и назначаването на особен представител и на вещи лица след всяка втора продан. За първи път се предлага ефективно решение на един много тежък проблем, от който страдат хиляди хора, а именно защита на социалните помощи, пенсии и заплати, когато постъпват по запорирани банкови сметки. Предоставя се и възможността да се запазват предприятията и работните места, като се продават машини заедно, а не на парче.\n\nЗа първи път се въвежда и изпълнението срещу права върху обекти на индустриалната собственост. Премахва се фигурата на вечния длъжник с въвеждането на абсолютната давност.\n\nБСП също внесе свой законопроект за промени в ГПК, но ако бъдат приети, някои от тях ще оставят малкия длъжник в ръцете на нерегламентирани събирачи на дългове, алармираха от Камарата на частните съдебни изпълнители. Според ЧСИ-тата с въвеждането на ограничението - сборът от всички такси по изпълнението да не надвишава размера на задължението, малките дългове стават практически несъбираеми. Това са задълженията към общини, съдилища, издръжки на деца. Например – община е наложила глоба от 20 лв., но разходите по нейното събиране надхвърлят размера й. Тогава тя ще стане несъбираема, защото ще има пълен отказ да бъдат събирани малките дългове. Ако съдебните изпълнители не събират дребните дългове, те ще се събират по друг начин – от колектори.\n\n„Някои явно не си дават сметка, че връщат мутренските времена“, заяви председателят на КЧСИ Георги Дичев. Камарата също настоява за обжалване на повече действия на съдебния изпълнител, но не и стигането до крайности. Обжалването, включително и на оценката, беше най-големият проблем на отменения ГПК и при неговото действие България много пъти е осъждана от съда в Страсбург. Изпълнителният процес дори по влязло в сила съдебно решение се точеше с години и сега се предлага отново, което учудва камарата. Безсмислено е в съда да върви процес, който да определя пазарната стойност на вещ, тъй като до приключването му цените на пазара вече ще са променени.\n\nСпоред КЧСИ изменението, предвиждащо върху сумата, погасена в срока за доброволно изпълнение, такса да не се събира, не е в полза на гражданите, които не могат да погасят дълга си в този срок, а обслужва корпоративните интереси на монополисти, застрахователи и финансови институции, които могат да си позволят да погасят целия дълг веднага след образуване на изпълнителното дело.\n\n„Това изменение ще накара ЧСИ да не предприемат нищо, докато не изтече срокът за доброволно изпълнение, а длъжниците ще укрият парите и имуществото си през това време“, каза още Дичев.\n                    ", "date": "2017.09.13", "title": "Електронните търгове ще вкарват повече пари в джоба на длъжника"}
{"url": "http://www.monitor.bg/a/view/19949-%D0%A1%D0%BE%D1%80%D0%BE%D1%81%D0%BE%D0%B8%D0%B4%D0%B8-%D0%BC%D0%B0%D1%87%D0%BA%D0%B0%D1%82-%D0%BD%D0%B5%D1%83%D0%B4%D0%BE%D0%B1%D0%BD%D0%B8-%D1%81%D1%8A%D0%B4%D0%B8%D0%B8/", "text": "\n                    Групировката от соросоидни НПО-та в комплот с медиите от фабриката за фалшиви новини на олигарха Иво Прокопиев предприеха наказателна акция срещу неудобни за интересите им магистрати.\n\nАтаката е част от инициативата на няколко НПО-та, гравитиращи около олигархичния кръг “Капитал” и свързания с него Зелен октопод, които през пролетта заведоха дело срещу Столичната община заради мръсния въздух над София. Основни лица на кампанията са Димо Господинов, дългогодишен служител на хибридното НПО на Саша Безуханова, и Христо Христев, също активист на НПО-то на Безуханова и бивш съветник на провалилия се като министър и като партиен лидер Христо Иванов. Системата за случайно разпределение на дела в Софийския градски съд, администриран от свързания с кръга “Капитал” негов председател Калоян Топалов, първоначално разпредели делото на съдия Божана Желязкова. Магистратът обаче си направи самоотвод, като за мотив е посочила, че тя и семейството й са ощетени от качеството на въздуха, което я прави пристрастна. Така след повторно разпределение делото се пада на съдия Богдана Желявска. Във вторник обаче НПО-та около олигархичния кръг “Капитал” и свързаната с него мрежа от “зелени” НПО-та и партии, известни като Зеления октопод, стартираха кампания по очернянето на магистрата. Т.нар. адвокати Господинов и Христев, както и съучастниците им поискали отвод на съдията без никакви реални доводи. От една страна, Прокопиев през наемниците си търси начин да опетни името на магистрат, а и на съдийска организация, която се явява алтернатива на свързания с кръга “Капитал” политизиран Съюз на съдиите в България. От друга страна, олигархът показва все по-ясно и апетитите си към овладяване на Столичната община, както и към бизнеса с отпадъци и вредни емисии. От няколко години Прокопиев инвестира, разбира се, задкулисно във всевъзможни НПО-та и “граждански групи”, които водят кампания срещу кметството. Олигархичният кръг “Капитал” ползва мрежата от “зелени” наемници и за да се разправя с конкуренти и да пречи на различни инвеститори да реализират проектите си.\n\nВ същото време Прокопиев и грантаджийския кръг соросоиди около него продължават опитите за овладяване на Темида в полза на олигархията. За целта в сряда само в рамките на няколко часа партиите на задкулисието - „Да(й), България“, ДСБ, Зелените, БЗНС и ДЕОС, както и присъдружното им НПО Инициатива „Правосъдие за всеки“ излязоха с отворени писма срещу ключови избори в съдебната власт. Първите скочиха на избора на парламентарна квота на висшия съдебен съвет, а НПО-то се обърна към президента Румен Радев с искане да не подписва указа за встъпване в длъжност на новоизбрания шеф на ВАС Георги Чолаков.\n                    ", "date": "2017.09.13", "title": "Соросоиди мачкат неудобни съдии"}
{"url": "http://www.monitor.bg/a/view/62722-%D0%9F%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B2%D1%8A%D0%B2-%D1%84%D0%BE%D0%BD%D0%B4%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0-%D0%B1%D1%8F%D1%85%D0%B0-%D0%BF%D0%BE%D0%B3%D0%B0%D0%B7%D0%B5%D0%BD%D0%B8/", "text": "\n                    Бях изправен пред дилема. Става дума за грубо нарушаване на правилата, за много болно детенце, което се нуждае от трансплантация, а донор е майката. Това заяви здравният министър д-р Николай Петров пред БНТ по повод уволнението на директора на Фонда за лечение на деца - Тинка Троева.\"Детенцето не е било регистрирано в наш трансплантационен център и бях поставен пред дилема. Ако бях подписал документа за изпращането на пациента ставах клиент на прокуратурата, ако не – заплашвах живота на детенцето\", каза още министърът. Състоянието на детенцето се влошава прогресивно и, ако го върнем, ние заплашваме живота му\", посочи още д-р Николай Петров. Според него такъв вид операция може да се извърши в болница \"Лозенец\" (бивша Правителствена болница) или във Военномедицинска академия. Относно финансовата страна на въпроса Петров допълни, че минималната сума е 120 000 евро.\"„Аз искам да спасим живота на това дете\", каза още здравният министър.Пенка Георгиева, член на Обществения съвет към Фонда за лечение на деца добави, че при обсъждането на казуса лекарите са били категорични, че детето е трябвало да изпратено в чужбина за присаждане на черен дроб. Според Георгиева уволнението на Троева е крайна мярка.Новата директорка на фонда д-р Мариета Райкова заяви, че била изненадана от предложението да заеме поста. Следобед в сряда тя присъства на заседание, на което се разглеждат молбите на 60 деца.Изискала съм от счетоводството да видя бюджета, какви налични средства има и какми са задълженията за плащане, каза тя. \n\n\n                    ", "date": "2017.09.13", "title": "Здравният министър: Правилата във Фонда за лечение на деца бяха погазени "}
{"url": "http://www.monitor.bg/a/view/80593-61-%D0%BA%D0%B0%D0%BC%D0%B5%D1%80%D0%B8-%D1%81%D0%BB%D0%B5%D0%B4%D1%8F%D1%82-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%BD%D0%B0-%D0%96%D0%B5%D0%BD%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80/", "text": "Тържището ще се наблюдава денонощното от общинска полиция и МВР\n                    61 камери и център за видеонаблюдение, който работи 24 часа в денонощието, следят бежанците, търговците и посетителите на Женския пазар в столицата. Това каза кметът на София Йорданка Фандъкова.„На територията на пазара има център за видеонаблюдение с 24-часово дежурство, а в района действа постоянен патрул на Общинска полиция и такъв от страна на СДВР. От няколко години работим и променяме средата на едно от знаковите места на София, което се беше превърнало в символ на ужас за хората, които живееха и минаваха от тук. След като направихме цялостната реконструкция на Женския пазар, започнахме да влагаме огромни усилия по отношение на сигурността и на чистотата. Директорът на Женския пазар има много важни задачи, които контролираме заедно със Столичния инспекторат. Задачата е именно по опазване на чистотата и по изграждане на система за сигурност“, каза още Фандъкова. Тя добави, че към монтираните близо 2700 общински камери на територията на Столична община ще се добавят още 244 по основни пътни трасета.„В момента тече подготовката за реализирането на проекта за разширение на системата за видеонаблюдение в София заедно със свързаност на различните центрове за управление. Това е проектът, който беше финансиран от държавата по повод предстоящото председателство на Съвета на ЕС и домакинството на София. Така че към близо 2700-те общински камери, които имаме на територията на Столична община, ще добавим още 244 по основните пътни трасета и което, е най-важното за мен - по този проект ще осигурим свързаност на всички системи, с които разполага Столична община и МВР“, заяви столичният кмет. По думите й, след като бъде реализиран този проект, ще има единна система и взаимодействие, което ще подобри значително сигурността в града.Столичният кмет Йорданка Фандъкова откри днес приемна и офис на 3-то районно управление на СДВР на Женския пазар. „Досега имаме изградени 110 приемни на територията на всички райони на Столична община“, заяви Фандъкова и обясни, че за целта Общината се ангажира с предоставянето на помещения. „Тук и в подлеза на Централна гара специално настоях да има приемни, защото постоянното присъствие на полицаите е достатъчно респектиращо. Пазари „Възраждане“ осигуриха помещението, оборудваха го с 3 работни места“, обясни столичният кмет. Офисът ще работи от 8,30 до 17,30 ч., като при усложнена обстановка центърът ще е отворен и през почивните дни.\n\n\n                    ", "date": "2017.09.13", "title": "61 камери следят бежанците на Женския пазар"}
{"url": "http://www.monitor.bg/a/view/36333-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%A3%D0%BA%D1%80%D0%B0%D0%B9%D0%BD%D0%B0-%D0%A9%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D1%82%D0%B0%D0%BA%D0%B0-%D1%87%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%B1%D1%8A%D0%B4%D0%B0%D1%82-%D0%B7%D0%B0%D0%BF%D0%B0%D0%B7%D0%B5%D0%BD%D0%B8/", "text": "Премиерът готов за разговор с Порошенко\n                    България ще направи необходимото да бъдат защитени интересите на българската общност в Украйна. Това увери премиерът Бойко Борисов, след като украинската Рада гласува законови текстове, ограничаващи правото на малцинствата в страната да изучават майчиния си език.Той е възложил на днешното заседание на МС на министрите на външните работи и на образованието и науката Екатерина Захариева и Красимир Вълчев да проведат незабавни разговори със своите украински колеги и да изразят притесненията на България по повод приетия Закон за образованието.„Като ми докладвате какво е реалното положение и как ще ни засегне, ще поискам разговор с президента Порошенко. Той беше тук, публично толкова много благодари за подкрепата от България. Но опитайте първо на ниво министри. Заедно с другите държави, които са засегнати, да направим така, че интересите на малцинствата да бъдат спазвани. Ние тук сме пример в това отношение и неотклонно се движим в тая посока\", казал Борисов, става ясно от стенограмата от заседанието на МС. Той заръчал на министрите да разговарят със своите колеги най-късно до четвъртък, след което да му докладват и в петък да поиска евентуално разговор с Петро Порошенко.Борисов не пропуснал да изтъкне, че страната ни по никакъв начин не влияе политически на тези малцинства.Темата била повдигната от военния министър Красимир Каракачанов, който уточнил, че образованието на национален (малцинствен) език се ограничава само до детските градини и до началното образование, което на практика нарушавало правата на българската общност.От своя Захариева изтъкнала, че вече се подготвя съвместно писмо с държавите, които най-много са засегнати от този въпрос - Унгария, Румъния, Полша, Гърция. „Ние говорихме още в петък и с госпожа Могерини, и с господин Хан“, заявила още Захариева. Тя уточнила пред колегите си от МС, че промените засягат предимно онези школа, при които обучението е изцяло на малцинствен език. Такива имали унгарците и поляците, докато нашите паралелки били предимно в украински школа. „Имаме уверението, самите украинци изразиха, че няма да ни засегне, но все пак ние сме притеснени от съдържанието на този закон и затова предприемаме всички мерки, за да запазим правата на нашите малцинства там“, уверила Захариева.\n\n\n                    ", "date": "2017.09.13", "title": "Борисов: Ще защитим интересите на българите в Украйна"}
{"url": "http://www.monitor.bg/a/view/88313-%D0%9D%D0%BE%D1%89%D1%83%D0%B2%D0%BA%D0%B0%D1%82%D0%B0-%D0%BD%D0%B0-%D0%92%D0%98%D0%9F%D0%B3%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D0%BE-237-%D0%BB%D0%B2/", "text": "\n                    Страната ни ще плати по 237 лв. за нощувката и закуската на всеки от ВИП-гостите, които ще се изсипят у нас по време на българското председателство на Съвета на ЕС през първата половина на 2018 г. Това става ясно от съобщение на ресорното министерство, с което се уточнява, че победител в обществената поръчка за хотелското настаняване на ръководителите на делегациите е фирма „ВГ“ АД. Тя притежава 5-звездния хотел „Маринела“, който ще поеме всичките планирани 1808 нощувки. „Предложението на участника съответства на изискванията, посочени в техническата спецификация, а общата предложена цена за цялостно изпълнение на поръчката не надхвърля определения финансов ресурс“, посочват от министерството на Лиляна Павлова. Както „Монитор“ писа, в документацията към търга бе заложена прогнозна стойност с около 50 лв. повече – около 285 лв. на вечер със закуска. Свои оферти са изпратили и фирмите „ОССМО“ АД и „Аргус Травел Интернешънъл“ ЕООД. Втората била отстранена още в началото заради предоставени документи с невярно съдържание. След отварянето на ценовите оферти пък при предложението на „ОССМО“ АД били констатирани редица несъответствия.\n\nНови информационни табели за туристическите обекти в центъра на София ще бъдат поставени до края на ноември, стана ясно също така днес. Нововъведението е именно във връзка с предстоящото българско председателство на Съвета на ЕС.Табелите ще бъдат два вида – едните като стрелки, които ще указват посоката, а вторите ще показват обектите, като имената ще са на български и английски език.Старите информационни табели ще бъдат премахнати. Схемата с местата, на които да бъдат поставени информационните елементи, бе представена от главния архитект на столицата Здравко Здравков пред транспортната комисия в общинския съвет. Общинарите единодушно приеха проекта на Здравков. „Схемата е първият етап на система от визуална комуникация, която ще помогне на гражданите и гостите на София да се ориентират бързо и пълноценно в града, за да се запознаят с нейните забележителности и история“, обясни Здравков.Дизайнът на новите табели е възложен на комисия от Художествената академия.Транспортната комисия пък одобри предложение на зам.-кмета Евгени Крусев ул. „Георг Вашингтон“ в участъка от ул. „Трапезица“ до ул. „Пиротска“ да стане пешеходна зона. Арх. Здравков пък представи доклад за удължаване на пешеходното пространство по бул. „Витоша“ - от ул. „Алабин“ до бул. „Ал. Стамболийски“. Той предлага отсечката да бъде освободена от автомобили, но градският транспорт да си върви. На следващите заседания на транспортната комисия се очаква архитектът да представи симулации на трафика в района. Той очаква проектът да бъде възложен за изпълнение до края на годината, след което да започне реализацията му.\n                    ", "date": "2017.09.13", "title": "Нощувката на ВИП-гостите за БГ председателството по 237 лв."}
{"url": "http://www.monitor.bg/a/view/77699-%D0%A0%D0%B0%D0%B4%D0%B5%D0%B2-%D0%A1%D0%BB%D1%83%D1%87%D0%B0%D1%8F%D1%82-%D0%9A%D0%A2%D0%91-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%80%D0%B5%D1%88%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    \n\n\n                    ", "date": "2017.09.13", "title": "Радев: Случаят КТБ трябва да се реши в България (ОБНОВЕНА)"}
{"url": "http://www.monitor.bg/a/view/78697-%D0%97%D0%B8%D0%BC%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%B1%D0%B0%D0%B1%D0%B0-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D0%B0-%D0%BE%D1%82-%D0%BA%D1%83%D0%BF%D0%B5%D1%88%D0%BA%D0%B0%D1%82%D0%B0/", "text": "Биосладката от сергиите с по-малко плод и по-скъпи\n                    Зимнината, приготвена от баба, ни излиза поне два пъти по-евтина от купешката, показа проверка на „Монитор“. Изгодата е още по-голяма, ако ползваме плодове или зеленчуци собствено производство.Компотът от праскови например в магазина излиза по около 3 лв., за буркан от 550 грама. Приготвен у дома - дори и в малко по-голям, той би ни излязъл около левче. Малко по-ниска е разликата при компотите от малини. Приготвен в къщи, бурканът от 0,8 л би ни излязъл с купени от пазара, а не набрани от Балкана, малини към 1,50 лв. В супермаркета цената му гони 3 кинта. Решим ли да си направим компот от друг полезен горски плод – боровинката, то бурканът ще ни струва около 2,50 лв., а купешкият от 680 грама върви по 4 кинта. Най-евтино би ни излязло да си направим компот от сини сливи, защото основната суровина за тях в момента на пазара може да се намери и по 60 ст. за кило. Обикновен буркан би ни излязъл не повече от 70 ст. и то при положение, че сме купили плодовете на средната цена от 1,08 лв./кг. В същото време в търговската мрежа фабрично произведеният продукт се предлага по около 1,70 лв.Направим ли си домашен конфитюр от сини сливи, той би струвал не повече от 1,50 лв. за бурканче. В търговските вериги той е с около 2 кинта по-скъпо, а бурканче с претенциите за биопроизход в специализиран магазин или от сергията на бабите на пазара би ни излязло в най-добрия случай поне петарка. Отделно в продаваните на сергиите домашни сладка плодът е много по-малко от сиропа.Голям буркан 0.8 със сладко от праскови, приготвено в къщи, би ни струвало около 2,50 лв. Три пъти по-малко количество от 360 грама върви в обикновените магазини върви по 1,80 - 2,00 лв.Доста по-малка е разликата при корнишоните в буркан. Купешките излизат около 2 лв., да си го направим у дома ще ни излезе поне 1,30 лв.Решим ли обаче да си приготвим зелен фасул в буркани, може и да се минем. Сега на пазара най-евтиният пресен зелен фасул върви по сергиите в София по около 2 лв. килото, а готовият продукт в магазина излиза по 1,85 лв. В сравнение обаче с продавания био зелен фасул, предлаган по 5,65 лв. за буркан от 600 грама, то сме на голяма печалба.Доматите за консерви по сергиите в столицата сега са по 70-80 ст. и един домашен буркан би ни струвал почти толкова. В магазините подобен буркан сега се продава по 1,58 лв.Доста по на сметка би ни излязло да си приготвим домашно кьополу. Бурканче от половин кило от него сега се продава по суперите за 4,39 лв. Килограм патладжани по пазарите в София излиза около левче, доматите са 70-80 ст, а червените чушки до 2 лв. При това положение собственото ни производство в най-лошия случай би ни излязло около двойно по-евтино.8 обикновени буркана с царска туршия биха ни стрували 16-18 лв., ако си ги приготвим у дома. По магазините опаковка от 950 грама се предлага по около 3 лв. Икономията в случая е не повече от левче. Мешаната туршия в търговските вериги върви по 3,79 лв./кг. Домашно приготвена би ни излязла поне 3 пъти по-евтино.В калкулирането на цената за домашното приготвяне на зимнината трябва да имаме предвид и разходите за ток или дърва, особено, когато правим по-големи количества за децата и внуците например. Не на последно място е редно да сложим в сметката и загубеното време.\n\n\n\n\n                    ", "date": "2017.09.13", "title": "Зимнината на баба двойно по-евтина от купешката"}
{"url": "http://www.monitor.bg/a/view/31935-%D0%A1%D0%B5%D1%87%D0%B5%D0%BC-%D0%B3%D0%BE%D1%80%D0%B0-%D1%81-%D0%BA%D0%BE%D1%80%D0%BE%D1%8F%D0%B4-%D0%B1%D0%B5%D0%B7-%D1%82%D0%B0%D0%BA%D1%81%D0%B0-%D0%B7%D0%B0-%D1%80%D0%B0%D0%B7%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8/", "text": "\n                    Промяна на наредбата за сечите в горите ускорява процесите на усвояване на повредената от корояд дървесина, съобщават от Изпълнителната агенция по горите.\n\nС влезлите в сила промени се дава възможност за незабавно започване към усвояване на дървесината, когато засегната площ е до 5%. За целта е необходимо да се изготви инвентаризационен опис на площите, който за горските територии - държавна собственост се утвърждава от директора на съответното държавно горско стопанство, държавно ловно стопанство, учебно-опитно горско стопанство. За общинските горски територии такъв опис утвърждава ръководителя на съответната общинска горска структура, а за горските територии, частна собственост на физически и юридически лица управляващия горското сдружение. В останалите случаи описът се утвърждава от директора на регионалната дирекция по горите.\n\nВ случаите, когато засегната площ е над 5 % се предвижда издаване на предписание за провеждане на санитарни или принудителни сечи. То може да се инициира от всички собственици на гори, както и регионалните дирекции по горите и лесозащитни станции в страната. За издаването му, решение се взема след проверка на терена от служител на регионална дирекция по горите или на лесозащитна станция, при възможност в присъствието на представител на държавното горско или ловно стопанство, общинската горска служба, горското сдружение. При проверката задължително следва да се събере информация, която да е достатъчна за попълване на утвърдения образец на предписание.\n\nПреценката за издаване на документа е на директора на РДГ и на директора на ЛЗС. За извършване на санитарни или принудителни сечи, за които не са издадени предписания, се изготвят план-извлечения.\n\nСрокът за провеждане на сечта се определя от лицето, издало предписанието при отчитане на становището на служителя, извършил проверката на терена и на лицето, стопанисващото съответната територия. При определяне на срока ще се има предвид сезона, през който следва да се извърши сечта, технологичните и нормативни изисквания, обема на ползването и други фактори\n\nС предимство ще се изготвят предписания за извършване на санитарни и принудителни сечи в защитени територии и зони по „Натура 2000“, райони с първи клас на пожарна опасност, насаждения в близост да урбанизирани територии и насаждения, в които дървесината е със запазени качества и осигурена достъпност.\n\nИздаването на предписания не е административна услуга и за тях не се дължат такси, подчертават от ИАГ.\n                    ", "date": "2017.09.13", "title": "Сечем гора с корояд без такса за разрешителни"}
{"url": "http://www.monitor.bg/a/view/23417-%D0%9D%D0%B5%D0%BF%D0%BE%D0%B4%D0%BA%D1%83%D0%BF%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B4%D0%B6%D0%B8%D0%B3%D0%B8%D1%82/", "text": "\n                    Нагъл шофьор опита да подкупи полицаи, за да си затворят очите и да не го глобяват за нарушение на пътя, но се оказа с белезници на ръцете.27-годишният Митко М. е спрян от служители на Второ РУ в бургаския квартал „Долно Езерово”, пише \"Флагман\". Ченгетата поискали документите на Аудито, което Митко шофирал. Мъжът отговорил, че няма такива и попитал: „Не може ли да се разберем?”. Принципните полицаи категорично отказали и започнали да пишат акт на нарушителя. Наглият ямболия обаче продължил да настоява. След като видял, че не му обръщат внимание, Митко подхвърлил 10 лв. в патрулката. Потресените полицаи веднага закопчали с белезници шофьора. Заради опита за рушвет Митко пренощувал в ареста. \n\n\n                    ", "date": "2017.09.13", "title": "Неподкупни катаджии закопчаха джигит"}
{"url": "http://www.monitor.bg/a/view/29323-%D0%90%D0%BD%D0%B3%D0%BB%D0%B8%D1%87%D0%B0%D0%BD%D0%B8%D0%BD-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D1%81%D1%8A%D0%BD%D0%B0%D1%80%D0%BE%D0%B4%D0%BD%D0%B8%D1%87%D0%BA%D0%B0-%D0%B2-%D0%A0%D0%B0%D0%B4%D0%B0%D0%BD%D0%BE%D0%B2%D0%BE/", "text": "\n                    Британски гражданин, живеещ у нас, отива на съд за убийство на своя сънародничка. Обвинението срещу Робърт Л. от село Раданово е за това, че на 12 април 2016 г. в собствената и къща нападнал 69-годишната Норма С., задигнал от нея четири златни пръстена, златна сватбена халка, златно синджирче за врата, портмоне с 650 лв., след което я убил.\n\nРобърт живее в България от 5-6 години като първоначално се занимавал със строителство. През 2015 г. със съпругата си българка изтеглили кредит от 12 500 лв., срещу ипотека на къщата им. За да може да се справят финансово, жена му започнала работа на круизен кораб и изпращала пари, а той се грижил за малолетното им дете.\n\nЖертвата му Норма С. живеела сама в къщата си, съседна на тази на Робърт. Тя отглеждала кучета, които разхождала всеки ден. Двамата подържали приятелски отношения. Обвиняемият извършвал ремонти в жилището й срещу заплащане, а когато имал нужда от пари тя му давала в заем. През 2016 г. работата на Робърт Л. намаляла и той започнал все по-често да има финансови затруднения. На 12 април 2016 г. следобед той помолил Норма С. да гледа сина му за час. След това излязъл да се разходи, пил бира в селото и се прибрал в дома си. Влизайки в помещението, където се намирала пералната машина, върху масата видял портмонето на Норма С. и решил, че може да си набави средства, като я убие и ограби. В този момент пострадалата влязла в стаята. Обвиняемият взел чук и я ударил два пъти в тила. Жената паднала до пералната машина. Обвиняемият започнал да я души с ръце, като я притискал с коляно, поставил кърпа върху лицето й и започнал да нанася нови удари с чука до като спряла да мърда. След това от портмонето й взел 600 лв. и златен пръстен. Измил се, прибрал детето от двора, качил го по стълбите в стаята му, сложил го да си легне и затворил вратата. Слязъл отново в помещението където била Норма С., свалил златни пръстени от ръцете й и взел от врата й златно синджирче. Изтичал до къщата на убитата, отключил с ключ, който имал от преди, от кухненско чекмедже взел 50 лв, намерил и златен пръстен, който също взел. След това заключил вратите и се прибрал в дома си. Натоварил тялото в ръчна количка, покрил го с покривало и отишъл до реката където изхвърлил трупа. Прибрал се и почистил следите от кръв, а чука, портмонето и парцалите, с които почиствал, събрал в чувал, които по-късно изхвърлил в контейнер край с.Самоводене. На следващият ден изчистил количката с водоструйка, отишъл в автосервиз в Полски Тръмбеш, където оставил колата си за смяна на акумулатора и продал в заложна къща, златните накити за 270 лв. Тялото на пострадалата Норма С. било намерено на 18 април от полицай при извършен обход на корекцията на реката в Раданово. Малко по-късно бил разкрит и извършителя на престъплението. По искане на прокуратурата Робърт Л. е с взета мярка за неотклонение „ задържане под стража“.\n\nПредстои насрочване на делото за разглеждане от съда.\n                    ", "date": "2017.09.13", "title": "Англичанин отива на съд за убийство на сънародничка в Раданово"}
{"url": "http://www.monitor.bg/a/view/8146-%D0%A4%D0%B0%D0%BB%D1%88%D0%B8%D0%B2%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%BE%D0%BA%D0%BE%D0%BB%D0%BE-%D0%A1%D0%B0%D0%B3%D1%80%D0%B0%D0%B4%D0%B0-%D0%A4%D0%B0%D0%BC%D0%B8%D0%BB%D0%B8%D1%8F/", "text": "\n                     От испанската полиция нарекоха лъжлива тревогата, обявена до базиликата \"Саграда Фамилия\". Това бе съобщено на официалната страница на каталунските органи на реда в Twitter.\nПо-рано бе съобщено, че специални сапьори са проверили подозрителен фургон, който е бил паркиран до базиликата. Не е било открито нищо опасно в него.\n\n\"Екипът на сапьорите завърши проверката на района около \"Саграда Фамилия\", това е било лъжлива тревога\", отбелязва се в съобщението на полицията.\n\nПо-рано полицията в Барселона съобщи, че е била отцепена базиликата и районът около нея и е започнала евакуация в рамките на антитерористична операция. По-късно излезе информация за задържането на двама души, но тя не бе потвърдена официално.\n                    ", "date": "2017.09.13", "title": "Фалшива тревога около \"Саграда Фамилия\""}
{"url": "http://www.monitor.bg/a/view/69800-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-13-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Ден на крокодила. Не бъдете жлъчни, не хапате, за да не ви захапят. Очертават се остри сблъсъци на позиции и интереси. Тълпата е неуправляема, така че стойте далече от публични изяви и социални контакти. Навлизате в рисков период и до края на деловата седмица работа и дом ще са противопоставени. Партньорите ви на едното място ще претендират за внимание, а на другото за любов. Дано не сте подхванали и трета връзка, която вече ще обърка съвсем нещата. Ден на ненаситните апетити в бизнеса и в любовта.Работа-5Пари-4Любов-5Късмет-5Здраве-4 Ден за реформи и нововъведения. Шефовете ще дадат предимство на тези, които покажат разбиране за актуалното, търсеното и модерното. Направете кастинг и не се отказвайте от участие в конкурсите, които никнат като гъби. Явете се с продукцията си и на панаира. Ако в този ден заминете за чужбина ще намерите работа или любов там и ще останете може би задълго. Апетитите нарастват и спрямо храната. Конкуренцията на всички нива е жестока. Започнете ремонти и реформи, които ще отворят пред вас по-добри възможности за работа и живот.Работа-5Пари-6Любов-4Късмет-5Здраве-4 Ден свързан с насилието. Всичко ще става по трудния начин. Ще се противопоставите открито на родителите или на децата. Отношенията у дома и на работното място ще се изострят до краен предел. Ще стане още по-лошо, ако противопоставите служебните на личните интереси. Контролирайте се. По незначителни поводи ще избухнат скандали, които ще се разрастват и ще доведат да прекратяване на отношения. После трудно ще се сдобрите. Не планирайте публични изяви. Тълпате е неуправляема.Работа-4Пари-4Любов-5Късмет-4Здраве-4 Денят се свързва с възможноста за коренна реформа не само в къщи, но и на работното място. Сега е момента да направите рязък завой и да прекратите всичко вредно и разболяващо, което ви смуче енергията и ви подчинява на нечия воля. Вероятни са големи и малки революции, след които с някого ще си говорите вече от дистанция или от друга гледна точка. Старото си отива, не се опитвайте да задържите статуквото. Опитайте да разберете и децата. Ден на невъзвръщенците. Заминаващите за чужбина няма да се върнат скоро.Работа-5Пари-4Любов-5Късмет-4Здраве-4 Подходът на всички нива е хищнически. Дори и кротките до момента приятели, близки и колеги няма да ви простят, ако прекалите. Ще ви се озъбят, ще ви поставят ултиматуми и ще ви накарат да постъпвате и да се държите различно. Не планирате публични изяви и изказвания. Не се знае как ще реагират много хора събрани на едно място. От една необмислена реплика може да избухнат и семейни войни. Проявете пословичната си дипломатичност. Добре опечете и сварете храната си. Бактерии и вируси също се активизират.Работа-5Пари-5Любов-5Късмет-4Здраве-5 Тежък, рисков и предизвикателен ден за родените в третата декада. Спестете си злобните коментари и забележките, ако не искате да си развалите отношенията у дома и на работното място. Ден на крокодила. Ще ви захапят на болното място. Намалете претенциите. Не е ден за разговори с шефа по повод личното ви повишение. Не водете преговори, ще ви наложат ултимативни искания. Моментът не е благоприятен да организирате и участвате в митинги и събрания. Приключвайте с обещаното, но нищо ново не започвайте.Работа-4Пари-5Любов-4Късмет-4Здраве-4 Стойте настрана от хорския шум, от разправиите на работното място и у дома. Не взимайте страна в спорове, ако не искате да си създадете проблем. Тенденцията е вие да сте този, който печели когато двама се карат. Утре няма да е така. Затова днес използвайте тихо и без излишни разговори всяка възможност и шанс. Ще приключите успешно важен етап от работата си и ще промените ситуацията във ваша полза и интерес. Проведете укрепващи процедури. Нищо да не се яде алангле. Сънищата от този ден да се тълкуват точно наобратно.Работа-5Пари-5Любов-5Късмет-4Здраве-4 Днес се блъскаме и бием с лакти и нокти за кокала. Но на вас може да се подне кокал с мръвка, ако сте внимателни. Ще притиснете някого и ще извлечете максимални ползи от разговорите си, ако са проведени на четири очи. Където се съберат много хора ще стане меле. Печалбата ще се падне на случаен принцип и съвсем не случайно доста хора ще пострадат. Не се поддавайте на гнева, запазете поне външен неутралитет и издебнете благоприятния момент за атака. Каквото приключите ще ви донесе слава и популярност.Работа-5Пари-5Любов-4Късмет-5Здраве-5 Тежък, рисков и разболяващ ден. Качвате кръвното поради скандалите у дома и на работното място. По незначителен повод ще пламнат семейни и приятелски войни, които няма да донесат нищо добро. Може да прекратите дългогодишна връзка и после да съжалявате. На всички нива тече реорганизация но не планова, а хаотична и от позиция на силата. Внимавайте с документи и пари. Не участвайте в митинги и събрания. Неблагоприятно за хирургически интервенции на крайниците. Проведете укрепващи процедури.Работа-4Пари-4Любов-5Късмет-4Здраве-4 Денят е благоприятен за приключване, а не за старт на нови инициативи и работни проекти. На всички нива тече преразпределение на средства, енергия и ресурси. Ще се водят битки от позиция на силата. И на работното ви място предстои реорганизация, в която трябва да се влючите още днес, защото в следващите два дни ще ви отнемат инициативата. Време е за ремонти, преместване и промяна в планове, предписания и нормативни актове. На заден план остават саможертвата, покаянието и прошката. Никой на никого не прави отстъпки.Работа-5Пари-5Любов-4Късмет-5Здраве-4 Силен и печеливш ден за родените в третата декада. Ще получите награди за добре свършената работа. Не бързайте да разпределяте печалбата. Запазете повечето екстри и пари за себе си. Така след време ще може да помогнете на близките и децата в много по-належащ момент. Не подписвайте нови договори. Утре ще ви предложат по-добри оферти. Апетитите са изострени, стремежът е да посегнеш на чуждото, така че не афиширайте придобивките си. Бъдете внимателни и с храната. Яжте всичко добре опечено и сварено.Работа-5Пари-5Любов-4Късмет-4Здраве-5 Битките навън се преместват и в телата ни. Вероятни са зарази и вирусни инфекции при неспазване на хигиената. И в отношенията с околните трябва да се спазват писани и неписани правила, ако не искате да си докарате разправии и проблеми. Родените в третата декада няма да минат без конфликти у дома и на работното място. Тава, което сте оставили без надзор ще овладее положението и ще направи поразии. Не се поддавайте на гнева и не действайте първосигнално. Не рискувайте в нищо и за нищо.Работа-4Пари-4Любов-5Късмет-4Здраве-4 Личната ви година е петица. Сега е момента за пътуване, смяна на дом и населено място и опит за устройване в чужбина. Не оставайте в позицията, която вече не ви устройва или по някакъв начин ви вреди. Освободете се от оковите на миналото. В следващата гоина ще се окопавате и разширявате на нова и благодатна почва.Родените днес са хора с хищническа природа. Нищо няма да отстъпват на братята и сестрите си. Ще искат всичко и на момента. Притежават агресивна форма на мисълта. Може да станат много добри журналисти. Ще поставят парливите въпроси на масата за преговори и няма да ви оставят на мира докато не получат своето.Избягвайте контактите с партньора. Може да се появят деца с генетични мутации. Заченатите днес ще се срещнат със злото още в момента на зачатието. Ще водят цял живот тежки битки и няма да им остане време за лично щастие и спокойствие.\n\n\n                    ", "date": "2017.09.13", "title": "Хороскоп за 13 септември, сряда"}
{"url": "http://www.monitor.bg/a/view/25353-%D0%9C%D0%97-%D0%BD%D0%B0%D0%BF%D1%80%D0%B0%D0%B2%D0%B8-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BD%D0%B0-%D0%BC%D0%B5%D1%81%D1%82%D0%B0%D1%82%D0%B0-%D0%B7%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B0%D0%BD%D1%82%D0%B8/", "text": "\n                    Министерство на здравеопазването създаде регистър на обявените от лечебните заведения места за специализации в системата на здравеопазване, съобщиха от ведомството. На 05 юни 2017 г., на среща с д-р Деян Попов и д-р Радислав Наков, представители на Асоциацията за развитие на медицинската общност (АРМО) и Нези Низамова – председател на Асоциацията на студентите-медици в България – София (АСМБ – София) министър Николай Петров пое ангажиментът да създаде организация, така че достъпът до обявените от лечебните заведения места за специализация да бъде максимално улеснен, поясниха от тамДо момента лекарите бяха принудени да търсят необходимата им информация през електронните страниците и администрациите на лечебните заведения. След разпореждане на министър Петров на всички акредитирани за провеждане на специализации лечебни заведения е вменено да подават актуална информация за обявените при тях места, които администратор публикува в регистъра на МЗ.Регистърът е на . \n                    ", "date": "2017.09.13", "title": "МЗ направи регистър на местата за специализанти"}
{"url": "http://www.monitor.bg/a/view/38803-%D0%A0%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%BE%D1%82-%D0%B3%D1%80%D1%83%D0%BF%D0%BE%D0%B2%D0%B0%D1%82%D0%B0-%D1%84%D0%B0%D0%B7%D0%B0-%D0%BD%D0%B0-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Ураганът ПСЖ отвя „Селтик“, Моуриньо загуби Погба за седмици\n                    „Манчестър Юнайтед“ пък се завърна с пирова победа в Шампионската лига. „Червените дяволи“ биха с 3:0 „Базел“, но най-скъпият им футболист Пол Погба получи травма и ще е аут за няколко седмици. „Съжалявам за контузията, но няма да седнем и да плачем, ядосан бе Моуриньо след успеха. - След втория гол отборът престана да се държи сериозно на терена и правеше грешки. Играчите започнаха с някакви фантазии, футбол от плейстейшъна! Не харесвам използването на всякакви финтчета и трикчета на терена. Трябва да уважаваш съперника и ще говоря с играчите“, афектиран бе Специалния.Мултимилионната селекция на ПСЖ пък също започна ударно в Шампионската лига, потвърждавайки заканата на Неймар, че този сезон именно парижани ще вдигнат троея. Французите минаха с 5:0 в гостуването на „Селтик“. Бразилецът вкара гол, един добави другото ново попълнение Килиан Мбапе, Кавани отбеляза още два, а за финал Лустиг си отбеляза автогол. Очаква се УЕФА да наложи и сериозна санкция на „Селтик“, тъй като фен нахлу на терена и се опитна да ритне Мбапе, но бе спрян от стюардите.Любопитното е, че авантюрата на демонстриралия гигантски амбиции „Карабах“ започна катастрофално. Преди старта на Шампионската лига азербайджанците се канеха, че ще спечелят групата си, но започнаха с... 0:6 от „Челси“.Бенфика - ЦСКА Москва 1:2 (1:0 Сеферович 50, 1:1 Витиньо 63-д., 1:2 Жамалетдинов 71)\nМанчестър Юнайтед - Базел 3:0 (1:0 Фелаини 35, 2:0 Лукаку 53, 3:0 Рашфорд 84)Байерн Мюнхен - Андерлехт 3:0 (1:0 Левандовски 12-д., 2:0 Тиаго 65, 3:0 Кимих 90)\nСелтик - Пари Сен Жермен 0:5 (0:1 Неймар 19, 0:2 Мбапе 34, 0:3 Кавани 40-д., 0:4 Лустиг 83-авт., 0:5 Кавани 85)Челси - Карабах 6:0 (1:0 Педро 5, 2:0 Дзапакоста 30, 3:0 Аспиликуета 55, 4:0 Бакайоко 71, 5:0 Батшуай 76, 6:0 Медведев 82 – авт.)\nРома - Атлетико Мадрид 0:0Барселона - Ювентус 3:0 (1:0 Меси 45, 2:0 Ракитич 56, 3:0 Меси 69)\nОлимпиакос - Спортинг Лисабон 2:3 (0:1 Думбия 2, 0:2 Желсон Мартинш 13, 0:3 Бруно Фернандеш 43, 1:3 Пардо 89, 2:3 Пардо 90)\n\n\n                    ", "date": "2017.09.13", "title": "Меси разпечата Буфон след 315 минути, „Барса“ гази 3:0 (ОБНОВЕНА)"}
{"url": "http://www.monitor.bg/a/view/14923-%D0%A0%D0%B5%D0%BA%D0%BE%D1%80%D0%B4-%D0%BF%D0%BE-%D0%9A%D0%BE%D0%BC%D0%95%D0%BC%D0%B8%D0%BD%D0%B5-%D0%BF%D1%80%D0%B0%D1%82%D0%B8-%D0%B4%D0%B2%D0%B0%D0%BC%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Борислав Йорданов постави нов рекорд от 2 дни, 22 часа и 49 минути по скоростно преминаване на маршрута „Ком-Емине“ с велосипед. Той тръгна с колелото си от връх Ком на 10 септември и финишира на 13 септември сутринта на нос Емине. По целия маршрут Йорданов имаше подкрепата на свои колеги колоездачи, а в най-тежкия участък между хижа Добрила и връх Ботев се включи и Антония Григорова, която преди месец постави рекорд с бягане по същия маршрут.Поставянето на велорекорда обаче бе съпроводено и с една счупена ръка, двама в болница и един счупен автомобил. Калин Русев - основател на клуб \"Велораптор\" и организатор на \"Велоносен поход\", пострада при тежко падане в деня преди финала. Той счупи кост на ръката си и му се наложи да продължи да кара още час и половина докато стигне автомобил, който да го закара в болница за наложилата се операция. Броени минути преди финала пострада и един от придружаващите автомобили на екипа, който спука картер. На самия финал имаше и друг инцидент - един от придружаващите колоездачи колабира и беше откаран по спешност в болница.\n\n\n                    ", "date": "2017.09.13", "title": "Рекорд по Ком-Емине прати двама в болница"}
{"url": "http://www.monitor.bg/a/view/20335-18%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D0%BB%D0%B0%D1%81%D0%B8%D1%80%D0%B0-%D0%A1%D0%BB%D0%BE%D0%B2%D0%B5%D0%BD%D0%B8%D1%8F-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB/", "text": "\n                    18-годишният Лука Дончич вкара 27 точки и овладя 9 борби за победата на Словения над Латвия със 103:97 на 1/4-финалите на европейското първенство по баскетбол за мъже в Истанбул. Младокът от „Реал“ (М) продължава да впечатлява с изявите си Стария континент като до момента има средно по 15,7 точки, 7,7 борби, 3,1 асистенции, 1,0 отнети топки и 0,3 чадъра на първенството.„Той е най-добрият за възрастта си. Всъщност е най-добрият от 18 до 25 години. Толкова е млад, а играе с такава увереност. Той е диамант за европейския баскетбол. Всички са щастливи, че е с нас“, възторгна се след победата и капитанът на Словения Горан Драгич, който след европейското ще предаде лентата именно на Дончич.В полуфинала Словения ще има тежка задача срещу защитаващия титлата си тим на Испания, който се справи с Германия с 84:72. С „дабъл-дабъл“ от 28 точки и 10 борби за иберийците завърши Марк Гасол, а брат му Пау добави 19 т.Тази вечер в другите два 1/4-финала ще играят Гърция срещу Русия и Италия срещу Сърбия.\n\n\n                    ", "date": "2017.09.13", "title": "18-годишен класира Словения на полуфинал"}
{"url": "http://www.monitor.bg/a/view/7267-%D0%9C%D0%B5%D0%B9%D1%83%D0%B5%D0%B4%D1%8A%D1%80-%D1%81%D0%B8-%D1%85%D0%B2%D0%B0%D0%BD%D0%B0-%D1%82%D0%BE%D0%BF%D1%81%D1%82%D1%80%D0%B8%D0%B9%D0%BF%D1%82%D0%B8%D0%B7%D1%8C%D0%BE%D1%80%D0%BA%D0%B0/", "text": "Макгрегър се диви на суперяхта, завижда на руски милиардер\n                    Съперниците в боксовия \"Мач на века 2\" Флойд Мейуедър и Конър Макгрегър се отдадоха на различни разтоварващи удоволствия, след като прибраха част от грандиозните си хонорари. Непобеденият в 50 мача 40-годишен Мейуедър беше забелязан да излиза с известната като най-добра стриптийзьорка в САЩ Ред Роуз. Те бяха засечени още след победата на американеца над ММА звездата от Ирландия, а по-късно всички жълти издания се питаха дали това е началото на нова връзка за най-богатия спортист на света.След мача двамата се появиха в обиколка на скъпи магазини. Версиите са, че или боксьорът отново е хлътнал, или че привлича топстриптийзьорката за атракция в някой от нощните клубове, които притежава в Лас Вегас.Г-н Пари, както е известен Мейуедър, обаче не разкри нищо подобно при участието си в тв шоуто \"Невероятни кукли\", което се излъчва по YouTube канал. Интервюто беше пред неговия стриптийз клуб Girl Collection. На въпроса на водещия Диего за личния му живот Флойд отговори загадъчно: \"Колко жени има край мен ли? Не зная точно, може би 7. Аз просто не мога да бъда лоялен само към една жена. С едни излизам, с други пътешествам, зависи колко са наблизо.\" Мистър Мъни уточни обаче, че има 25 автомобила, сред които \"Бугати\" и \"Ферари\". Той потвърди, че мачът му с Макгрегър е бил последен и е бил част от голямата му житейска битка за пари. А когато стана дума за банковите му сметки, небрежно призна: \"В едни имам по $200 млн., в други - 300, в разни сметки различно...\"Макгрегър пък разтоварва в испанския курорт Ибиса с приятелката си Дий Девлин, малкият им син Конър младши и сестрата на Дий - Аоиф. Ирландецът започна щедро да харчи своите $100 млн. от мача (според \"Сън\" е взел от тях само 23,5 млн.), но се почувства като последен бедняк при вида на нещо, което го накара искрено да завижда. Това беше яхтата на руския милиардер Андрей Мелниченко, чието богатство се оценява на $10,8 млрд. Яхтата \"А\" струва $360 млн., дълга е 142 метра, има 3 мачти по 90 метра и е най-скъпата и най-голямата в света. След като я обиколи с джет, направи десетки селфита и се качи на борда й, Макгрегър качи снимка в Инстаграм, под която се обърна към невръстния си син с думите: \"Трябва да си осигуриш богат живот, момчето ми. Ето, това е истинска шестица!\" \n\n\n                    ", "date": "2017.09.13", "title": "Мейуедър си хвана топстрийптизьорка"}
{"url": "http://www.monitor.bg/a/view/86955-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%91%D0%B5%D1%80%D0%B1%D0%BE-%D0%A2%D0%BE%D0%B9-%D0%B5-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D0%BF%D0%BE-%D1%82%D0%B5%D1%80%D0%B5%D0%BD%D0%B0/", "text": "\n                    Треньорът на новия отбор на Димитър Бербатов Рене Мюленстийн похвали българина и каза, че очаква много от него и другия нов в тима си Уес Браун.Мюленстийн работи с двамата в „Манчестър Юнайтед“ и не скри, че много се радва отново да е с тях в индийския „Керала Бластърс“. \"И двамата бяха много ентусиазирани да дойдат да играят футбол в Индия, коментира холандският спец. - Както знаем, много от феновете на „Керала“ са фенове и на „Манчестър Юнайтед“ и заедно се надяваме да донесем нещо от онзи велик английски отбор. Страхотно е отново да работя с тях, защото те ще донесат много опит и качество в отбора. Знаем какво да очакваме едни от други. Специално Бербатов е като художник по терена, който твори с действията си. Истинска наслада е да се наблюдава играта му и съм убеден, че феновете ще са доволни“, допълни Мюленстийн. В момента Бербо още е в България, като ще се присъедини към новия си тим в края на месеца.\n\n\n                    ", "date": "2017.09.13", "title": "Треньорът на Бербо: Той е художник по терена"}
{"url": "http://www.monitor.bg/a/view/7375-%D0%90%D1%80%D1%88%D0%B0%D0%B2%D0%B8%D0%BD-%D1%81%D1%8A%D1%81%D0%B5%D1%87%D0%B5-%D1%82%D0%B8%D0%BC%D0%B0-%D0%BD%D0%B0-%D0%A1%D1%82%D0%BE%D0%B9%D1%87%D0%BE-%D0%9C%D0%BB%D0%B0%D0%B4%D0%B5%D0%BD%D0%BE%D0%B2/", "text": "\n                    Бившата звезда на руския национален отбор и на „Арсенал“ Андрей Аршавин все още не е сложил край на професионалната си кариера и в момента носи фланелката на казахстанския тим „Кайрат“ (Алмати). 36-годишният нападател дори отбеляза гол в последния мач на тима си - 3:1 у дома срещу водения от Стойчо Младенов „Кайсар“. В добавеното време включилият се от пейката за отбора си Аршавин оформи крайния резултат с хубав удар от въздуха, след като бе изпуснат от отбраната на гостите в наказателното поле.Аршавин и компания са най-сериозният конкурент за титлата на водения от друг български специалист - Станимир Стоилов, „Астана“. „Кайрат“ е втори в класирането след 26-ия кръг с 59 точки. Лидерът „Астана“ е с 60 точки, но и с два мача по-малко, като в последната си срещу разгроми като домакин със 7:0 „Атирау“. В следващия кръг (18 септември) „Астана“ на Мъри Стоилов ще гостува на „Кайсар“ и Младенов, чийто тим е на шесто място в класирането.\n\n\n                    ", "date": "2017.09.13", "title": "Аршавин съсече тима на Стойчо Младенов"}
{"url": "http://www.monitor.bg/a/view/42780-%D0%9F%D1%80%D0%B0%D0%B2%D1%8F%D1%82-%D1%82%D1%8A%D1%80%D0%B3%D0%B0-%D0%B7%D0%B0-%D0%B1%D0%B0%D0%B7%D0%B8%D1%82%D0%B5-%D0%BD%D0%B0-%D0%A6%D0%A1%D0%9A%D0%90-%D0%B4%D0%BE-3-%D1%81%D0%B5%D0%B4%D0%BC%D0%B8%D1%86%D0%B8/", "text": "\n                    Mинистерският съвет одобри създаването на ново държавно дружеството - \"Сердика спортни имоти\" ЕАД. Капиталът на дружеството, на което държавата е едноличен собственик, се формира чрез апортиране на имотите – спортен комплекс \"Българска армия\", спортно-тренировъчна база – „Панчарево“, спортен комплекс \"Червено знаме\" и част от спортен комплекс \"Къро\". Имотите са собственост на Министерството на младежта и спорта и до този момент не са включени в капитала на нито едно от съществуващите дружества, на които министерството е принципал. Така на практика държавата вече може да организира търга за отдаване на концесия на базите на фалиралия ЦСКА. С организацията на процедурата се нагърбва ведомството на Красен Кралев, а срокът по закон е до 3 седмици.„За споменатите обекти ще се търси модернизация на принципа на публично-частното партньорство“, обявиха от спортното министерство.Очаква се за базите на ЦСКА да наддават два клуба – сегашният ползвател ЦСКА-София и аматьорският ЦСКА 1948, който се състезава в Трета лига.В ръководството на новото дружество са трима души - Мариана Петрова, Людмил Лазаров и Александра Левянска.\n\n\n                    ", "date": "2017.09.13", "title": "Правят търга за базите на ЦСКА до 3 седмици"}
{"url": "http://www.monitor.bg/a/view/16287-%D0%A7%D0%B0%D0%BA%D0%B0%D1%82-%D1%81-%D0%98%D1%81%D1%82%D0%BE%D1%80%D0%B8%D1%8F-%D1%81%D0%BB%D0%B0%D0%B2%D1%8F%D0%BD%D0%BE%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BB%D0%B5%D0%B3%D0%B5%D0%BD%D0%B4%D0%B8%D1%82%D0%B5-%D0%BD%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    Легендите от испанския гранд „Барселона“, които ще се изправят срещу отбора на Христо Стоичков на 20 септември на стадион \"Берое\" в приятелски демонстративен мач, ще бъдат специални гости на кмета на Стара Загора Живко Тодоров в една от най-големите забележителности в града. Регионалният исторически музей ще посрещне именитите футболисти с многобройни културни артефакти от българското наследство.В деня на грандиозното футболно шоу „Дрийм тиймът“ на каталунците ще има възможността да разгледа над 120 000 културни експоната, изключителни по своята стойност. Сред уникалните вещи е и оригинален препис на Паисиевата \"История славянобългарска\" от 1837 година. Футболните величия, придружени лично от кмета Тодоров, ще се запознаят с богатата 110-годишна история на Старозагорския музей, който е сред най-старите в Европа. Само броени часове след специалната визита в музея пък футболистите на „Барселона“ ще излязат на терена. Билетите за мача, в който участие ще вземат множество популярни имена, се продават в мрежата на „Ивентим“ и са пред изчерпване. Цената им е от 30 до 80 лева. \n\n\n                    ", "date": "2017.09.13", "title": "Чакат с „История славянобългарска“ легендите на „Барселона“"}
{"url": "http://www.monitor.bg/a/view/2561-%D0%9C%D0%B5%D0%B4%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%9F%D0%BE%D0%BB%D1%88%D0%B0-%D1%89%D0%B5-%D0%B3%D0%BE%D0%BD%D1%8F%D1%82-%D0%BA%D0%B2%D0%BE%D1%82%D0%B8-%D0%B7%D0%B0-%D0%A2%D0%BE%D0%BA%D0%B8%D0%BE/", "text": "\n                    Председателят на Българската федерация по гребане Свилен Нейков заяви, че медалистите от европейското първенство за младежи до 23 г. в Полша са надеждите ни за спечелване на олимпийските квоти след 2 години. \"Те са нашият потенциал, няма други, които да кандидатстват\", призна Нейков.Гребците, на които България ще разчита за Токио, се завърнаха с пълен комплект медали от европейското. Това са шампионът на скиф Борис Йотов, сребърната медалистка на скиф Десислава Георгиева и двойката без рулеви Рангел Кацарски и Станимир Халаджов, които взеха бронз. Те също споделиха, че се надяват да вземат визи за участие за игрите през 2020 г. \"Този медал ми дава стимул за тренировки за по-големи състезания и квоти за олимпиадата\", каза европейският шампион Борис Йотов.Любопитното е, че двойката без рулеви се е събрала само месец преди състезанието. За да могат двамата да тренират повече и имат по-големи шансове за успех, Станимир е кандидатствал за студент в Пловдив, откъдето е партньорът му Рангел Кацарски.\n\n\n                    ", "date": "2017.09.13", "title": "Медалистите от Полша ще гонят квоти за Токио"}
{"url": "http://www.monitor.bg/a/view/33754-%D0%A1%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%BD%D0%B5%D0%B2%D0%BE%D0%BB%D0%B8-%D0%B7%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B8%D0%B3%D1%80%D0%B0%D1%87%D0%B8%D1%82%D0%B5-%D0%B2%D0%B8%D1%81%D1%8F%D1%82-5-%D1%87%D0%B0%D1%81%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE/", "text": "Групата ни е достойна за Шампионската лига, оплака се Петричев\n                    Сериозни самолетни неволи объркаха плановете на „Лудогорец“ преди първия мач на тима от група „С“ на Шампионската лига. Двубоят срещу турския „Истанбул“ е утре вечер от 20 часа на стадион „Фатих Терим“, като ще бъде излъчван пряко по БНТ. Съдия на мача е шведът Стефан Йоханесон.Заради проблемите „Лудогорец“ излетя с 5-часово закъснение от Варна, което вбеси ръководството на тима. Оказа се, че самолетът, който трябваше да превози тима до Истанбул, е получил техническа повреда на път от Загреб и се е върнал обратно в хърватската столица. Шефовете на „орлите“ реагираха незабавно и веднага намериха нова машина, която успя да дойде от Букурещ и да направи чартърния полет. Заради неволите обаче се наложи играчите да обядват на крак на летището, а не в луксозния им хотел, както бе по план. Освен това Моци и компания се лишиха от времето за следобедна почивка, като директно от летището се отправиха за тренировка.Забавянето изнерви изпълнителния директор Ангел Петричев, който изрази и недоволството си от силната група, в която е „Лудогорец“. Както е ясно, освен срещу турския „Истанбул“ българският шампион ще мери сили срещу германския „Хофенхайм“ и португалския „Брага“. „Неприятна е тази ситуация със самолета, но се случват такива неща и на най-големите отбори, никой не е застрахован, коментира Петричев. - Ние сме в група, която е достойна за Шампионската лига. Ще бъде много трудно, но имаме сили да излезем от нея. Нашите съперници разполагат с много класни играчи и със сигурност имат големи амбиции. Аз обаче вярвам във възможностите на нашите момчета, защото те натрупаха доста опит в Шампионската лига и играха срещу именити съперници. В клуба постоянно пристигат заявки от българи в чужбина, които искат да ни подкрепят в гостуванията. За момента най-много са тези за мача с „Хофенхайм“ в Германия“, допълни изпълнителният директор на „Лудогорец“.Треньорът Димитър Димитров-Херо пък отказа коментар на българските журналисти, като отсече, че ще говори единствено на задължителната пресконференция в Турция. Той изненадващо остави извън групата Върджил Мисиджан, който явно е гласен за трансфер. В групата от 19 играчи пък попадна младата надежда Светослав Ковачев. Аут е новото попълнение Рафаел Форстър, който остана в Разград.\n\n\n                    ", "date": "2017.09.13", "title": "Самолетни неволи за „Лудогорец“, играчите висят 5 часа на летището"}
{"url": "http://www.monitor.bg/a/view/23148-%D0%92%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B8%D1%82%D0%B5-%D0%B4%D0%BE-23-%D0%B3-%D0%B1%D0%B8%D1%85%D0%B0-%D0%B8-%D0%9A%D1%83%D0%B1%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "Само 7 от женския ни отбор ще играят в контролите със Сърбия\n                    Женският национален отбор на България до 23 г. записа трета поредна победа на световното първенство в Любляна (Слвн). Състезателките на треньора Антонина Зетова постигнаха невероятен обрат срещу тима на Куба, като спечелиха мача с 4:3 гейма (-10,-12,-11, 10, 10, 11, 6), след като губеха с 0:3. С това те стигнаха само на една победа от класиране за полуфиналите, в които играят първите 4. Те запазиха второто си място в група В с 8 т. преди утрешния двубой от 19.00 ч. с лидера Бразилия, който има 9 т. Зад тях пък са националките на Турция с 6 т., с които е последната им среща в петък от 19.00 ч.Най-силно срещу кубинките игра пак Силвана Чаушева, която направи 18 точки (3 блока). След нея с 16 (2 блока) се нареди Мирослава Паскова. За кубинките с по 15 т. завършиха Аяма Монталво (4 блока) и Хейди Алварес (2 блока). Статистиката показа 50:44 т. за България от атака, 8:14 от блокада, 7:3 аса и 28:21 от грешки на противника.\"Момичетата бяха изключително напрегнати в началото, защото много искаха победата, коментира Зетова. - Затова те не играеха добре. В този формат с тези бързи геймове е трудно да наваксаш. Много скоро изоставахме с 0:3 и беше трудно да го осъзнаем. Мисля, че резeрвната разпределителка Мирела Шахпазова обърна мача. Много съм щастлива, че разполагам с две равностойни състезателки на този пост. В крайна сметка най-важен е резултатът и сме щастливи от победата.\"Старши треньорът на женският ни отбор Иван Сеферинов пък сподели на пресконференция, че е притеснен от факта, че не може да използва всичките си състезателки в подготовката за европейското в Азербайджан и Грузия от 22 септември до 1 октомври. Поне 5 от играещите в тима до 23 г. трябва да попълнят състава, а от другите Нася Димитрова и Диана Ненова имат проблеми с болки в кръста и едва ли ще са във форма. Така в двете контроли със Сърбия на практика ще играят само 7-8 състезателки и няма да има възможност за смени, уточни капитанката Елица Василева. Сеферинов е амбициран в първия мач на Евро'17 нашите да бият Украйна и да не изпаднат от групата, в която са още Русия и Турция. Ако пък минат във втората фаза, вероятно ще играят с Германия, Полша или Азербайджан.\n\n\n                    ", "date": "2017.09.13", "title": "Волейболистките до 23 г. биха и Куба на световното"}
{"url": "http://www.monitor.bg/a/view/72769-%D0%9D%D0%BE%D0%B2%D0%B8%D1%8F%D1%82-%D0%B2-%D0%9B%D0%B5%D0%B2%D1%81%D0%BA%D0%B8-%D0%B5-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4-%D0%BD%D0%B0-%D0%93%D0%B0%D1%80%D0%B8-%D0%A0%D0%BE%D0%B4%D1%80%D0%B8%D0%B3%D0%B5%D1%81/", "text": "Буш: Забавно ми е как фенове ме псуват във Фейсбук\n                    „Левски“ взе 14-и нов футболист, след като договор с клуба подписа Жерсон Кабрал. Холандското крило парафира за 2 години със „сините“ и идва като свободен агент. За последно той е играл в елитния френски „Бастия“.Веднага след подписа пък Кабрал разкри нещо много любопитно. Оказа се, че той е братовчед на бившия играч на „Левски“ Гари Родригес. Именно Гари пък е убедил Кабрал да избере офертата на „сините“ и да дойде в България.„Във форма съм, готов съм да играя още в следващия мач, коментира новото попълнение на „Левски“. - Моят братовчед Гари Родригес играеше в „Левски“ и ми е казвал само хубави неща за клуба. Освен това забелязах, че българският тим взима много добри играчи и има високи цели, нямам търпение да дебютирам“, коментира още халфът, който разкри, че е говорил с Делио Роси и е получил уверения, че ще бъде ключов играч в отбора.В същото време друго ново попълнение на „Левски“ - Серджиу Буш, засипа с похвали „сините“ фенове. Румънецът разкри, че не е очаквал толкова топло посрещане на „Герена“, след като е носил екипа на ЦСКА. „Усещам подкрепата на левскарите и това ме радва, щастлив съм. Да, има фенове на ЦСКА, които ме псуват и обиждат във Фейсбук, но това ме забавлява. Не съм мислил дали ще се зарадвам, ако вкарам гол във вечното дерби. Но съм убеден, че искам да го направя“, призна Буш.От „Левски“ пък пуснаха в продажба билетите за мача със „Септември“. Двубоят на „Vivacom Аrena – Георги Аспарухов“ е на 15 септември от 20 часа. Цената на пропуските е от 7 до 70 лева, като най-евтините талони са за сектор „Б“, а най-скъпите са за ложата, като включват и кетъринг. Мачът е много важен за тима на Делио Роси, който след загубата от „Ботев“ изостава на 4 точки от „Лудогорец“ и на 5 от лидера ЦСКА-София.\n\n\n                    ", "date": "2017.09.13", "title": "Новият в „Левски“ е братовчед на Гари Родригес"}
{"url": "http://www.monitor.bg/a/view/56157-%D0%9A%D0%BE%D0%B1%D1%80%D0%B0%D1%82%D0%B0-%D0%A9%D0%B5-%D0%BE%D0%BF%D1%80%D0%B0%D0%B2%D1%8F-%D1%82%D0%B0%D0%B7%D0%B8-%D0%B4%D0%BE%D0%BB%D0%BD%D0%B0-%D0%BF%D0%BE%D1%81%D1%82%D1%8A%D0%BF%D0%BA%D0%B0/", "text": "\n                    След като стана ясно, че сайтът за онлайн продажби на билети за боксовия мач Джошуа - Пулев е затворен за българи, Кобрата реагира в своя профил във Facebook така: \"Обръщам се към всички хора, които искат да ме подкрепят в мача срещу Антъни Джошуа. Днес научих за този проблем и съм много озадачен! Не искам да си мисля, че българите, които обичат бокса в България и искат да бъдат на този исторически мач, са дискриминирани нарочно! Ще направя всичко възможно тази долна постъпка да бъде коригирана веднага! Чакам ви на стадиона! 28-ми октомври, Кардиф.\"Само за един ден след пресконференцията на Джошуа и Пулев в Кардиф организаторите на боя за световните титли на WBA, IBF и IBO продадоха над 70 000 от пуснатите 74 000 билета. Сайтът stubhub.co.uk обаче остана забранен за контакти с източници по интернет от България и днес. Така феновете на бокса ни ще могат да стигнат до мача на 28 октомври само, ако дадат заявка от адрес в друга страна.Световният шампион Антъни Джошуа пък сподели за Daily Mail, че ще взема пример от нокаутирания от него на 29 април Владимир Кличко и има намерение да продължи своята кариера, докато стане на 40 години.„Ако мога да предсказвам бъдещето или да планирам, разбира се, че бих искал да се бия и на 40, каза той. - Това е нормално желание. Сега нашият свят е изпълнен с различни начини на почивка и възстановяване. Заради това можем да ползваме по-дълго нашите тела в сравнение с преди. Искам да използвам тези постижения на науката, за да се бия колкото се може по-дълго.“\n\n\n                    ", "date": "2017.09.13", "title": "Кобрата: Ще оправя тази долна постъпка"}
{"url": "http://www.monitor.bg/a/view/75636-%D0%97%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D1%81-35-%D0%BC%D0%BB%D0%BD-%D0%BB%D0%B2-%D0%B4%D0%B5%D1%84%D0%B8%D1%86%D0%B8%D1%82/", "text": "Фармакомпаниите й дават отстъпки за 130 млн. лв. от лекарства\n                    35 млн. лв. е очакваният дефицит в бюджета на националната здравноосигурителна каса за тази година. Това стана ясно от думите на председателя на съвета Кирил Ананиев след заседание на Надзорния й съвет. Според него трябва да се въведат мерки за оптимизиране на разходите за лекарства. Той обаче не уточни, какви точно трябвая да бъдат те.\n\nПо думите му контролът от страна на здравноосигурителната институция в това отношение е минимален, а общият преразход в бюджета на касата за лекарства е 213 млн. лева.\n\nМеждувременно от Асоциацията на научноизследователските фармацевтични производители в България (ARPharM) съобщиха, че фармацевтичните компании ще предоставят на НЗОК през 2017 г. отстъпки в цените на медикаментите на обща стойност 130 млн. лева. Допълнително фарма индустрията ще компенсира доплащането на пациентите за лекарства с още 60 млн. Лева.\n\nНа фона на най-ниските цени на производител в Европейския съюз, през 2017 г. фармацевтичните компании ще предоставят на НЗОК компенсация на разходи за лекарства под формата на отстъпки на стойност 130 милиона лв. (при 47 милиона за 2015 г. и 87 милиона за 2016 г.). Допълнително, фармацевтичните компании ще компенсират чрез отстъпки към търговци на едро и дребно доплащането от пациенти за лекарства на стойност 60 милиона лева, чрез програми за подобряване на достъпа за частично заплащани от НЗОК медикаменти, сред които такива в областта на респираторни заболявания, диабет, ревматология, хепатит C, кардиология и неврология.\n\nФармацевти обясниха, че плащанията на НЗОК за лекарства нарастват поради обективни причини – застаряващо население, повишена заболеваемост, но и удължена преживяемост в резултат на достиженията на медицината и навлизането на нови технологии.\n\nОт началото на 2016 г. нови лекарствени терапии се заплащат от касата само след положителна оценка на здравните технологии и след предоставяне на отстъпка в полза на НЗОК – подход, който не се прилага по отношение на други медицински услуги, медицински изделия и технологии.\n\n \n                    ", "date": "2017.09.13", "title": "Здравната каса с 35 млн. лв. дефицит "}
{"url": "http://www.monitor.bg/a/view/56480-%D0%94%D0%B5%D0%BF%D1%80%D0%B5%D1%81%D0%B8%D1%8F-%D0%BF%D0%BE%D1%82%D0%B8%D1%81%D0%BA%D0%B0-1-%D0%BC%D0%B8%D0%BB%D0%B8%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0/", "text": "Безсъние и липса на радост от живота са първите симптоми\n                    Около 8 на сто от българите на възраст 18 и повече години страдат от различни форми на депресивни симптоми, показват данни на Евростат. По неофициални данни у нас около 1 милион българи страдат от различни форми на депресия. Тя ги притиска най-вече през есента, когато светлата част на деня започне да се скъсява.Според статистиката на Националния център по обществено здраве и анализи годишно в страната се регистрират не по-малко от 120 000 пациенти с психични разстройства.в депресивните разстройства: около 8 на сто от нежния пол, според анализа на Евростат, изпитват депресивни симптоми срещу 5,5 на сто от мъжете. По-високите нива на образование са свързани и с по-ниски темпове на депресивни симптоми, показват още данните.Честотата на депресиите се увеличава през есента и пролетта. Това не е мит, а реалност, предупреждава д-р Цветеслава Гълъбова – директор на Държавната психиатрична болница в Курило. Същото важи и за психичните разстройства, допълни тя.Този факт няма връзка с витамин D, каквото заблуждение битува, тъй като през лятото сме били достатъчно на слънчева светлина. За депресивните състояния роля играят много фактори, които в съвкупност довеждат до това заболяване.Като едни от водещите, д-р Гълъбова посочи изтощение на организма, предразположеност и скъсяването на светлата част на деня.Когато психолозите и психиатрите говорят за депресия, имат предвид тежкото състояние, което не преминава повече от две седмици.защото сме се скарали с гаджето, не са депресия. Те отшумяват, уточни психиатърката.Категоричните симптоми след двуседмичния период са лошо настроение, като постоянно намалява способността за работа, безсъние и нежелание за хранене. Случва се обаче в депресивно състояние човек да започне да се тъпче с прекомерно много храна. Твърде характерен признак е, че човек не получава удовлетворение от всекидневните дейности, не го радва нищо, започва да се самоизолира, стреми се да не се среща с хора. Безпричинният плач, задълбочаващото се безпокойство, идея за тежка вина говорят категорично, че депресията се задълбочава.Човек не бива да се изоставя да стигне до тях. Ако някои от тези симптоми продължат повече от две седмици, трябва да потърси помощ от психиатър или психолог, подчерта д-р Цветеслава Гълъбова. В никакъв случай не бива да се взимат успокоителни на своя глава, предупреди тя.Сайтове с всякакви предложения за психологическа подкрепа изобилстват в интернет – мрежата в България.По думите на д-р Гълъбова, не бива да им се доверяваме преди да сме се убедили, че посочените в тях лица не са измамници. Като най-сигурна мярка да не попаднем в мрежите на мошеник, тя съветва първо да се обръщаме към психиатър или психолог от доболничната помощ, който ще ни насочи към подходящ колега, ако той не може да ни вземе за пациент.\n\n\n                    ", "date": "2017.09.13", "title": "Депресия потиска 1 милион българи през есента"}
{"url": "http://www.monitor.bg/a/view/73007-%D0%9A%D0%B8%D0%B9%D1%82-%D0%A1%D1%82%D1%80%D0%B0%D0%BD%D0%B4%D0%B1%D1%8A%D1%80%D0%B3-%D0%B2%D0%B7%D1%80%D0%B8%D0%B2%D1%8F%D0%B2%D0%B0-%D0%BA%D0%BE%D0%BB%D0%B8-%D0%BF%D1%80%D0%B5%D0%B4-%D1%84%D0%B5%D0%BD%D0%BE%D0%B2%D0%B5-%D0%B2-%D0%9D%D1%8E-%D0%91%D0%BE%D1%8F%D0%BD%D0%B0/", "text": "\n                    Холивудският сценарист и продуцент Кийт Страндбърг кани всички екшън маниаци тази неделя от 10 до 16 ч. в студиата на „Ню Бояна“. Причината – киноцентърът ще покаже на живо как се подготвя и снима сцена, излязла от любимите ни трилъри. Как гладиаторите се изправят срещу специалните части и как морски пехотинци борят зомбита на голям екран ще можем да разберем от първа ръка, а билети на цени от 60 лв. са налични в мрежата на Eventim. Децата до 9-годишна възраст ще могат да прекрачат прага на „Ню Бояна“ безплатно, а тези до 16 г. ще го направят на половин цена. Ако доведете другарче с вас пък двойният билет ще ви струва 80 лв.\n\nИстинският гвоздей по време на събитието ще бъде взривяването на кола, а Страндбърг ще бъде заобиколен от българските си студенти в своя майсторски клас по писане на сценарии. С тях холивудският спец ще работи ден по-рано. Страндбърг има над 30-годишен стаж в киното и екшън жанра, както и богат опит в каскадите и източните бойни изкуства. Един от най-известните му филми е „Няма място за отстъпление”- първият филм, с който изгрява звездата на Жан Клод Ван Дам.\n\n“Ако искате да научите любопитни подробности за това как се създава екшън киното, как се бият Брус Ли, Джеки Чан и Жан Клод ван Дам пред камерата, не изпускайте да дойдете на това приключение с нас”, обръща се директно към българските фенове Кийт.\n                    ", "date": "2017.09.13", "title": "Кийт Страндбърг взривява коли пред фенове в „Ню Бояна“"}
{"url": "http://www.monitor.bg/a/view/24366-%D0%A1%D0%BB%D0%B0%D0%B2%D0%B0-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%9E%D1%81%D0%BA%D0%B0%D1%80/", "text": "\n                    Лентата „Слава“ на режисьорското дуо Петър Вълчанов и Кристина Грозева ще представи България в категорията „Чуждоезичен филм“ на предстоящите награди „Оскар“ догодина. Това реши седемчленната комисия с председател проф. Александър Грозев, съобщиха от Националния филмов център. В надпреварата от родна страна участваха общо 10 проекта, като на второ място остана друг фестивален отличник „Безбог“.\n\n„Слава“ може да се похвали с десетки международни приза, сред които Наградата на критиката от седмото издание на Люксембург Сити филм фест и отличие за най-добър филм на Международния кинофестивал в Боулдър (САЩ). Базираната в Париж филмова къща Wide Management продаде продукцията на българския режисьорски тандем в над 20 страни по света след високите оценки, получени по време на фестивала в Локарно. Историята за заекващия стрелочник (Стефан Денолюбов), намерил огромна сума пари на жп релсите и предал я на полицията, се разпространява във Франция, Великобритания, Ирландия, Германия, Австрия, държавите от Бенелюкс, Швеция, Норвегия, Исландия, Испания, Португалия, Турция. В Централна и Източна Европа „Слава“ оставя следа в киноафишите на страни като Полша, Румъния, Унгария, Чехия, републиките от бивша Югославия, Албания, Литва, Латвия, Естония. Извън Стария континент правата за него са придобити в Китай, Австралия, Аржентина, Бразилия и Япония.\n                    ", "date": "2017.09.13", "title": "„Слава“ е българското предложение за „Оскар“"}
{"url": "http://www.monitor.bg/a/view/34764-%D0%93%D1%83%D0%B5%D0%BD-%D0%A1%D1%82%D0%B5%D1%84%D0%B0%D0%BD%D0%B8-%D1%87%D0%B0%D0%BA%D0%B0-%D1%87%D0%B5%D1%82%D0%B2%D1%8A%D1%80%D1%82%D0%BE/", "text": "\n                    Американската певица Гуен Стефани ще усети тръпката да гушне новородено за четвърти път. Изпълнителката на Hollaback Girl ще дари съпруга си Блейк Шелтън с първи наследник с помощта на ин витро процедура, на която се е подложила в Калифорния. „Гуен обожава да е майка и в главата на Блейк се въртят бебета от месеци. Тя искаше да му роди дете и знаеше, че на този етап в играта ин витрото е единственият начин и ще си струва накрая“, издаде пред сп. RadarOnline близък до двойката източник. Искрите между кънтри звездата и 46-годишната красавица пламнаха по време на предаването The Voice, където оценяваха музикални таланти рамо до рамо миналата есен. Двамата сиказаха заветното „да“ на тайна церемония през юли. Гуен вече възпитава трима сина – 11-годишният Кингстън, 8-годишният Зума и 3-годишният Аполон, които я придружили до олтара. Въпреки, че се врекоха във вечна вярност, скрити от публичното пространство, Шелтън дава заявка да организира и по-мащабно празненство. Сред звездите, които ще получат покани за събитието, са Алиша Кийс, Фарел Уилямс и Адам Ливайн. Макар да са забелязвани да носят брачни халки, Шелтън и Стефани все още не са коментирали публично сватбата си.    \n\n\n                    ", "date": "2017.09.13", "title": "Гуен Стефани чака четвърто"}
{"url": "http://www.monitor.bg/a/view/39794-%D0%98-%D0%92%D1%80%D0%B0%D1%86%D0%B0-%D0%B8%D0%B7%D0%BA%D1%83%D0%BF%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0/", "text": "\n                    След Сливен Враца е втория град от турнето на Лили Иванова, в който билетите бяха разпродадени със скоростта на светлината. Поп дивата започва своята обиколка този понеделник от Стара Загора, а в града под Околчица ще отпусне вокалната си мощ на 28 септември. Финалът на концертите, с които крехкото момиче с дух на самурай и спартанска воля ще представи новия си безименен албум, е с две поредни дати в НДК на 25 и 26 октомври.След като се поклони за бис в София Лили ще се отправи към Берлин (3 ноември), Мадрид (6 ноември) и Милано ( 30 юни). В германската столица звездата ще излезе на сцената на Tempodrom. Залата е втората по големина в града и през годините е приютявала артисти от ранга на Ленърд Коен, Иги Поп, Сийл и Крис Норман, а особен афинитет към нея има бунтаря с китара сред носителите на „Нобел“ Боб Дилън. Капацитетът на мястото е 3 114 седящи места, а Лили Иванова ще е първият български изпълнител с концерт там.В Мадрид изпълнителката на „Този свят е жена“ ще рисува картини в звуци в Teatro Lope de Vega, която е с 1445 места, а в италианската модна столица Лили ще попадне под водопад от цветя и аплодисменти в Teatro Carcano. Шоутата се изпипват логистично от местните културни центрове, като работата по тях е започнала още преди 10 месеца, издават организаторите от LM SI GROUP. В момента се наливат основите на тур график, който да обхване още по-голям брой столици на Стария континент през 2018 г, научи \"Монитор\".\n\n\n                    ", "date": "2017.09.13", "title": "И Враца изкупи концерта на Лили Иванова"}
{"url": "http://www.monitor.bg/a/view/87658-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%9C%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-9/", "text": "\n                    Деветият епизод от галактическата сага „Междузвездни войни“ ще направи премиерата си половин година по-късно, отколкото бе обявено първоначално. Това стана ясно, след като Джей Джей Ейбрамс пое режисьорския пост от Колин Тревъроу. Припомняме, че миналата седмица последният обяви, че се разделя с кино поредицата, заради творчески различия с продуцентите от „Дисни“. Освен с режисурата Ейбрамс ще се заеме и по сценария на лентата, за което ще се сработи заедно с Крис Терио.\n\nДеветият филм от „Междузвездни войни“ трябваше да прекъсне традицията на джедаите да бележат големия екран през декември, като премиерата му бе заложена за 24 май 2019 г. След като Ейбрамс застана начело обаче „Дисни“ обявиха, че филмът ще се завърти по кината на 20 декември същата година. През декември тази година по екраните ще излезе вторият филм от новата трилогия на космическата сага - \"Последните джедаи\", в който с участие ще се разпише и дъщерята на покойната Кари Фишър - Били Лурд. Малко известен факт е, че младата актриса се е пробвала на кастинга за Рей преди заснемането на \"Силата се пробужда\", но в крайна сметка ролята отива при Дейзи Ридли.\n                    ", "date": "2017.09.13", "title": "Отложиха премиерата на „Междузвездни войни 9“"}
{"url": "http://www.monitor.bg/a/view/51460-%D0%9C%D0%BE%D1%82%D0%B5%D0%BB%D1%8A%D1%82-%D0%BD%D0%B0-%D0%90%D0%B7%D0%B8%D1%81-%D1%87%D1%83%D0%BA%D0%BD%D0%B0-25-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BB%D0%B5%D0%B4%D0%B0%D0%BD%D0%B8%D1%8F/", "text": "\n                    Кралят на поп-фолка Азис продължава да жъне успехи в мрежата на YouTube. Последната му песен „Мотел“, която мигновено се превърна хит, събра над 25 милиона гледания за по-малко от три месеца. Фолкидолът побърза да се похвали с постижението си в профила си във Фейсбук. Припомняме, че ритмичната балада чукна над 1 милион преглеждания още през първите два дни след дебюта си онлайн. Положителния отзвук от парчето, чийто клип се побра в бюджет от 2000 лв, датира близо две години, след като Костинбродският славей пусна предходния си сингъл „Хабиби“, превърнал го в едно от най-оборотните имена на клубната сцена на Балканите. Очаква се лиричният въпрос „Заплащането става ли срещу сълзи?“ да надмине популярноста на „Спиш ли добре, завиват ли те?“ в YouTube и да донесе още по-голяма печалба на певеца. Справка на „Монитор“ показа, че един български изпълнител получава средно по долар за 1000 гледания в YouTube, което означава, че през юни Азис си спечели 50 хиляди долара, след като „Хабиби“ събра 50 милиона гледания онлайн.    \n\n\n                    ", "date": "2017.09.13", "title": "„Мотел“-ът на Азис чукна 25 милиона гледания"}
{"url": "http://www.monitor.bg/a/view/50364-%D0%94%D0%B8%D0%BD%D0%BE%D0%B7%D0%B0%D0%B2%D1%80%D0%B8-%D0%BD%D0%B0%D1%85%D0%BB%D1%83%D0%B2%D0%B0%D1%82-%D0%B2%D1%8A%D0%B2-%D0%92%D0%BE%D0%B5%D0%BD%D0%BD%D0%B0%D1%82%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%8F/", "text": "\n                    Експозицията „Живите динозаври“ ще ни пренесе от парка на Военна академия в София в праисторическия свят. Изложбата с макети на изчезналите величествени животни ще бъде открита на 15 септември и ще събира желаещите да се докоснат до далечното минало до 5 ноември. Тиранозавър рекс и Добрият динозавър ще се отличат сред 24-те анимирани макета и скелети. Малчуганите ще имат възможността да оцветят картинка по избор и дори да яздят динозавър. Освен че смайва с точно изпипани интерактивни фигури, експозицията запознава посетителите с любопитни факти за произхода и живота на динозаврите, техните навици, как са ловували и как са отглеждали малките си. Изложбата е минала през много страни в цял свят, а в столицата идва след като прекара лятото в морската ни столица Варна.  \n\n\n                    ", "date": "2017.09.13", "title": "Динозаври нахлуват във Военната академия"}
{"url": "http://www.monitor.bg/a/view/38882-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%B8%D0%BD%D0%B0-%D0%BD%D0%B0-%D0%96%D0%B0%D0%BD%D0%9A%D0%BB%D0%BE%D0%B4-%D0%92%D0%B0%D0%BD-%D0%94%D0%B0%D0%BC/", "text": "\n                    Най-младият син на екшън звездата Жан-Клод Ван Дам бе арестуван в неделя вечерта. Това стана ясно, след като бяха разсекретени документите по задържането му. Сред причините за сблъсъка на 21-годишния Никълъс Ван Варенберг с органите на реда бе притежанието на марихуана и други наркотични вещества. С полицията в американския град Темпи, Аризона се свързали съседи на младежа, които се оплакали от силния шум, идващ от неговото жилище. След като съквартирантът на Никълъс отворил вратата на униформените, синът на Ван Дам го заплашил с нож.Срещу звездния наследник са повдигнати обвинения за нападение с утежняващи вината обстоятелства - незаконно лишаване от свобода на своя съквартирант, който остава неназован до момента, и съхраняване на марихуана.\n\n\n                    ", "date": "2017.09.13", "title": "Арестуваха сина на Жан-Клод Ван Дам "}
{"url": "http://www.monitor.bg/a/view/36897-%D0%A2%D0%BE-%D0%B7%D0%B0%D0%BA%D0%BE%D0%B2%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B1%D0%BE%D0%BA%D1%81%D0%BE%D1%84%D0%B8%D1%81/", "text": "\n                    Зловещият танцуващ клоун Пениуайз успя да всее ужас у запалените любители на хоръра в България, като гарантира на „То“ първо място по гледаемост в киносалоните у нас. Филмът, вдъхновен от едноименния роман на Стивън Кинг, е спечелил сърцата на над 16 хиляди родни зрители и генерира печалби в размер на 152 788 лв. през първите си дни след премиерата. Среброто в класацията получава анимацията \"Емоджи: Филмът\", в която жълто човече с амбициозен перчем търси своята отличителна емоция. Историята за това какво се случва в смартфоните ни е гледана от 62 221 души в рамките на месец, като събра малко над 518 хиляди лева приходи от билетите им.\n\nТретата позиция е за Том Круз в ролята на американския пилот, който умело жонглира между ЦРУ и наркокартела Меделин. Вдъхновен от реални събития, „Бари Сийл: Наркотрафикантът“ е от 17 дни на екраните у нас и за това време е гледана от 39 992 зрители и има 358 245 лева приходи.\n\nТоп 10 се допълва още от заснетия частично в България \"Бодигард на убиеца\", „Крадци на ядки 2: Луди по природа“, „Късметът на Логан“, „Героите на джунглата“, „Аз, проклетникът 3“, „Тъмната кула“ и „Анабел 2: Сътворение“.\n                    ", "date": "2017.09.13", "title": "„То“ закова върха на българския боксофис"}
{"url": "http://www.monitor.bg/a/view/43333-%D0%99%D0%BE%D1%80%D0%B4%D0%B0%D0%BD-%D0%99%D0%BE%D0%B2%D1%87%D0%B5%D0%B2-%D0%B2-%D0%B4%D1%83%D0%B5%D0%BB-%D1%81-%D0%9F%D0%B0%D0%B2%D0%B5%D0%BB-%D0%B8-%D0%92%D0%B5%D0%BD%D1%86%D0%B8-%D0%92%D0%B5%D0%BD%D1%86/", "text": "\n                    Легендата на българската спортна гимнастика Йордан Йовчев ще се изправи в ожесточен дуел срещу динамичното дуо Павел и Венци Венц. Звездната надпревара ще се състои в рамките на инициативата „Живей Активно!“, за която шампионът ни и изпълнителите на „Само по татуси“ ще се нагърбят със задачата да поведат два отбора в състезание с драконови лодки.Събитието ще се проведе на 17 септември в Гребната база в Пловдив, а участниците ще се борят за специално отличие. Кампанията, подкрепяща спортните начинания, подготвя целодневен маратон в Града под тепетата. Сутринта ентусиасти ще мерят сили на скейтборди и ролери, след което Евгени Иванов-Пушката, Тити Папазов и Владо Николов ще поведат пешеходен марш. След тях Йордан Йовчев и Любомира Казанова ще дадат старт на велошествие, а Тезреза Маринова ще събере бегачи за 5-километров маратон.\n\n\n                    ", "date": "2017.09.13", "title": "Йордан Йовчев в дуел с Павел и Венци Венц"}
{"url": "http://www.monitor.bg/a/view/63617-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D1%81%D0%B5-%D0%BD%D0%B0%D0%BD%D0%B5%D1%81%D0%B5-%D1%81-10-%D0%BA%D1%83%D1%84%D0%B0%D1%80%D0%B0-%D0%BF%D1%80%D0%B8-%D0%93%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82/", "text": "\n                    Диетоложката на звездите Еднжи Касабие се нанесе зад декорите на „ВИП брадър“ в Нови хан с цели 10 куфара. Оказа се, че 31-годишната красавица е най-суетна сред съквартирантите, продали личното си пространство в рамките на три месеца, за да се впуснат в комични мисии срещу залък хляб и правото на топла вода. Чаровната блондинка, в чийто списък с клиенти влизат имена като Силвестър Сталоун и Арнолд Шварценегер, засега се изявава и като най-предпазлива в предаването. Тя упорито отказва да дели легло с мъж, както и да участва в мисии, които повеляват някаква близост с представители на противоположния пол. Дали това решение ще я превърне в най-недолюбвания съквартирант, подобно на вечномрънкащата Кака Лили от предходния сезон на формата или останалите родни знаменитости ще уважат решението й, тепърва ще стане ясно. По нейни думи, Енджи се въздържа от подобни прояви за да не нарани съпруга си - „Мистър Ливан 2014“ Рабих ел Зейн. Двамата си казаха заветното „да“ миналия септември. Идилията на младото семейство се разклати след загубата на бебетата им по време на шестия месец от бременността. Лекарска грешка довела до трагедията, в която се наложило да извадят момиченцата, за да спасят живота на Касабие. \n\n\n                    ", "date": "2017.09.13", "title": "Енджи Касабие се нанесе с 10 куфара при Големия брат"}
{"url": "http://www.monitor.bg/a/view/46137-%D0%98%D1%80%D0%B8%D0%BD%D0%B0-%D0%A4%D0%BB%D0%BE%D1%80%D0%B8%D0%BD-%D0%B8%D0%B7%D0%B4%D0%B0%D0%B2%D0%B0-%D0%9A%D0%B0%D0%BA%D0%B2%D0%BE-%D0%B5-%D0%BB%D1%8E%D0%B1%D0%BE%D0%B2/", "text": "\n                     \n\nАристократката на бг попа Ирина Флорин се завръща с нов сингъл. „Какво е любов“ е дело на Крум Георгиев, а аранжимента е изкован от норвежеца Мартин Бергсет, с който Ирина работи и по предстоящия си проект. Клипът е възложен на Александър Моллов - един от най-талантливите ни режисьори. Парчето ще бъде представено на живо на 6 октомври на сцената на най-новият столичен клуб City Stage. Жената, чиито страсти извън пеенето са модата и интериорния дизайн, ще погъделичка слуха на феновете с бенд в състав Георги Георгиев („Остава“), Стефан Попов (Gravity Co.), Христо Михалков и Мартин Стоянов (Martist).\n                    ", "date": "2017.09.13", "title": "Ирина Флорин издава „Какво е любов“"}
{"url": "http://www.monitor.bg/a/view/45118-%D0%A8%D0%B0%D0%BC%D0%B0%D1%80%D0%B0-%D1%83%D0%B4%D1%80%D1%8F-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86-%D1%81-%D0%B1%D0%B5%D0%BD%D0%B5%D1%84%D0%B8%D1%81/", "text": "„Гумени глави“ разпродадоха двете софийски дати от турнето си, стягат се за САЩ \n                    Гледам Мишо Шамара и Дидо Ди на пресконференция по повод риюниъна на „Гумени глави“. Още преди да изпълнят нещо „акапелно“ с помощта на мощно MC, техен приятел с постоянен адрес във Вегас, им личеше, че се забавляват нечовешки с цялата идея за рестарт на групата. От символичния й сценичен залез минаха 17 лета. Дидо се качи на борда на денс машината Deep Zone, а Мишо от три години дирижира бг партита в Чикаго и издържа семейството си като диспечер в транспортна компания. С третия елемент в хип-хоп конфигурацията – Вальо Кита, се събират по идея на Мартин Михайлов, управител на култови клубове като „Терминал 1“ и „Строежа“ и промоутър, в чиито график артистите от поп мейнстрийма и хеви ъндърграунда се радват на успешна бизнес симбиоза. Турнето на класиците, създали антифеминистки оди като „Трета вежда“, започна от родната им Варна на 8 септември и мина като вербално торнадо през Слънчев бряг. „Тук  цялото преживяване, даже пуснах сълза на няколко пъти. Ясно е, че феновете ни вече са пораснали, парчетата ни не са забавление за 20-годишни, но е много мило като дойдат хора и ти кажат, че „Гумени глави“ са им били саундтрак на първата целувка, първото нощно къпане в морето, излизането от казармата, ако щеш.“, обясни Шамара. Да се събере отново с бойната дружина и да претопли текстовете на хитове като „Може да си грозен“ и „Гуантанамера“ за него се оказало като карането на колело. Със слизането от самолета Дидо го завел в дома си, нагостил го с любимото му ястие – боб с наденица, след което без опция за сън се настанили в студио, за да редят сетлиста. Столичани могат да ъпгрейднат речника си уличната поезия на „Главите“ днес и утре, като „Терминал 1“ е почти разпродаден. „Лайфовете обаче могат да бъдат проследени на стрийминг платформата stageit.com в реално време от всяка точка на света. Билетът за достъп е $6, ще снимаме с 4 камери и ще можем да реагираме на коментарите ви на мига благодарение на екрана зад гърба ни на сцената.“, сподели Дидо.В 90-минутните сетове на „Гумени глави“ влизат модернизирани версии на хитове от ранните албуми „Квартал 41“, „Гуми втора употреба“ и „За повече пари“. Във всеки от лайфовете обикновено се включват гост-изпълнители, с които групата или Шамара като солов артист са записвали през годините. „В София има опция за трета дата, тъй като първите две са почти разпродадени. За пръв път в България се чувствам наистина комфортно като изпълнител – организацията на тура е много добра, благодарение на мениджъра ни Краси Куртев, цените на билетите са като на западен артист, клубовете са пълни и енергията на хората е много готина... Нямам никаква носталгия към тази страна, но точно сега, в този момент, съм щастлив и ми е много хубаво, че съм тук.“, откровен бе Мишо. Той призна, че намира Америка за „най-свободното място на света“, че   и именно това е страната, в която вижда бъдещето на децата си в оптимистичен нюанс. „В студиото на Краси Куртев са записвали Кание Уест и Фейт Евънс, там смятам да се ориентирам към продуцирането на артисти, както и на сина ми, който сериозно се е захванал с хип-хопа. Краси е мениджър на Crucial Conflict, група с легендарен статус за чикагската хип-хоп сцена, и в тяхно лице намерих добри приятели. Благодарение на тях съм на всеки лайв, който си струва, и деля бекстейдж с имена като Ice Cube и Redman.“, изповяда се Шамара.Напролет той планира голям концерт в „Арена Армеец“, с който да си вземе последно сбогом със своите „Фенки, фенки“. „Няма да има камили и циркови артисти, но мисля да поканя за подгряващи хора от ранга на 50 Cent и Method Man. Не искам да рапирам с бастун, затова реших, че е време да се оттегля. Вече има много рапъри у нас, но повечето от тях звучат като румънско диско“, заяви Мишо.По случай дългоочакваното си събиране „бащите на българския хип хоп“ издадоха и албума „Гумени Глави - The Best (remixed & remastered)“. Той събира най-големите им хитове в осъвременени версии и може да се изтегли от iTunes.\n\n\n                    ", "date": "2017.09.13", "title": "Шамара удря „Арена Армеец“ с бенефис"}
{"url": "http://www.monitor.bg/a/view/57041-%D0%A8%D0%B8%D0%BD%D0%B8%D1%8A%D0%B4-%D0%9E%D0%9A%D0%BE%D0%BD%D1%8A%D1%80-%D0%BE%D0%B1%D0%B2%D0%B8%D0%BD%D0%B8-%D0%BC%D0%B0%D0%B9%D0%BA%D0%B0-%D1%81%D0%B8-%D0%B2-%D1%82%D0%BE%D1%80%D0%BC%D0%BE%D0%B7/", "text": "\n                    Известната ирландска певица Шиниъд О'Конър призна, че е била многократно насилвана от своята майка. Изпълнителката на Nothing Compares 2 U гостува в предаването на известния тв психолог д-р Фил, а от промото към епизода става ясно, че жената, дала живот на звездата, е разполагала и със своя стая за мъчения. „Тя беше човек, който изпитва удоволстие и се смее, докато те наранява“, изповядва се О'Конър. Майка й, която почина следпри катастрофа, когато тя е едва на 19 години я насилвала психически и дори сексуално. \"Тя ме биеше и ме караше да повтарям непрекъснато: \"Аз съм нищожество, аз съм нищожество!“, разкрива певицата, която бяга от вкъщи на 13-годишна възраст.\n\nПред д-р Фил ирландката обяснява и защо бръсне главата си. „Сестра ми имаше страхотна червена коса, разкошна, гъста, за която й завиждах. Докато моята коса беше като на Кристина Хендрикс. Но майка ми успя да й внуши, че косата й била грозна, мръсна и отвратителна. И когато си пуснах дълга коса започна да ни представя като \"моята хубава дъщеря\" и \"моята грозна дъщеря\". Затова се остригах нула номер, не исках да бъда \"нейната красавица\", допълва още О'Конър.\n\nПреди месец тя пусна притеснително видео в социалните мрежи, в което призна, че обмисля самоубийство. Именно това обръщение станало причина и д-р Фил да я потърси за участие в предаването му. „Исках семейството ми да научи как се чувствам, да ме разберат“, така О'Конър обясни решението си да публикува въпросното видео.\n                    ", "date": "2017.09.13", "title": "Шиниъд О'Конър обвини майка си в тормоз"}
{"url": "http://www.monitor.bg/a/view/75319-%D0%A0%D0%B0%D0%B4%D0%B8%D0%BD%D0%B0-%D0%9A%D1%8A%D1%80%D0%B4%D0%B6%D0%B8%D0%BB%D0%BE%D0%B2%D0%B0-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D1%81-%D0%A2%D0%B0%D0%BD%D1%86%D1%8A%D1%82-%D0%94%D0%B5%D0%BB%D1%85%D0%B8-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "\n                    Красивата актриса Радина Кърджилова, която от този сезон е в трупата на Народния театър „Иван Вазов“, ще дебютира на първата ни сцена в постановката на Галин Стоев по пиесата на нашумелия руски драматург Иван Вирипаев „Танцът Делхи“. Премиерните представления на спектакъла в София са на 2 и 3 декември, след което той ще гостува от 6 до 21 януари в Тулуза. Изтъкнатият ни режисьор Галин Стоев, който от години работи в страната на Молиер и в Белгия, ще се представи именно с този свой проект пред взискателната френска публика като новоназначен директор на Националния театър в Тулуза.В Народния Радина ще има възможност да си партнира в бъдеще и със своя любим Деян Донков, който излезе от щата на театъра, но продължава да е основен стълб в репертоара на „академиците“. Актрисата обаче ще играе и в спектаклите „В полите на Витоша“ и „Декамерон“ на досегашната си „месторабота“ - театър „Българска армия“, както и в някои извънстолични постановки.\n\n\n                    ", "date": "2017.09.13", "title": "Радина Кърджилова дебютира с „Танцът Делхи“ в Народния"}
{"url": "http://www.monitor.bg/a/view/12609-%D0%A8%D0%B5%D1%81%D1%82-%D0%BF%D1%80%D0%B5%D0%BC%D0%B8%D0%B5%D1%80%D0%B8-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "Крак повлича проф. Красимир Спасов с \"Чудаци\" на Горки\n                    Обновяване на репертоара и повече спектакли – това са някои от приоритетите на Народния театър „Иван Вазов“ в началото на неговия 116-и сезон. Само до края на годината на първата ни сцена ще се състоят шест премиери, съобщи директорът на трупата Мариус Донкин. Прелюдия към тях ще бъде фотоизложбата на майстора на обектива Божидар Марков, която кметът Йорданка Фандъкова ще открие във вторник, 18 септември, в парка пред театъра. Експозицията е посветена на 110-годишнината на класическата сграда, а фотографът призна, че за да я увековечи в най-добра светлина, се е озовавал на невероятни места.Още на 28 и 29 септември крак ще повлече проф. Красимир Спасов с постановката сипо пиесата на Максим Горки „Чудаци“. През едно лято, край вила сред борова горичка, се е събрала прекрасна компания от чешити – талантлив писател, мрачен доктор, бивш полицай, привлекателно младо момиче, скептична и вярна съпруга, предизвикателна красавица, мила и страдаща майка, ироничен баща и един умиращ младеж. Всички те се оказват забъркани както в неизбежните за всички сложни взаимоотношения неприятности, така и в още по-странни и неизяснени любови и омрази. За ролите в спектакъла проф. Спасов е направил прецизна актьорска селекция – Дарин Ангелов, Илиана Коджабашева, Марин Янев, Пламен Димов, Параскева Джукелова, Добринка Станкова, София Бобчева, Христо Терзиев, Сава Драгунчев, Цветомира Даскалова.На 13 и 14 октомври са премиерните представления на новата пиеса на Оля Стоянова „Цветът на дълбоките води“ - авторска интерпретация по документални източници на историята на взаимоотношенията между две могъщи жени, кралица Елизабет Първа и Мария Стюарт. Спектакълът е режисьорски дебют за актрисата Бойка Велкова, а в ролите освен нея ще видим Емануела Шкодрева, Вяра Табакова, Ева Данаилова и Павел Иванов. Музиката за „Цветът на дълбоките води” е композирана и изпълнена от виртуозния Теодосий Спасов.На 27, 28 и 29 октомври ще се играе за пръв път пред публика амбициозният проект на режисьорката Диан Добрева по известната пиеса на Албер Камю „Калигула“. В образа на своенравния император – тиран и поет по душа,Компания ще му правят Александра Василева, Жорета Николова, Биляна Петринска, Албена Ставрева, Вяра Табакова, Валентин Ганев, Зафир Раджаб, Йосиф Шамли, Деян Ангелов и студенти от НАТФИЗ.На 1, 2 и 3 декември ще бъде премиерата на „Танцът Делхи” от Иван Вирипаев под режисьорската палка на именития Галин Стоев. С него в трупата ще дебютира актрисата Радина Кърджилова, която до този сезон бе в щата на театър „Българска армия“. Другите участници са Светлана Янчева, Радена Вълканова, Владимир Карамазов, Елена Телбис, София Бобчева. Между 6 и 21 януари догодина представлението ще се играе 8 пъти в Националния театър във френския град Тулуза, където българинът Галин Стоев поема директорския пост.След броени дни в Народния репетиции започва шефката на МГТ „Зад канала“ Бина Харалампиева, която ще постави „Лисичета” от Лилиан Хелман с актьорите Теодора Духовникова, Ана Пападопулу, Иван Юруков, Христо Петков, Дарин Ангелов, Цветан Алексиев, Цветомира Даскалова и студентите Радина Боршош и Марин Рангелов. Премиерата е на 15 и 16 декември.На 20 декември драматургът режисьор Юрий Дачев ще представи своя театрална версия по „Жени с минало” и „Виновният” на Димитър Димов.Малко повече от година, след като слезе от сцената, за да ръководи като директор Народния театър,– хитовите „Крадецът на праскови” на 29 ноември и моноспектакълът „Г-н Ибрахим и цветята на Корана” на 24 ноември. От новата година ще бъдат възобновени и представленията на „Хамлет“ с режисьор Явор Гърдев.През 2018-а репетиции започва работещият в Германия известен наш режисьор Иван Пантелеев, който също ще поставя пиеса на Горки - „Дачници“. Премиерата е предвидена за март. Над свои проекти в Народния ще работят режисьорът Стоян Радев с Камен Донев, Николай Ламбрев – Михайловски, Крис Шарков, Бойко Илиев, Стефан Спасов.В международен план също предстоят силни изяви, подчерта Мариус Донкин. Между 20 и 25 септември предстои да бъде подписано споразумение с Националната асоциация на изкуствата и забавленията в Китай за сътрудничество. На 29 януари в Народния театър ще има пищен спектакъл за честването на Китайската нова година. Между 10 и 15 октомври в Истанбул предстои подписването и на споразумение за фестивал на балканските национални театри. Идеята е форумът да се проведе през 2020-2021 г. с домакин Народният театър, който тогава чества два юбилея - 170 години от рождението и 100 години от кончината на патрона на театъра Иван Вазов.В ход е и проектът за второто издание на грандиозното закриване на сезона с театър на открито – „Театър пред театъра”, който премина с огромен успех и този сезон вероятно ще се проведе в поне 10 дни.През лятото в най-голямата театрална сграда у нас бе направен грандиозен ремонт, за който държавата отпусна 1,5 млн. лв. Обновени са хидравликата, електрозахранването, 870-те седалки в голямата зала, както и златните елементи в нея, за което са използвани 10 000 златни листчета с 8 микрона златно покритие, разкриха Мариус Донкин и директорът по техническата част Емил Марков.\n\n\n                    ", "date": "2017.09.13", "title": "Шест премиери в Народния театър до края на годината"}
{"url": "http://www.monitor.bg/a/view/53234-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-14-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Овен 21 март - 20 априлЗа вас предстоят два трудни и объркващи сметките дни. Ще се почувствате изключени и от сметките на близки и приятели. По някакъв начин ще ви бъде засвидетелствано незачитане. Сякаш всички са заети със себе си и опират до вас само ако имат лична нужда. В такъв момент ще ви се отворят очите за това кои са истинските ви близки и приятели. Не планирайте за утре вечер пътувания и важни срещи. Днес и утре ще изпиете горчивата чаша на болката и разочарованието. Старото си отива, оставете го да си върви по пътя.Работа-4Пари-4Любов-5Късмет-4Здраве-4  Телец 21 април – 20 майВсичко, което правите днес ще се окаже в бъдеще фундамент на важни за вас действия и бизнес инициативи. Не пестете усилия, средства и материали. Вложете максимум усилия и се постарайте работата да тръгне качествено и в срок. Използвайте този ден активно и за лечения, за укрепващи и оздравителни процедури. Енергийният ви потенцал нараства. От утре и парите ще са повече, така че ще може да си позволите малко повече разкош. Не планирайте за уикенда нищо рисково и несъгласувано с партньорите.Работа-6\nПари-6\nЛюбов-4\nКъсмет-5\nЗдраве-5  Близнаци 21 май – 21 юниПоставете парливите въпроси на масата за преговори. Всичко, за което се разберете с близки и партньори ще стабилизира положението ви в работата и в личния живот. Не лъжете. Навлизаме в период на реконструкции. Старото се руши, поводи ще се намерят. Ще се промени от раз това, което искате и това, което не смятате да променяте. Подпишете нови договори, вложете усилия и средства в нови проекти и дано това не попречи на старите ви връзки. Светът върви напред, ако не се промениш после няма да може да го догониш.Работа-5\nПари-4\nЛюбов-5\nКъсмет-5\nЗдраве-4  Рак 22 юни – 21 юлиПовишават се изискванията към вас. Ще се наложат промени, ще ви поставят ултиматуми и сами ще се държите ултимативно. Не разчитайте много на приятели. Опитайте сами да се справите и придвижите належащите задачи. Този ден се свързва с основата и фундамента. Всичко трябва да се изпипва и прави здраво и надежно. Ако в нещо постъпите неангажиращо ще изпуснете контрола в ситуацията и ще си имате неприятности. Вероятни са здравословни неудобства. Не отлагайте във времето належащите прегледи и процедури.Работа-4\nПари-5\nЛюбов-5\nКъсмет-4\nЗдраве-4  Лъв 22 юли – 22 августДнес се събуждат огромни сили. Ще се решите на промени и начинания, които сте отлагали за неопределено време. Сега е момента да направите своя изпреварващ ход. Ден на постамента и основата. Нищо не бива да ви убягва. Заложете здрави основи на всичко, което предприемате. Не се колебайте да поставите условия и ултиматуми. Ще получите откровение за пътя напред и за действията, които ще бъдат най-добри за вас в създалата се ситуация. Използвайте като щит и меч тези, които напират да се изявят.Работа-6\nПари-6\nЛюбов-6\nКъсмет-6\nЗдраве-5  Дева 23 август – 22 септемвриНавлизаме в период, в който старото се руши, има нужда от ремонти и преустройствени дейности у дома и на работното ви място. Заемете се активно и със здравето си. Идете на прегледи и консултации. Нищо не бива да се оставя за друг път. Постарайте се да свършите в движение всичко, което възникне като необходимост в днешния ден. Включете в действие лични и семейни резерви. Днес правим инвестиции и в ученето на децата. Ще се наложат доста разходи. Дано сте ги планирали. Сънищата ви показват дали при вас всичко е наред в секса.Работа-5\nПари-5\nЛюбов-5\nКъсмет-5\nЗдраве-4  Везни 23 септември – 22 октомвриТежък ден за родените в първата декада. Утре и другите ще се поизпотят с неотложни ангажименти към близките и децата. Този ден изисква да сте в час с настъпващите промени и рокади и да се опитате да изпреварите някои от тях. Не си пестете силите в посоката, която ще обезпечи семейните нужди. Ще съжалявате за всичко пропуснато и пренебрегнато, както и затова, което сте „претупали” и за което не сте се постарали. По-организираните и активни колеги ще ви изпреварят и ще се опитат ди ви откраднат повишението.Работа-4\nПари-5\nЛюбов-5\nКъсмет-4\nЗдраве-4  Скорпион 23 октомври – 22 ноемвриДен свързан със строителството, реформите и новите начинания, които ще изискват да включите в действие всички резерви. Ще се наложат допълнителни разходи и за децата тръгващи на училище. И на работното място претенциите ще са големи, особено ако зъкъснеете да предявите своите. Заемете се с лечение, не пропускайте назначените ви процедури. Всичко, към което се отнесете с пренебрежение ще ви се стовари на главата през уикенда и ще ви развали планираното пътуване и почивката.Работа-6\nПари-5\nЛюбов-4\nКъсмет-6\nЗдраве-5  Стрелец 23 ноември – 21 декемвриНе оставайте нищо на случайноста. Погрижете се за належащите ремонти и размествания у дома. Прегледайте наличностите и вижте дали децата са готови за първия учебен ден. Изискването е да се подходи отговорно и на момента към всичко, което не търпи отлагане. Дайте всичко от себе си и на работното място. Поставете изискванията си. Ден на откровения, които ще ви помогнат да сте на точното място в точния момент. Сами може да си направите лекарство и да разрешите от раз проблем, който влачите от доста време.Работа-5\nПари-4\nЛюбов-5\nКъсмет-5\nЗдраве-4   Козирог 22 декември – 20 януариДнес и утре ще ви е трудно, ще попадате в ситуации, в които както и да постъпите ще засегнете нечии интереси и ще плащате за услуги, които друг е ползвал. Няма как, ще се наложи да включите в действие резервните сили и средства. Не се доверявайте на никого. Ден на мечката и на мечешките услуги. Всеки мисли и работи повече за собствените си интереси и неглижира общите. На работното място ще ви стоварят чужда отговороност, а и у дома някой ще се опита да ви натовари с всичко, с което не може да се справи.Работа-5\nПари-5\nЛюбов-4\nКъсмет-4\nЗдраве-4  Водолей 21 януари – 19 февруариДен за инвентаризация. Отиват си радостите на лятото, идват отговорностите на есента. Този ден ще остави в миналото неангажиращите и неглижирани връзки, ще ви свали на земята отрезвели за изискването на реалностите. Не се отнасяйте несериозно към всичко, което възникне като задължение или ангажимент. Всичко, което правите трябва да е стабилно, здраво и отговарящо на изискванията. Не се ограждайте в куклен дом, направете неизбежните рамонти и подобрения за зимата. Вижте какви са нуждите на децата.Работа-5\nПари-4\nЛюбов-4\nКъсмет-5\nЗдраве-4  Риби 20 февруари – 20 мартЩе получите неочаквано вдъхновение как да решите с един удар два проблема. Действайте активно, използвайте всяка възможност за устройване на ново място и при по-добри условия. Рискувайте в рамките на умереното, направете реформите, които отлагахте. Не си позволявайте да си спестите усилията или да прехвърлите отговорноста на някой друг. Ще успеете, ако направите всичко здраво, ако не пестите материали и усилия и си поемете отговорностите. Край с лежерното поведение от лятото.Работа-6\nПари-4\nЛюбов-5\nКъсмет-5\nЗдраве-5  Честит Рожден Ден!Личната ви година е шестица. Чакайте придобивки и печалба от тотото на живота, което може да не са само пари, а нов член на семейството. От декември отговорностите ви ще станат двойни, но и радостите ще се удвоят или може би утроят. През 2018 г. ви предстои преход в нова среда с поемане на нови лични отговорности.Родените днес ще са изключително работоспособни, ще имат дарба в ръцете, ще са щастие за вас и за работодателите си един ден. Помогнете им да бъдат максимално независими, да работят за себе си да се ползват от талантите си лично.Заченатите днес ще бъдат с грубовата физика, но с добро сърце. Ще имат завиден апетит. Ще живеят дълго, но ще наследят семейните болежки. \n\n\n                    ", "date": "2017.09.13", "title": "Хороскоп за 14 септември, четвъртък"}
{"url": "http://www.monitor.bg/a/view/85733-%D0%91%D0%BB%D0%B0%D1%82%D0%B5%D1%87%D0%BA%D0%B8-%D0%BD%D0%B0-%D0%BA%D0%B8%D0%BD%D0%BE-%D1%81%D1%80%D0%B5%D1%89%D0%B0-%D1%81%D1%8A%D1%81-%D0%A1%D1%8A%D0%BB%D0%B8-%D0%95%D1%80%D0%BD%D0%B0/", "text": "Фронтменът на Godsmack ще играе клубен бос в „Черни досиета“ на Мартин Макариев\n                    Близо година след като стиснаха ръцете си на снимачния сет на „Бензин“ край Каварна Асен Блатечки и Съли Ерна ще се видят отново на българска земя. Това ще се случи преди концерта на рок идола в „Арена Армеец“ на 26 септември. Актьорът и фронтмена на Godsmack споделят не само симпатии, но и общ вкус за музика и високи скорости. И Съли, досущ като Асен, не скача в проекти на всяка цена и е готов да подкрепи една стойностна идея дори безвъзмездно. За участието си в „Бензин“, например, той не е взел и стотинка, а след звучната реплика на български „На майната си“ Асен му казва, че му е отредил главна роля в следващия си филм. „Той обаче гравитира в сферата на добрите намерения, засега само ще си говорим. Иначе продължаваме работата по английската версия на „Бензин“, която готвим за износ в чужбина.“, сподели за „Монитор“ Блатечки.\n\nЕрна очаква с голямо нетърпение и снимките на „Черни досиета“, криминалето, продуцирано от Мартин Макариев и Луиза Григорова. Трейлърът на проекта се завъртя още през 2015 г, когато двойката стартира кампания в IndieGoGo в търсене $1 900 000. Сюжетът се върти около убийството на американски посланик в София, а Григорова скача в кожата на ченге, разследващо случая. Ерна ще видим като собственик на клуб, момче от ъндърграунда, което помага на Луиза. „Работното заглавие на сценария е “Черни досиета”. Прочетох го. Много ми хареса. Търси се финансиране. Ако това се случи, за мен\n \n\n\n\nкойто ще го реализира. Моят приятел Мартин е страхотен човек и страхотен режисьор. Мисля, че може да се получи много добре.“, сподели за Z-Rock Ерна.\n\nШоуто в „Арена Армеец“ ще отбележи 11-ия рожден ден на медията. „Ще виизненадам с много нови неща. И за да ви зарадвам още повече, искам да споделя, че току що Лиса Гайър потвърди своето участие в концерта.  За съжаление, Ирина Чиркова не може да се присъедини, защото тя има договор със Селин Дион и трябва свири в Лас Вегас, но пък ще бъдем отново със същите три великолепни щрайх изпълнителки от оркестъра на Класик ФМ радио, които свириха с нас миналата година.“, издаде музикантът. Миналият октомври той разпродаде зала 1 на НДК два пъти в рамките на един и същи ден, а обмена на енергии го накара да определи българската публика като най-добрата в Европа.Беше прекрасно да дойда в страната ви и да се запозная с хора, които започнах да възприемам като много добри приятели. Обичам вашата култура. Когато за пръв път дойдох, не знаех какво да очаквам, но сега съм наясно колко топли и дружелюбни хора сте вие. Това е страхотно място. Място, където бих искал да прекарам повече време.“, категоричен е Съли. \n                    ", "date": "2017.09.13", "title": "Блатечки на кино среща със Съли Ерна "}
{"url": "http://www.monitor.bg/a/view/12695-%D0%A1%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BF%D0%B0%D0%B4%D0%BD%D0%B0-%D0%B2-%D0%BA%D1%80%D0%B0%D1%82%D0%B5%D1%80%D0%B0-%D0%BD%D0%B0-%D0%B2%D1%83%D0%BB%D0%BA%D0%B0%D0%BD-%D0%B4%D0%BE-%D0%9D%D0%B5%D0%B0%D0%BF%D0%BE%D0%BB/", "text": "\n                    Единайсет годишния Лоренцо, 42-годишната му майка Тициана и неговият 45 годишен баща Масимилиано, които паднаха вчера в ранния следобед недалеч от Неапол в нарочен за кратер на недействащ вулкан и дълбок 2,5 м кладенец, са загинали от задушаване с наситен въглероден двуокис, серен анхидрид и други отровни газове. До този извод стигнаха вчера разследващите трагедията представители на силите на реда, които първи прегледаха телата на тримата загинали, извадените от пожарникари от жестоката паст не много време след инцидента. За съжаление нито сърдечните масажи, нито изкуственото дишане, които са им били направени веднага от опитни специалисти, са успели да ги съживят. Единственият оцелял от семейството от близкото до Венеция градче Меоло е другият син на Тициана и Масимилиано - седемгодишният Алесио, за когото сега се грижат баби, дядовци и опитни психолози.По ирония на съдбата майката и таткото решили да наградят двете си любопитни и ученолюбиви деца с екскурзия до прочутите Флегрейски полета западно от Неапол. Те на практика са обширен равнинен кратер на недействащ от хилядолетия вулкан, като най-голямата атракция в него е т.нар. „Сулфатара“ или Сярна мина на български – кладенец с дълбочина към 3 м, който от време на време изхвърля струи от серни изпарения и кал. Ако се вярва на италианските вулканолози, той е нещо като пропусквателна клапа на врящата в земните дълбини маса и когато е нужно се отваря, за да освободи натрупалото се отдолу напрежение. Но вчера кратерът-кладенец е бил съвсем спокоен и според предположенията на разследващите инцидента Лоренцо преминал през рехавите предпазни заграждения на „Сулфатара“, приближил се, подхлъзнал се в разкашканите от последните дъждове ръбове на ямата и паднал вътре. Майка му и баща му веднага се притекли на помощ, но както детето им, така и те били задушени от гъстия облак въглероден двуокис и другите отровни газове в „Сярната мина“. Свидетел на трагедията станал намиращ се в района оператор на швейцарска телевизия, който веднага позвънил в полицията и започнал да оказва първа помощ на пострадалите, но за съжаление напразно.Днес близките на загиналите обвиниха за тяхната смърт стопаните – частници на Флегрейските полета, които въобще нехаели за мерките за сигурност. Защитните ограждения били недостатъчни, липсвали предупреждения за опасност, не били очертани и сигурни маршрути за обиколка на атракцията. Стопаните се защитиха, обявявайки, че за няколкото десетилетия, през които се грижата за посещаваните годишно от 250 – 300 хиляди души полета, там никога не се е случвал подобен нещастен случай. От силите на реда пък се ядосаха на невежите и жадни за сензация репортери дори от авторитетни световни информационни агенции, които обявиха нещастното семейство за претопено от лавата във вулканичния катер „Сулфатара“…\n\n\n                    ", "date": "2017.09.13", "title": "Сярна мина в кратер на вулкан глътна семейство край Неапол"}
{"url": "http://www.monitor.bg/a/view/68514-%D0%A2%D1%80%D1%8A%D0%BC%D0%BF-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%9A%D0%9D%D0%94%D0%A0/", "text": "\n                    Президентът на САЩ Доналд Тръмп аплодира решението на Съвета за сигурност на ООН да наложи единодушно нови санкции срещу Северна Корея, но се съмнява, дали те ще имат „някакъв ефект“ върху ядрената програма на Пхенян, пише The Hill.\n„Това е още една малка стъпка. Не е голяма работа. Не съм сигурен дали това ще има някакъв ефект, но със сигурност беше хубаво, че получихме гласуване 15:0“, заяви американският президент, по време на взаимна пресконференция с премиера на Малайзия, който е на посещение в Белия Дом.\n \nТръмп заяви, че новите санкции „са нищо, в сравнение с това, което в крайна сметка трябва да се направи“, за да бъдат спрени ядрените амбиции на Пхенян.\n\nСанкциите, наложени чрез резолюция на СС на ООН в понеделник, са най-тежките налагани на Северна Корея, до този момент. Те целят да усилят икономическия натиск срещу страната и са отговор на изпитанието на водородна бомба, което проведе режима в Пхенян\n                    ", "date": "2017.09.13", "title": "Тръмп приветства санкциите срещу КНДР"}
{"url": "http://www.monitor.bg/a/view/53688-%D0%AE%D0%BD%D0%BA%D0%B5%D1%80-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D1%8A%D1%8E%D0%B7%D0%B0-%D0%B7%D0%B0%D1%89%D0%B8%D1%82%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Председателят на Европейската комисия Жан-Клод Юнкер спомена днес няколко пъти България в годишното си слово за състоянието на ЕС, произнесено пред Европейския парламент в Страсбург.\nЮнкер заяви, че е крайно време България и Румъния да бъдат приети в Шенген. Той настоя всички в ЕС да имат отговорност за опазването на външните граници на Общността. България, Италия и Испания не трябва да бъдат оставяни сами в осигуряването на граничната сигурност, посочи председателят на ЕК.\nЕвропа е от Виго до Варна, от Испания до България, и трябва да диша с двата си дроба - източния и западния, иначе ще се задушим, коментира Юнкер. Той настоя потребителите в ЕС да имат достъп до стоки с еднакво качество, както и работниците да не бъдат делени на \"първа и втора класа\", а да получават равни права и възнаграждения при полагането на еднакъв труд на едно и също място.\nЮнкер се обяви против идеите на президента на Франция Еманюел Макрон за обособяването на отделен бюджет и парламент за държавите от еврозоната. Той заяви, че всички страни в ЕС трябва да бъдат част от еврозоната и Шенген.\nНе ни трябват нови институции на ЕС, посочи Юнкер. Той предложи занапред Европейската комисия и Европейският съвет да бъдат оглавени от един председател, избран пряко при гласуването за Европейски парламент. Юнкер се застъпи за идеята част от евродепутатите да бъдат избирани от общоевропейски листи. Той изрази надежда предварителното обявяване на кандидатите за председател на ЕК да се запази и повтори, че няма да се кандидатира за втори мандат.\nЕдва шест минути преди края на словото си, продължило повече от час, Юнкер засегна въпроса с напускането на Великобритания. Той определи решението на мнозинството британци като \"тъжно и трагично\", но заяви, че това не е бъдещето на ЕС. Юнкер призова държавните и правителствените ръководители на страните от ЕС да се съберат през март 2019 г. в румънския град Сибиу, за да разговарят за бъдещето на Общността.\nНеколкократно в речта си Юнкер говореше за \"нашите 27 страни\", с което изключваше Великобритания от темите за бъдещия ЕС. Той призова за даване на ясна перспектива за приемането в ЕС на Западните Балкани, но подчерта, че подобен подход за Турция е невъзможен в обозримо бъдеще. Занапред държавите от ЕС ще бъдат повече от 27, Европа е място за зрели демокрации, посочи той.\nЮнкер настоя до 2025 г. в ЕС да бъде създаден отбранителен съюз. По неговите думи европейската прокуратура би следвало да се заеме с въпросите на тероризма.\nПредседателят на ЕК призова за поддържане на фонда за Африка, за да бъдат преодолени причините за незаконната миграция към ЕС. Той призова за разкриването на законни пътища за миграция, както и за ускорено връщане на мигрантите, дошли в Европа без основание. Юнкер отбеляза, че досега ЕС е приел повече мигранти от САЩ, Канада и Австралия, взети заедно.\nШефът на ЕК предложи обособяването на европейска агенция за киберсигурност. Той отбеляза, че ЕС е уязвим на кибератаки, които понякога са по-опасни от обичайните военни средства.\nПредседателят съобщи, че ЕК ще предложи намаляване на вредните газове в областта на превозите и нова индустриална стратегия за цифровизация. Вярвам в нашата автомобилна индустрия, но съм втрещен как хората умишлено са лъгани. Приканвам автомобилната индустрия да намери изход, да се инвестира в чистите коли на бъдещето, заяви Юнкер. Той настоя за въвеждането на предварителни оценки на чуждестранните инвестиции, особено в областта на отбраната, здравеопазването, енергетиката и технологиите.\nЕвропа е отворена за взаимоизгодни търговски отношения - искаме да получаваме толкова, колкото даваме. В последната година нашите световни партньори настояват да сключваме търговски споразумения, посочи Юнкер. Той отбеляза сключването на споразумения с Канада, Япония и Мексико, Южна Америка. Юнкер съобщи, че предстои начало на търговски преговори с Австралия и Нова Зеландия, които могат да бъдат приключени до средата на 2019 година.\n\n\n                    ", "date": "2017.09.13", "title": "Юнкер: Крайно време е България да влезе в Шенген"}
{"url": "http://www.monitor.bg/a/view/33167-%D0%92%D1%8A%D0%B2-%D0%A4%D0%BB%D0%BE%D1%80%D0%B5%D0%BD%D1%86%D0%B8%D1%8F-%D0%B1%D1%8A%D1%80%D0%BA%D0%B0%D1%82-%D0%BF%D1%80%D0%B8%D0%B5%D0%BC%D0%BD%D0%B8%D1%8F-%D1%82%D0%B5%D1%81%D1%82-%D0%B7%D0%B0-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B8-%D0%BF%D1%80%D0%B8%D0%B5%D1%85%D0%B0-%D0%B2%D1%81%D0%B8%D1%87%D0%BA%D0%B8/", "text": "\n                    Университетът във Флоренция пусна на кандидатстудентски изпит тест, доста различен от обявените от самото висше учебно заведение условия на конкурса и за да поправи грешката си прие всички желаещи да следват биотехнологии, биология, химия, приложна фармацевтика и фармацевтика. Става дума за общо 1329 младежи и девойки от цяла Италия, които на 8 септември изпълват аудиториите на флорентинската „алма-матер“, за да се преборят за 750-те места в петте специалности. Само че младите хора бързо, бързо започват да напускат банките, тъй като фигуриращите в теста въпроси са доста далеко от проблематиката и инструкциите за подготовка, описани в кандидатстудентския справочник на университета.\n\nС други думи кандидат-студентите се озовават пред тест, който е доста различен от това, което са очаквали – по-малко въпроси от обявените, различни материи и дори липсващи цели части от програмата насоките за подготовка. Пръв забелязва грешките разтропан младеж, който прави простата сметка, че вместо 75 въпроса, както пише в справочника, на листа пред него те са 50, липсват въпроси по физика, а тези по химия и биология са с по 5 по-малко. Ректорът и шефовете на катедри бързо установяват, че момчето е право, след което започват да търсят причините за гафа. Не им трябва много време, за да разберат, че чиновниците от факултетската канцелария проспиват „и-мейл“, с който от министерството на образованието ги уведомява, че през тази година конкурсният изпит ще бъде различен от миналогодишния и им казва какви промени да бъдат направени в кандидат-студентския справочник. Да, но поспаланковците препечатват стария - този от 2016-та година и съответно изпратеният им от ведомството тест за тази година в общи линии не отговаря на неговото съдържание. За съжаление бъдещите биотехнолози, химици и фармацевти се готвят именно по този справочник и накрая се оказват изненадани.\n\nЕстествено поставени на тясно ректорът и неговите помощници обявяват изпита за невалиден и вземат справедливото според тях решение всички кандидат-студенти по петте специалности на 1 октомври да седнат на банките. Изненадващо обаче вместо да се успокоят, младите хора организираха масов седящ протест пред университета. Защото според тях качеството на обучението им щяло да бъде поне два пъти по-лошо, заради приетия почти два пъти по-голям брой студенти…\n                    ", "date": "2017.09.13", "title": "Във Флоренция бъркат приемния тест за студенти и приеха всички"}
{"url": "http://www.monitor.bg/a/view/35173-10%D0%B3%D0%BE%D0%B4%D0%B8%D1%88%D0%BD%D0%BE-%D0%BA%D0%B8%D1%82%D0%B0%D0%B9%D1%87%D0%B5-%D0%B7%D0%B0%D0%BF%D0%B8%D1%81%D0%B0-%D0%B2%D0%B8%D1%81%D1%88%D0%B5/", "text": "\n                    В Китайския град Шанцю, провинция Хънан, в Технологичния институт влезе момиче на 10 години, съобщи във вторник портарлът China.org.cn., цитирана от ТАСС. На приемните изпити вундеркиндчето Чжан Ивън получи 353 точки. Това е вторият ѝ опит за влизане в института. На 9 години тя получава една 172 точки. За разлика от повечето китайски деца Чжан Ивън никога не е ходила на държавно училище. С обучението й се занимават родителите й. Бащата на момичето се надява, че след време Чжан ще може да се прехвърли от Технологичния институт в друго висше училище, откъдето ще може да продължи образованието си като аспирант и да получи научна степен. Подобни случаи има регистрирани и на други места по света. През 2015 година в САЩ 11-годишен вундеркинд завърши с три дипломи от колеж. Танишк Абрахам от американския град Сакраменто, щата Калифорния, завърши колежа American River. В продължение на година той учил и завършил с отделни дипломи математика, естествени науки и чужди езици.\n                    ", "date": "2017.09.13", "title": "10-годишно китайче записа висше"}
{"url": "http://www.monitor.bg/a/view/2503-%D0%A0%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%BF%D1%80%D0%B8%D0%BC%D0%B8%D1%80%D0%B8%D0%B5/", "text": "\n                    Руската страна е предложила на американския президент Доналд Тръм план за широко сближаване, чиято реализация трябвало да доведе до „пълна нормализация на отношенията, включително възстановяване на контактите между военните и разузнавателните служби на двете страни“. Офертата от страна то Москва постъпила тази пролет – няколко месеца след встъпването в длъжност на Тръмп, информира BuzzFeed.\n\n          Изданието твърди, че разполага с документа, в който са изброени посланията на Русия към US президента. Бумагите били предадени в Държавния департамент от руски дипломат. Москва излязла с предложение да се пристъпи към примирието „незабавно“, което трябвало да способства за сближаване на позициите на Владимир Путин и Тръмп още на първата им среща в Хамбург, състояла се в началото на юли. Съгласно инициираната от Москва „пътна карта“, през април представителят на руския държавен глава по киберсигурността Андрей Крутских е трябвало да се срещне с американския си колега. След това двете страни е трябвало да проведат специални консултации по редица глобални въпроси, сред които ядрената програма на Северна Корея, войната в Афганистан, ситуацията в Украйна и ядрената сделка с Иран. Както отбелязва тв каналът „Дъжд“, на по-късен етап Москва е планирала срещи на ръководителите на ЦРУ, ФБР, Съвета за национална сигурност и на Пентагона с руските им колеги. BuzzFeed посочва, че подобна оферта е предполагала, че Тръмп няма да обърне голямо внимание на активно обсъжданата по онова време руска намеса в изборите в САЩ, което би допринесло за бързо сближаване.\n\n          Към настоящия момент обаче едва единици от предложените от Москва мерки са осъществени, а надеждите за нормализиране на двустранния диалог се топят всеки ден, констатират медиите. Независимо от нееднократните твърдения на Тръм, че иска сближаване с Москва, днес регулярният диалог между Москва и Вашингтон е сведен до три канала: Белия дом, държавния секретар Рекс Тилърсън и представителя на САЩ в ООН Ники Хейли.\n\nЩо се отнася до документа с предложенията на Москва, от руското посолство във Вашингтон отказаха подробности, посочвайки, че не коментират „закрити двустранни преговори“. От Белия дом и от Държавния департамент не уточниха кой е доставил документа, но в същото време не оспориха неговата автентичност, пише НТВ. \n                    ", "date": "2017.09.13", "title": "Русия предложила на Тръмп „незабавно примирие“ "}
{"url": "http://www.monitor.bg/a/view/66044-%D0%98%D0%B7%D0%BC%D0%B5%D1%80%D0%B5%D0%BD%D0%B8%D1%8F-%D0%BD%D0%B0-%D0%B5%D0%BA%D1%81%D1%85%D0%B8%D0%B1%D0%B8%D1%86%D0%B8%D0%BE%D0%BD%D0%B8%D0%B7%D0%BC%D0%B0-%D0%9C%D0%BE%D0%B4%D0%B5%D0%BB%D0%B8-%D1%82%D1%80%D1%83%D0%BF%D0%B0%D1%82-%D0%BB%D0%B0%D0%B9%D0%BA%D0%BE%D0%B2%D0%B5-%D0%BD%D0%B0-%D0%B3%D1%8A%D1%80%D0%B1%D0%B0-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%98%D1%80%D0%BC%D0%B0/", "text": "\n                    Известни модели спретнаха доста нееднозначна акция в Instagram. Под мотото „да помогнем на пострадали от урагана Ирма“ те просто пускат своя разголена снимка в социалната мрежа и помощта им са останалите без покрив над главите си хора се заключава единствено и само в това. Сред ексхибиционистките от Instagram изпъкват Кара дел Торо и Дана Хам. Първата от тях например се пусна в мрежата по бански на уютен плаж и изпрати на пострадалите „позитивни мисли и добри вибрации“. А Дана Хам уверява, че се моли за жертвите, но това твърдение е съпроводено със снимка без горнище на банския.Междувременно жертвите на урагана станаха общо 55.\n\n\n                    ", "date": "2017.09.13", "title": "Измерения на ексхибиционизма - Модели трупат лайкове на гърба на пострадали от Ирма"}
{"url": "http://www.monitor.bg/a/view/1324-%D0%A2%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%82%D0%B5%D1%80%D0%BE%D1%80-%D0%B7%D0%B0%D0%BB%D1%8F-%D0%A0%D1%83%D1%81%D0%B8%D1%8F-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D0%B1%D0%BE%D0%BC%D0%B1%D0%B8-%D0%B2-%D0%BE%D1%89%D0%B5-6-%D0%B3%D1%80%D0%B0%D0%B4%D0%B0/", "text": "\n                    Мащабната вълна от сигнали за заложени бомби в Русия продължава. След като през последните два дни заради заплаха от терор в 14 града на страната бяха евакуирани повече от 10 000 души, в сряда вълната от анонимни обаждания достигна и до Якутск, Иркутск, Хабаровск, Петропавловск, Чита и Абакан.\n\n          В Яркутск бяха евакуирани зданията на кметството, автогарата и местното летище, като 7 полета бяха задържани, предаде РИА Новости. По информация на източник на агенцията, е постъпил сигнал за заложено взривно устройство и в търговския център „Гранд-Сити“. В Хабаровск пък анонимни съобщили за миниране на сградата на градската администрация. Повече от 10 обаждания за терористична заплаха са постъпили и в екстрените служби на Иркутск, където са опразнени училища, молове,  местното летище и едно от районните съдилища. „По всички сигнали се извършват проверки, като засега взривни устройства не са открити“, посочиха от органите на реда. Подобно е положението и в Чита, където хората бяха евакуирани от зданието на администрацията на Забайкалския край, информира Интерфакс. По сигнали бяха опразнени и 19 сгради в град Абакан.\n\n          Според основната версия за случващото, лансирана от пресата, става дума за мощна хакерска атака като нов метод за дестабилизиране на ситуацията в страната, пише НТВ. До сряда вечерта официално обяснение за вълната от фалшиви сигнали за бомби от компетентните органи нямаше. \n                    ", "date": "2017.09.13", "title": "Телефонен терор заля Русия: сигнали за бомби в още 6 града  "}
{"url": "http://www.monitor.bg/a/view/52549-%D0%A2%D1%83%D1%80%D1%86%D0%B8%D1%8F-%D0%B7%D0%B0%D0%BC%D0%B5%D0%BD%D1%8F-%D0%A8%D0%BE%D0%BF%D0%B5%D0%BD-%D1%81-%D1%82%D1%80%D0%B0%D1%83%D1%80%D0%BD%D0%B0-%D0%BE%D1%81%D0%BC%D0%B0%D0%BD%D1%81%D0%BA%D0%B0-%D0%BA%D0%BB%D0%B0%D1%81%D0%B8%D0%BA%D0%B0/", "text": "\n                    Траурният марш на Шопен вече няма да звучи на погребенията на убити турски войници, а вместо това опечалените ще слушат музикална творба на османски композитор, съобщава \"Хюриет дейли нюз\". Разпореждането е на министерството на вътрешните работи на Турция и е изпратено до всички валийства.\n\nПроизведението, което в бъдеще ще съпровожда падналите войници, е на композитора Бухуризаде Мустафа Ътри от ХVII в., а текстът съдържа стихове от Корана.\n\nСъщата процедура ще важи и за погребенията на починали служители на вътрешното министерство.\n\nОсвен това по време на погребенията на войниците няма да се чува тромпет, а мълчанието в тяхна памет ще бъде без съпровода на никакъв музикален инструмент.\n\nМинистерството уточни, че промяната има за цел да приведе церемониите към \"националните и морални ценности на страната и корените на нашата цивилизация\".\n\nДискусията по въпроса започна, след като в началото на април на погребението на убит войник приятелите му прекъснаха \"Траурния марш\" на Шопен с викове \"Аллах акбар\" (Аллах е велик). След този случай организацията на ветераните в Турция обяви, че подема кампания \"Траурният марш\" да бъде заменен с творбата на Ътри \"Текбир\".\n\nПреди близо три години турският президент Реджеп Тайип Ердоган изрази съжаление, че турските ученици знаят кой е Алберт Айнщайн, но не могат да посочат нито един мюсюлмански учен или изследовател и призова за нова учебна програма в училищата. \"Ако ги попитате кой е Айнщайн, всеки млад човек може да каже по нещо за него. Ако попитате кой е Ибн Сина, ще установите, че децата никога не са чували за него\", каза гогава Ердоган. \"Нашите ученици трябва да учат, да знаят и да слушат Итри и Деде Ефенди, също както знаят за Бетовен\", каза той, като нареди композиторите от османската епоха заедно с големия немски композитор.\n                    ", "date": "2017.09.13", "title": "Турция заменя Шопен с траурна османска класика"}
{"url": "http://www.monitor.bg/a/view/8059-%D0%98%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-700-%D0%BA%D0%BC%D0%B5%D1%82%D0%BE%D0%B2%D0%B5-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0/", "text": "\n                    Испанската прокуратура съобщи, че разследва над 700 кметове в Каталуния за съдействие при организирането на референдума за независимост, обявен от Върховния съд за незаконен. На полицията е наредено на полицията да арестува всеки от тях, който откаже да сътрудничи, предаде Асошиейтед прес.\nПросепаратистката коалиция, която управлява автономната област, обяви, че въпреки забраната гласуването ще се състои, и поиска от 947-те кметове в Каталуния да подготвят всичко необходимо за допитването.\nПравителството на премиера Мариано Рахой се закани да спре референдума и главният прокурор Хосе Мануел Маса възложи на провинциалните прокурори да разследват 712 кметове, които вече да осигурили места за гласуване на 1 октомври. Той нареди на полицията да ги арестува, ако не се явят да дадат показания.\nСъщевременно премиерът на Испания Мариано Рахой призова хората в Каталуния да се въздържат от участие в планирания за 1 октомври референдум за независимост на областта. \"Ако някои ви призовава да гласувате, не го правете, защото референдумът няма да се състои, понеже е един абсолютно незаконен акт\", каза Рахой.\nМадрид на няколко пъти вече нарече референдума противоконституционен.Каталунци, живеещи с чужбина, вече започнаха да гласуват по пощата.За началото на гласуването съобщи външният министър на автономната област Раул Ромева.Каталунците, живеещи в чужбина, могат да се регистрират за участие във вота чрез имейл.Каталунският премиер Карлес Пучдемон заявява, че ако гласуването с \"да\" победи на референдума на 1 октомври, \"ние ще спечелим правото гласът ни да се чува и в Европейския съюз\". \"Законът не може да бъде замразен\", смята регионалният лидер. По думите му \"съществува нова каталунска правна система\". Пучдемон посочва, че регионалните власти са искали да съгласуват референдума с Мадрид. Според него плебисцитът е \"единственият възможен път за решаване\" на каталунския проблем.Социологически проучвания показват, че повечето каталунци подкрепят референдума, но са разделени по равно за отцепването от Испания.\n\n\n                    ", "date": "2017.09.13", "title": "Испанската прокуратура разследва 700 кметове в Каталуния заради референдума "}
{"url": "http://www.monitor.bg/a/view/34347-%D0%9F%D1%80%D0%B8%D0%BD%D1%86%D0%B5%D1%81%D0%B0-%D0%94%D0%B0%D1%8F%D0%BD%D0%B0-%D1%83%D0%B1%D0%B8%D1%82%D0%B0-%D0%BF%D0%BE-%D0%BF%D0%BB%D0%B0%D0%BD-%D0%B7%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%9C%D0%B8%D0%BB%D0%BE%D1%88%D0%B5%D0%B2%D0%B8%D1%87/", "text": "\n                     \n\nБившият президент на Сърбия Слободан Милошевич е бил взет на мушката от британското разузнаване (МI 6), предаде белградското радио Б92.\n\nБившият агент Ричард Томлинсън е заявил за плановете на своите началници за ликвидирането на политика от Балканите преди години, но информацията стана особено актуална след като друг бивш работещ в МI 6 – Джон Хопкинс - заяви, че британската принцеса Даяна е била \"отстранена\" от служители на разузнаването.\n\nПо думите на Томлинсън МI 6 през 1993 г. е разработила план за ликвидирането на Милошевич като инсценира катастрофа в тунел край швейцарския град Женева. Тогава държавният глава на Сърбия е трябвало да участва в конференция за регулиране на конфликта в Босна и Херцеговина. Британското разузнаване е смятало да използва лазери, с които да заслепи шофьора на лимузината на Милошевич и да предизвика пътнотранспортно произшествие с летален изход за политика.\n\n\"Този план бе замразен, но по-късно бе приложен на практика в Париж\", каза бившият агент във филма \"Мръсни игри\". Лейди Даяна загина в тунел във френската столица заедно с любовника си египетския бизнесмен Доди ел Файед на 31 август 1997 г.\n\nМилошевич бе първият президент на Република Сърбия (1991-1997 г.). След това той пое управлението на Съюзна Република Югославия (Сърбия и Черна гора) до 2000 г., когато бе свален след масови протести. Политикът бе предаден на Международния трибунал за бивша Югославия в Хага и почина на 11 март 2006 г.\n\n \n                    ", "date": "2017.09.13", "title": "Принцеса Даяна убита по план за ликвидирането на Милошевич"}
{"url": "http://www.monitor.bg/a/view/87814-%D0%95%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D1%89%D0%B8%D1%82%D0%B8-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%BD%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81%D0%B8/", "text": "\n                    Турският президент Реджеп Тайип Ердоган се опита да оправдае днес покупката на произведени в Русия ракетни отбранителни системи С-400, ден след като съюзниците й от НАТО САЩ изразиха безпокойство във връзка със споразумението, предаде ДПА.\n\nЕрдоган заяви вчера, че страната му вече е платила депозит на Русия за покупката на системите С-400 въпреки възраженията на съюзниците й от НАТО.\n\n\"Те се ядосаха, защото подписахме споразумение за С-400. И какво? Вас ли трябва да чакаме?\", заяви Ердоган на среща в Анкара с кметове от управляващата Партия на справедливостта и развитието. \"Ние ще вземем нещата в собствените си ръце\", добави той.\n\nЗабележките на Ердоган идват след изявление на Държавния департамент на САЩ вчера, в което беше изразено безпокойство във връзка с покупката.\n\nСпоред някои медии споразумението е на стойност 2,5 милиарда долара, отбелязва ДПА.\n                    ", "date": "2017.09.13", "title": "Ердоган защити покупката на руски ракетни комплекси"}
{"url": "http://www.monitor.bg/a/view/31409-%D0%A0%D0%B5%D0%B0%D0%BA%D1%86%D0%B8%D0%B8-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%80%D0%B5%D1%87-%D0%BD%D0%B0-%D0%AE%D0%BD%D0%BA%D0%B5%D1%80/", "text": "\n                    Председателят на Европейската комисия Жан-Клод Юнкер произнесе годишното си слово за състоянието на ЕС пред Европейският парламент в Страсбург. Следват някои от реакциите на речта му, цитирани от ДПА.\n\n\"Юнкер, благодаря ви за вашата подкрепа за провеждането на демократични събрания. Ще успеем да трансформираме Европа\", написа френският президент Еманюел Макрон в Туитър. Той приветства и призива на Юнкер за контрол на стратегическите инвестиции.\n\n\"Контрол на стратегическите инвестиции, за какъвто призова Франция: за атрактивна и защитаваща Европа\", подчерта Макрон в Туитър.\n\n\"Благодарности на Юнкер за думите му за имиграцията и за силната проевропейска насоченост на речта му за състоянието на ЕС\", написа в Туитър италианският премиер Паоло Джентилони.\n\n\"Това беше най-откритата, честна и наистина притеснителна реч, която съм чувал през дългите си години на това място\", заяви бившият лидер на британската еврофобска и антиимигрантска партия ЮКИП Найджъл Фараж в реч пред европарламента. \"Посланието е съвсем ясно: Брекзитът се случи. Пълен напред.\"\n\n\"Начинът, по който се отнасяте към Полша и Унгария, вече трябва да им напомня за живота под управлението на съветските комунисти, когато се опитвате да им кажете как трябва да ръководят собствените си страни\", добави Фараж. \"Благодаря на Господ, че напускаме\", увери той. \"Но вие не научихте нищо от Брекзита\", подчерта евроскептикът.\n\n\"Няма начин да бъде спряна нелегалната миграция, ако няма безопасни и легални канали\", заяви неправителствената организация Оксфам, чиято цел е премахването на бедността. \"Юнкер трябва да подкрепи мерки, които да защитават хората, бягащи от война и преследвания, включително чрез справедлив и равностоен достъп до убежище\", добави Наталия Алонсо, завеждаща отдела за ЕС в организацията.\n                    ", "date": "2017.09.13", "title": "Реакции на годишната реч на Юнкер"}
{"url": "http://www.monitor.bg/a/view/23019-%D0%91%D0%B8%D1%82-%D0%BE%D1%82-%D1%81%D0%B8%D0%BD%D0%B0-%D0%BD%D0%B0-%D0%A7%D0%BE%D0%BA%D0%BE%D0%B2-%D0%BE%D1%82%D1%82%D0%B5%D0%B3%D0%BB%D0%B8-%D0%B8%D1%81%D0%BA%D0%B0-%D1%81%D0%B8-%D0%BE%D1%82-20-%D0%B1%D0%BE%D0%BD%D0%B0/", "text": "\n                    Младеж от ромската махала в Галиче, който съди сина на селския управник Ценко Чоков за побой, извършен по расистки подбуди, се отказа както от обвинението си, така и от гражданския иск от 20 000 лева.\n\nНа поредното заседание по делото в районния съд на Враца Радослав Илиев обяви, че Мартин Чоков дори не го е докосвал на 12 януари тази година. По думите му пред магистратите, той измислил нападението под натиска на Веселин Попов – Лунгара, сина му, Веселин Тушинов и баща му Георги. Те го заплашили, че ако не инсценира нападение и побой, ще унищожат семейството му. Срещу него подстрекателите дори насочили карабина. А във въпросната вечер малко го „поразкрасили” с удари и го завели при доверен лекар, който да изфабрикува съответните експертизи за побоя. „Сега, когато Лунгара е в затвора за 7 години, съм по-спокоен и взех решение да кажа истината. През цялото време бях притискан и тормозен, но не от фамилия Чокови, а от Лунгара и Тушинов, които заплашваха мен и семейството ми със смърт”, заяви Радослав Илиев.\n\nВъпреки, че младежът оттегли обвиненията си, делото не бе прекратено. Изненадващите му показания станаха причина да се призоват отново свидетели, които вече са разпитвани. Изискват се и справки от други прокуратури, които са се занимавали със случая. Процесът бе отложен за 11 октомври.\n                    ", "date": "2017.09.13", "title": "Бит от сина на Чоков оттегли иска си от 20 бона"}
{"url": "http://www.monitor.bg/a/view/65531-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%B8-6%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B9-%D1%81%D0%B8%D0%BD-%D0%B6%D0%B5%D1%81%D1%82%D0%BE%D0%BA%D0%BE-%D0%B7%D0%B0%D0%BA%D0%BB%D0%B0%D0%BD%D0%B8-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "Телата им са намерени в гр. Детмолд, надупчени на решето с нож, издирват заподозрения хазяин Томас Тюнерман\n                    24-годишна българка и 6-годишният й син са били убити по потресаващ начин в германския град Детмолд, в западната федерална провинция Северен Рейн-Вестфалия, съобщи полицейски говорител. Труповете на жертвите са били открити във вторник рано сутринта. За убийството е заподозрян 54-годишният Томас Тюнерман и той се издирва от вчера, защото е изчезнал безследно.Намушканите многократно с нож Хатидже и нейното дете са били намерени в неговото жилище. Те са живеели в същата сграда, но в друг апартамент. Нанесли се там преди няколко седмици, пише \"Билд\".Полицията е разпространила снимка на Тюнерман от 2011 г., издирването му върви на високи обороти, съобщават от полицията.24-годишната българка и синът й живеели в апартамента от близо 4 седмици, пише lz.de. Съседите ги описват като тихи.  Жената била сдържана и любезна и оставяла добро впечатление при общуване според описание на съседите.11 души от специално звено към полицията в германския град Детмолд разследват убийството на 24-годишна българка и 6-годишния й син, съобщиха от прокуратурата. Българката и детето й се нанесли на партера в кооперация в Делтмод неотдавна. Томас Тюнеман е бил хазяин на жената, той самият е живеел на последния етаж. Двамата са се познавали. Каква е причина за убийството все още не е ясно.„Да видиш млада жена и едва 6-годишното й дете с толкова намушквания мъртви в едно жилище е голям шок“, съобщи прокурорът Кристофер Имих. Според него в рамките на часове ще има повече яснота за причините за ужасното убийство.Междувременно полицията публикува снимката на убиеца от 2011 г. и описанието му с призив всеки, който го познава, видял го е или знае къде се укрива, да се обади незабавно на спешните й номера. Мъжът носи очила и е висок 1,72, късо подстриган и с широко лице. Според непотвърдени данни на съседи той често се карал с наемателката си, но какви са били причините не е ясно. От прокуратурата в Детмолд призовават всички, които имат сведения за местопребиваването на заподозрения в убийство Томас Тюнерман, да се обадят в полицията, анонимността им е гарантирана. Посочен е и телефон: 05231 60 90.\nГрад Детмолд е с около 75 000 жители и е най-големият град в областта Липе, в североизточната част на Северен Рейн-Вестфалия.\n\n\n                    ", "date": "2017.09.13", "title": "Българка и 6-годишният й син жестоко заклани в Германия"}
{"url": "http://www.monitor.bg/a/view/84889-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D1%85%D1%80%D0%B0%D0%BD%D0%B8%D1%82%D0%B5/", "text": "\n                    След почти 2 часа дебати народните представители отхвърлиха измененията на Закона за храните. Предложените от депутати от БСП промени предвиждаха големите търговски вериги да бъдат задължени да продават определен процент единствено български стоки, да се съкратят сроковете на плащанията. Освен това с редакцията на закона се искаше въвеждане на изискването хранителните продукти, върху чиито етикет е изписано, че са български да бъдат произвеждани само от суровини с произход от България.\n\n \n\n(СЛЕДВА ПРОДЪЛЖЕНИЕ)\n                    ", "date": "2017.09.13", "title": "Депутатите отхвърлиха промените в Закона за храните"}
{"url": "http://www.monitor.bg/a/view/23948-10-000-%D0%B4%D0%B5%D0%BA%D0%B0%D1%80%D0%B0-%D0%BD%D0%BE%D0%B2%D0%B8-%D0%BB%D0%BE%D0%B7%D1%8F-%D0%BF%D0%BE%D1%81%D0%B0%D0%B4%D0%B5%D0%BD%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Лозовите насаждения в страната всяка година се увеличават с около 10 хил. нови декара. Причината е, че търсенето расте и цените, които производителите на грозде получават, са добри. Това каза директорът на Изпълнителната агенция по лозата и виното Красимир Коев. \n\nТой посочи, че се очаква тази година да бъдат обрани 360 хил. т винено грозде, от които 200 хил. т да бъдат преработени от винарските предприятия. Останалото количество отива за производство на ракия, оцет и за домашно приготвено вино.\n\nОколо 15 – 20 хил. т от белите сортове производителите изнасят в Италия.\n\nЗа да имат добра реколта, лозарите трябва да изграждат системи за напояване, каза Коев, пред Блумбърг тв България. .\n\nКоев отчете голям интерес към Националната програма за развитие на лозаро-винарския сектор. Тя е с период на действие 2014 – 2018 г., но се очаква да бъде удължена до 2019 г.\n\nВ България има 263 изби, като се изграждат още 19 и се очаква те да започнат работа до следващата компания.\n                    ", "date": "2017.09.13", "title": "10 000 декара нови лозя  посадени за година "}
{"url": "http://www.monitor.bg/a/view/84682-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%80%D0%B0%D0%B1%D0%BE%D0%BE%D1%82%D0%B4%D0%B0%D1%82%D0%B5%D0%BB-%D0%B2-%D0%A0%D1%83%D1%81%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BD%D0%B0%D0%B5%D0%BC%D0%B5-%D1%80%D1%83%D0%BC%D1%8A%D0%BD%D1%81%D0%BA%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8/", "text": "\n                    45 на сто от работодателите в Русе, Силистра и Велико Търново са готови да наемат работници от Румъния. Това стана ясно по време на събитие на Българската стопанска камара (БСК), проведено в рамките на проекта „Изграждане на устойчив модел и партньорска мрежа за насърчаване на заетостта и трудовата мобилност в трансграничния район България – Румъния“.\n\nНай-висока готовност за наемане на румънци проявяват работодателите от Велико Търново – 55%, следвани от работодателите в Русе – 41%, а най-ниска – работодателите в Силистра (26%)\n\nНай-висок интерес към наемането на работна сила от Румъния проявяват работодателите от секторите „Преработваща промишленост“ (41%), „Транспорт, складиране и пощи“ (25%), „Селско, горско и рибно стопанство“ (18%). В секторите „Строителство“ и „Хотелиерство и ресторантьорство“ интересът на предприятията е по-нисък.\n\nНаемането на трансгранична мобилна работна сила, като възможност да се решат проблемите на пазара на труда, се подценява от половината работодатели в трансграничния регион България-Румъния, показва проучването на БСК.\n                    ", "date": "2017.09.13", "title": "Всеки втори рабоотдател в Русе  готов да наеме румънски работници"}
{"url": "http://www.monitor.bg/a/view/7497-%D0%A1%D1%82%D1%80%D0%BE%D0%B8%D0%BC-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%A1%D0%BE%D1%84%D0%B8%D1%8F-%D0%9A%D0%B0%D0%BB%D0%BE%D1%82%D0%B8%D0%BD%D0%B0-%D0%B7%D0%B0-259-%D0%BC%D0%BB%D0%BD-%D0%BB%D0%B2/", "text": "Сърбия готова с участъка от Ниш до българската граница до края на годината \n                    Агенция „Пътна инфраструктура“ (АПИ) обяви две обществени поръчки за строителството на магистралата София – Калотина на обща стойност 258,7 млн. лева, Едната процедура е за модернизацията на участъка след ГКПП Калотина до пътния възел при Драгоман. Общата му дължина е 14,5 км. Индикативната стойност на проекта възлиза на 141,667 млн. лева без ДДС, като част от Механизма за свързана Европа, съобщиха от пътната агенцияПредвидено е разширяване на съществуващия път, а в отделни участъци ще бъдат подобрени геометричните му елементи заОтсечката ще бъде с по две ленти за движение в посока и лента за аварийно спиране. Предвижда се и изграждане на вход-изход от първокласния път към интермодален терминал Драгоман. Ще бъдат изградени и 10 големи съоръжения, две от които са при пътните възли Калотина и Драгоман.Срокът за изпълнение на поръчката е 852 календарни дни. Кандидатите могат да подават офертите си до 13 ноември т. г.Вторият търг, обявен от пътната агенция, е за изготвянето на технически проект и строителство заУчастъкът от пътя е с дължина почти 17 км. Индикативната му стойност е 117 млн. лв. без ДДС. Финансирането е от републиканския бюджет.Там също ще бъде направено разширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч.Срокът за изпълнение на поръчката е 910 календарни дни. Кандидатите могат да подават офертите си до 16 ноември т. г.Пътната агенция посочва, че пътят от София до Калотина епо направлението Лондон - Будапеща - Белград - София - Пловдив - Истанбул – Калкута.Това е и най-краткият път, свързващ Западна Европа с Близкия и Средния изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.До края на 2017 година се очаква Сърбия да е готова с магистралата от Ниш до Калотина, както и с магистралния участък към границата с Хърватия.Междувременно стана ясно, че днес министърът на регионалното развитие Николай Нанков ще направи проверка на изграждането на 24-километровия участък от Кресна до Сандански на автомагистрала „Струма“.\n\n\n                    ", "date": "2017.09.13", "title": "Строим магистралата  София - Калотина за 259 млн. лв."}
{"url": "http://www.monitor.bg/a/view/84209-%D0%98%D0%B7%D0%BB%D0%B8%D1%88%D1%8A%D0%BA%D1%8A%D1%82-%D0%B2-%D1%85%D0%B0%D0%B7%D0%BD%D0%B0%D1%82%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0-1745-%D0%BC%D0%BB%D1%80%D0%B4-%D0%BB%D0%B5%D0%B2%D0%B0/", "text": "\n                    Излишъкът в държавната хазна достигна 1,745 млрд. лева за първото полугодие на годината, стана ясно от решенията на Министерски съвет. Положителното салдо се формира от превишение на приходите над разходите по националния бюджет в размер на 1,777 млрд. лв. и дефицит по европейските средства в размер на 31,4 млн. лева.\n\nПостъпилите приходи и помощи към края на юни са в размер на 17,483 млрд. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г., става ясно от решението.\n\nОбщата сума на данъчните постъпления включително и приходите от осигурителни вноски към края на месец юни възлиза на 14,538 млрд. лв., което представлява 51,9% от годишните разчети. Съпоставени с първото полугодие на 2016 г., данъчните постъпления нарастват с 1,049 млрд. лв. В структурно отношение най-значителен ръст се отчита при постъпленията от социални и здравноосигурителни вноски.\n\nВ хазната са постъпили и 2,771 млрд. лв. от преки данъци. В сравнение с първото полугодие на 2016 г., приходите в групата нарастват с 9,1%, за което допринасят основно нарасналите постъпления от данъка върху доходите на физически лица, както и тези от корпоративния данък.\n\nПриходите от косвени данъци пък са в размер на 7,110 млрд. лв. Само от ДДС в бюджета са влезли 4,730 млрд. лв. или с 375,3 млн. лв. повече спрямо същия период на 2016 г. Държавата е прибрала и 2,269 млрд. лв. от акцизи и 93,2 млн. лв. от мита.\n\nПриходите от социално и здравноосигурителни вноски са на стойност 4,029 млрд. лв. В сравнение със същия период на предходната година, приходите от осигурителни вноски нарастват с над 504,7 млн. лв.\n\nСпоред данните частта от вноската на България в бюджета на ЕС, изплатена към края на юни от централния бюджет, възлиза на 488,3 млн. лв.\n                    ", "date": "2017.09.13", "title": "Излишъкът в хазната  достигна 1,745 млрд. лева"}
{"url": "http://www.monitor.bg/a/view/51618-%D0%9C%D0%B0%D0%BB%D0%BA%D0%B8-%D1%84%D0%B8%D1%80%D0%BC%D0%B8-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D1%84%D0%BE%D0%BD%D0%B4%D0%BE%D0%B2%D0%B0%D1%82%D0%B0-%D0%B1%D0%BE%D1%80%D1%81%D0%B0-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    Поне 80 малки и средни фирми ще могат да търгуват акциите си на фондовата ни борса с пари от европейските фондове. Министерството на икономиката стартира ваучерна схема на обща стойност от близо 4 млн. лв., стана ясно по време на среща между ресорният зам.-министър на икономиката Александър Манолев с изп. директор на Българска фондова борса Васил Големански, представители на Оперативна програма „Иновации и конкурентоспособност“ и агенцията за насърчаване на малките и средните предприятия.\n\nОчаква се процедурата да се отвори през ноември тази годиина. По думите на Манолев по новата схема ще може да се покриват разходи за услуги по подготовката на компаниите за емитиране на акции и първичното им предлагане на фондовата борса на стойност до 50 хил. лв. Целта е фирмите да имат допълнителен начин за набиране на свежи пари.\n\nБюджетът на ваучерната схема е малко над 3,9 млн. лв., а за ваучерите ще се кандидатстват пред агенцията за малки и средни предприятия. Очаква се в близките седмици изискванията и етапите по схемата да бъдат финално разписани.\n                    ", "date": "2017.09.13", "title": "Малки фирми ще могат да  излизат на фондовата борса с европари"}
{"url": "http://www.monitor.bg/a/view/67329-%D0%9A%D0%97%D0%9F-%D1%83%D1%81%D1%82%D0%B0%D0%BD%D0%BE%D0%B2%D0%B8-%D0%BE%D1%89%D0%B5-%D0%BD%D0%B5%D1%80%D0%B0%D0%B2%D0%BD%D0%BE%D0%BF%D1%80%D0%B0%D0%B2%D0%BD%D0%B8-%D0%BA%D0%BB%D0%B0%D1%83%D0%B7%D0%B8-%D0%BF%D1%80%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D0%BE%D0%BB%D0%B8/", "text": "Карали клиентите си да представят много документи\n                    Комисията за защита на потребителите (КЗП) изпрати препоръки на автомобилни застрахователи за отстраняване на още неравноправни клаузи, с които се правят опити за неоснователно изискване на документи или за съкращаване на нормативно установени срокове за информиране на търговеца при настъпване на застрахователно събитие. Това съобщи председателят Димитър Маргаритов пред БНР. Неотдавна стана ясно, че КЗП е приела за неравноправна клауза уговорката на застрахователя за отпадане на обезщетението при кражба на автомобила, ако талонът за него е бил оставен вътре.\n\n„Тези клаузи\n\n \n\n\n\n \n\nпред потребителите. Например принуждават ги да представят огромни тестета документи, част от които ги има и при самия застраховател. Или в Общите условия се казва „незабавно да уведоми” при настъпване на застрахователно събитие. Какво означава незабавно – твърде субективна е преценката за това дали незабавно е след една минута, след пет секунди, след два часа. В Кодекса за застраховането е посочено, че не е необходимо представянето на налични при застрахователя документи, както и че срокът за уведомяване при настъпване на застрахователно събитие не може да е по-кратък от три работни дни от узнаването за него”, поясни Маргаритов. Той коментира, че целта на подобни уговорки е търговецът да се освободи от отговорност, ако потребителят не представи тези документи. Председателят допълни, че те не се отличават от установявани в предходни периоди и в други сегменти от пазара опити за\n\n \n\n\n\n \n\nспрямо търговеца.\n\nМаргаритов коментира и установените от Комисията нарушения в договори за посредничество при покупка на недвижими имоти. „Много фрапантен случай беше, че в един такъв договор се съдържа клауза, според която, ако Вие впоследствие си закупите имот в същата сграда, в която сте ходили на оглед, за да видите някакъв друг имот, дължите възнаграждение на брокера, който Ви е завел там. Това беше нещо абсурдно, което ние изчистихме. И други случаи, в които заплащате някаква сума, без да получите насреща нещо конкретно, а само за това, че сме влезли във взаимоотношение с тази фирма. Много важно е, когато се предоставя такава услуга, заплащане\n\n \n\n\n\n \n\nа не да си запазваме правото да получим някакви пари само затова, че в София има жилищни сгради”, каза още той.\n                    ", "date": "2017.09.13", "title": "КЗП установи още неравноправни клаузи при застрахователите на коли"}
{"url": "http://www.monitor.bg/a/view/26560-%D0%A1-321-%D1%85%D0%B8%D0%BB-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B8-%D0%BB%D0%B5%D0%B3%D0%BB%D0%B0%D1%82%D0%B0-%D0%B2-%D0%91%D0%93-%D1%85%D0%BE%D1%82%D0%B5%D0%BB%D0%B8%D1%82%D0%B5/", "text": "Чужденците средно с по 6 нощувки през юли \n                    С близо 5 на сто до 321 хиляди са се увеличи леглата в хотелите у нас за периода юли 2016 - юли 2017, сочат данните на Националния статистически институт (НСИ). Навлизането в летния отпускарски период е довело до увеличение на леглата спрямо месец по-рано с 25 хиляди.През юли 2017 г. са функционирали общо 3114 места за настаняване с над 10 легла, което е ръст с 1,1% спрямо година по-рано. В бройката влизат хотели, мотели, хижи и къмпинги.като се увеличава с 2.3 процентни пункта в сравнение с дванадесет месеца по-рано. Най-висока е заетостта на леглата в хотелите с 4 и 5 звезди – 77,5%, следвани от местата за настаняване с 3 звезди – 61,4%, и с 1 и 2 звезди – 43,4%.Юли месец общо 1,219 млн. души са отседнали в местата за настаняване, от които 456 хил. българи. Те са отсядали средно за по 3,3 нощувки. Чуждите граждани са 762,9 хил., като 62,6% са нощували в хотели с 4 и 5 звезди и са реализирали близо 6 нощувки. Статистиката отчита, че почти няма промяна в броя на българите, отседнали в хотелите ни през месеца. Те са с едва 0,2% спрямо година по-рано. При чужденците ръстът е 9%.или с 10,7% повече в сравнение година по-рано. Чужденците имат по-висок принос за увеличените обороти – 13%, а българите едва 0,5% на сто.Общият брой на нощувките над 6 млн., или с 4,8% повече в сравнение със същия месец на предходната година, като най-голям е ръстът на нощувките (с 6.9%) в местата за настаняване с 4 и 5 звезди.През юли в хотелите с 4 и 5 звезди са реализирани 61,9% от общия брой нощувки на чужди граждани и 23,2% - на българи. В местата за настаняване с 3 звезди са осъществени 27% от нощувките на чужди граждани и 27.3% - на българи, докато в останалите места за настаняване (с 1 и 2 звезди) те са съответно 11.1 и 49.5%.\n\n\n                    ", "date": "2017.09.13", "title": "С 5% се увеличили леглата в БГ хотелите"}
{"url": "http://www.monitor.bg/a/view/26606-%D0%9D%D0%BE%D0%B2%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D1%89%D0%B5-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D0%B1%D0%B8%D0%BE%D0%BF%D1%87%D0%B5%D0%BB%D0%B0%D1%80%D0%B8%D1%82%D0%B5/", "text": "\n                    Новосъздадената Асоциация на преработвателите на биологични пчелни продукти ще насърчава българските пчелари да се сертифицират като биологични производители.\n\nОрганизацията е създадена от български преработватели на биомед, които изкупуват над 90% от биопродукта в страната. Тя си поставя за цел да защитава интересите на българските биопчелари на национално и европейско ниво, съобщиха създателите на организацията пред Inverstor.bg..\n\nСпоред съобщението новата структура ще се бори за достойна цена на българския биомед на европейските пазари и да затвърди репутацията на България като сериозен производител на висококачествен биомед в Европа.\n\nОт асоциацията припомнят, че България е сред най-благоприятните региони в Европа за добив на биомед. У нас се добиват определени видове пчелен мед - акация, липа, кориандър, които са уникални и търсени на европейските пазари. В следващите няколко години биологичното пчеларство в страната би следвало да застигне и дори задмине конвенционалното по брой пчелни семейства и добив, смятат още от организацията.\n                    ", "date": "2017.09.13", "title": "Нова асоциация ще насърчава биопчеларите"}
{"url": "http://www.monitor.bg/a/view/14228-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D0%9B%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    Управляващите планират да рестартират тръжната процедура по концесията на Летище София през ноември. Това обяви транспортният министър Ивайло Московски по време на отбелязването на 80-годишнината от създаването на столичната аерогара.\n\nПроцедурата бе спряна от служебния кабинет в началото на месец април т.г., но Московски е категоричен, че летището трябва да се управлява от професионален оператор. „В момента се водят преговори с три финансови институции, които оказват съдействие за анализите по процедурата за концесиониране“, допълни министърът.\n\nПрипомняме, че транспортното министерство провежда разговори със Световната банка, Европейската банка за възстановяване и развитие и Европейската инвестиционна банка. „Остава още да се актуализират анализите за 2015-2016 г., след което ще обявим процедурата за концесия“, коментира още той.\nВъв финансовите параметри на търга ще има промяна, защото авансовото плащане по концесията ще бъде обвързано с държавата помощ в размер на 224 млн. лв., която беше разрешена от Европейската комисия за погасяване на дълговете на БДЖ. Според транспортният министър политиците не бива да спекулират с бъдещата концесия, защото собствеността на най-голямото ни летище ще остане в ръцете на държавата.\nМосковски прогнозира, че бъдещото на Летище София е превръщането му в интермодален транспортен център на столицата. По думите му до няколко години може да бъде изградена жп връзка на аерогарата с гара Подуяне. Бъдещата отсечка, която тепърва трябва да бъде проектирана, е с дължина 2 км., но ресорният министър призна, че още не е ясно дали тя ще се осъществи.\n                    ", "date": "2017.09.13", "title": "Правителството подновява концесията за Летище София през ноември"}
