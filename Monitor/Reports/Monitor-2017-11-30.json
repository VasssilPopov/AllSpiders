{"url": "http://www.monitor.bg/a/view/33896-%D0%9F%D0%B8%D0%BD%D0%BE%D0%BA%D0%B8%D0%BE-%D0%BE%D0%B1%D1%81%D0%BB%D1%83%D0%B6%D0%B8-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D1%81-%D0%94%D0%B0%D0%B9-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5%D0%B5-%D0%BB%D1%8A%D0%B6%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%9E%D0%91%D0%97%D0%9E%D0%A0/", "text": "\n                     \n\nПартията „Да(й), България“ в услуга на олигарсите Иво Прокопиев, Цветан Василев и момчето му за поръчки Гриша Ганчев поднесе сламеният й лидер и провален правосъден министър Христо Иванов.\n\nПинокио,както стана известен Иванов заради лъжите си,я пусна в единствената възможна употреба, която е от полза на неговите задкулисни господари – вдигане на пропаганден шум. За целта\n\n\n\nс искане за проверка на доклада на турските служби за сигурност на тема контрабанда на тютюневи изделия. Пропагандната му акция претърпя организационен провал, тъй като „Дай, България“ от чието име е сигналът, получи шут от избирателите на последния вот и остана извън парламента. Съответно достъпът на Христо Иванов до сградата на НС е ограничен. Така, както се полага на всеки редови гражданин и той трябваше да си внесе искането в административната сграда на парламента, а очакващите го с фанфари медии от фабриката за фалшиви новини трябваше да тичат по жълтите павета, за да успеят да го отразят поне на излизане. Мечтаните кадри как Христо Иванов се разхожда из кулоарите на парламента останаха\n\n\n\nно пък за сметка на това сламеният политик все пак успя да изрецитира опорните си точки.\n\nХристо Иванов обясни как и той се борел против престъпленията, извършени по време на приватизацията. Даже, още по времето на бившия главен прокурор Никола Филчев, ги критикувал. Последното никой не помни, но то може да се дължи и на факта, че по това време новоизлюпеният уж десен политик се представяше с комунистическата фамилия на майка си – Бойкикев. В днешно време вече с името Иванов, сламеният лидер намеси името на голяма и уважавана тютюнева компания в опитите си да дестабилизира институциите у нас и да създаде пропаганден шум, който да отвлече вниманието от престъпленията на неговите господари. На логичния въпрос защо говори само за приватизацията на „Булгартабак“, а премълчава други сделки като скандалното раздържавяване на „Каолин“ и „Дамяница“ по любимия модел на Костов с РМД, Христо Иванов се опъна, че там\n\n\n\nДавностният срок обаче не изтекъл за престъпленията, свързани с вторичния грабеж на активи купени с пари на вложителите в КТБ – като например овладяването от Българския Мадоф Цветан Василев на „Петрол“ и „Дунарит“ чрез негови подставени лица. На тази тема, разбира се, Христо Иванов мълча като ударен.\n\nЛогичните въпроси, на които самозваният политически лидер трябва да отговори, са първо как се бори с корупцията, като в същото време се противопоставя на промените в конституцията, свързани с давността за приватизационни престъпления. Дали по този начин не се опитва да прикрие историческите далавери, извършени по времето на Костов – приватизирането на „Кремиковци“ за 1 долар и на БГА „Балкан“ на цената на тристаен апартамент в София. Не прикрива ли също така и скандалното приватизиране на „Каолин“ и „Дамяница“ от Иво Прокопиев? Другият важен въпрос е като се занимава със сделки, за които давността не е изтекла, защо\n\n\n\nВсъщност отговорите на тези въпроси се крият в стенограмите „АРГО-гейт“, където въпросният Христо Иванов тайно подготвя създаването на партията си с Иво Покопиев и неговите пипала в медиите и неправителствения сектор. Ако Прокопиев казва, че би ти помогнал „с целия си наличен ресурс“, едва ли би посмял да попиташ как е приватизирал „Каолин“ и „Дамяница“, дори и да си смениш фамилията от Бойкикев на Иванов. В същото време за сивото финансиране на „Дай, България“ проваленият политик и аверите му в пряк текст признават, че разчитат на Цветан Василев. Ако вторичният грабеж на активите на КТБ бъде прекратен, тогава „Дай, България“ няма как да разчита на „сиво финансиране“ от Белград.\n\nПоради тази причина Христо Иванов е толкова активен по едни теми, а мълчи като ударен по други. Събитията в последно време показват, че когато сламени политици като него са прекомерно активни, значи техните задкулисни господари са доста изнервени. А няма как Прокопиев, Василев и Ганчев да не са изнервени и да не използват личната си партия „Дай, България“, когато техните далавери и тези на Бащицата им Фетхуллах Костов най-сетне може да бъдат наказани.\n\n\n\n \nПротивно на обясненията на Пинокио, в доклада на турските служби за контрабандата на тютюневи изделия не се споменава „Булгартабак“. Това единодушно обявиха както вътрешният министър Валентин Радев така и главният секретар на МВР Младен Маринов. „При мен няма този доклад. Доколкото знам от информация преди това, там никъде не се споменава Булгартабак, вие защо говорите за Булгартабак не знам“, обяви Радев на брифинг на МВР вчера. Главен комисар Маринов разясни подробности по темата. „Докладът е годишен доклад на турските служби, който е депозиран в Интерпол, но в този доклад не се споменава името на Булгартабак. Той дава проценти и тенденции, но не се споменава Булгартабак. Казах ви фактите, всичко останало е въпрос на интерпретации“, обясни Маринов.\n\n\n\n\n„Телеграф“ ще сезира прокуратурата за факти и обстоятелства, свързани с конкретни лица от ръководството на партия „Да, България“, в които се съдържат данни за извършени от тях престъпления, обявиха от вестника. Предмет на сигнала ще бъде както финансирането на партията, за което има данни, че е отвъд законовите разпоредби за набиране на средства, така и участието на лица от националния съвет и контролната комисия на партията в корупционни сделки, включително пране на пари и данъчни престъпления, за които „Телеграф“ неведнъж е информирал обществеността чрез страниците на вестника.\n\nНаказателно производство вече е образувано по повод фалшивите подписи на председателя на партията Христо Иванов под 4 негови заповеди, докато беше министър на правосъдието, за които прокуратурата е установила с графологична експертиза, че са неистински. Иванов обаче публично потвърди преди това, че подписите са негови, което означава, че действащият тогава министър на правосъдието е излъгал.\n\n„Телеграф“ разполага и с нови факти, свързващи подчинената на олигарха Иво Прокопиев и бащата на бандитската приватизация Иван Костов партия и нейни висши функционери с корупция и пране на пари. За „Телеграф“ няма съмнение, че действителната цел на малобройните грантово и олигархично зависими членове на „Да(й), България“ не е нищо повече от подчиняване на съдебната система и прокуратурата, за да не им бъде потърсена подобно на менторите им Прокопиев и Костов отговорност за извършените престъпления.\n                    ", "date": "2017.11.30", "title": "Пинокио обслужи олигархията с \"Да(й), България\", сее лъжи (ОБЗОР)"}
{"url": "http://www.monitor.bg/a/view/56176-%D0%93%D0%BB%D0%BE%D0%B1%D0%B5%D0%BD-%D0%B7%D0%B0-%D0%BF%D0%BE%D1%82%D1%80%D0%BE%D1%88%D0%B5%D0%BD%D0%B0-%D0%B6%D0%BF-%D0%B1%D0%B0%D1%80%D0%B8%D0%B5%D1%80%D0%B0-%D1%81%D0%B5-%D0%BE%D0%B6%D0%B0%D0%BB%D0%B8-%D0%B1%D1%8A%D1%80%D0%B7%D0%B0%D0%BB-%D0%B7%D0%B0-%D1%80%D0%B0%D0%B1%D0%BE%D1%82%D0%B0/", "text": "\n                     \n\n \n\n \n\nОсъден да плати 1 000 лв глоба за потрошена умишлено бариера на неохраняем жп прелез мъж се ожали в съда и поиска опрощаване с аргумента, че … много бързал за работа.\n\nСлучаят се разиграл призори на 8 август , когато пред изумения поглед на неколцина свидетели 39-годишният Румен Д. от миньорския град Гълъбово пристигнал на прелеза  с личния си автомобил „Сеат Толедо“ и след като почакал минута – две  слязъл от колата и гневно потрошил бариерите, за да продължи пътя си.\n\nВсичко станало за броени минути, хората не знаели как да реагират, веднага след като автомобилът на хулигана преминал коловозите по тях профучала товарна влакова композиция.\n\nПред съда в Стара Загора глобеният се оправда, че закъснявал за работа и имало вероятност да го уволнят. Той не забелязал идващия влак и не чул предупредителните звукови сигнали. Знаел, че няма право да събаря съоръжението, но често пъти бариерата била спускана пове 20-30 минути по-рано и това създавало огромни опашки от чакащи „зелен светофар“.\n\nСпоред Румен Д. използваната от първоинстанционния съд квалификация за хулиганство при управление на МПС била  несъстоятелна, тъй като огънал бариерата след като слязъл от колата си.\n\nТричленният състав на окръжния съд в Града на липите приел аргумента и отменил хулиганството, но запазил размера на глобата.\n\n \n                    ", "date": "2017.11.30", "title": "Глобен за потрошена жп  бариера се ожали: бързал за работа   "}
{"url": "http://www.monitor.bg/a/view/77631-520-%D0%B6%D0%B8%D0%BB%D0%B8%D1%89%D0%B0-%D0%B8%D0%B7%D0%B3%D0%BE%D1%80%D1%8F%D1%85%D0%B0-24-%D0%B4%D1%83%D1%88%D0%B8-%D1%81%D0%B0-%D0%B8%D0%B7%D0%BF%D0%B5%D0%BF%D0%B5%D0%BB%D0%B5%D0%BD%D0%B8/", "text": "Обучават деца в 3D среда как да реагират при пожари\n                    Над 520 жилища са изгорели от началото на месеца, а при пожарите са загинали 24 души, други 34 пък са пострадали сериозно. Това съобщи на редовния си месечен брифинг вътрешния министър Валентин Радев.\n„Понижават се температурите, започна отоплителният сезон и рязко се повишава рискът от пожари в бита. Три са най-важните съвета за недопускане на пожари – да се използват само стандартни отоплителни уреди, да се спазват стриктно съветите за безопасност на експлоатация, разписани от производителите. На второ място, да не се допуска поставянето на отоплителните уреди в близост до лесно запалими вещества и предмети. На трето място, никога да не се оставят тези уреди без надзор“, каза Радев от трибуната на вътрешното министерство. По думите му черната статистика показва, че най-уязвимите групи от населението в този период от годината\n\n\n„През последната година на няколко свои кампании служители на пожарната, заедно с представители на местната власт, предоставиха и монтираха безплатно димни датчици в домовете на самотно живеещи и трудно подвижни хора. Този месец служителите на същата главна дирекция стартират и виртуална 3D среда, стимулираща различни инциденти, която е предназначена за обучение на деца до 8 клас“, допълни Радев и уточни, че основната цел е повишаване на подготовката на тези ученици до 15 години в случай на пожари и наводнения да знаят какво да правят. По думите му програмата е разработена по европейски проекти.\n„От началото на годината екипите са реагирали на повече от 48 000 сигнала за произшествия – 33 000 от тях за пожари.\n\n\n\nказа още Валентин Радев. Той коментира и темата със загинали при катастрофи. Според стастистиката с 51 по-малко са жертвите при ПТП-а в сравнение със същия период на миналата година.\n„До 2020 година трябва да намали България на половина броят на загиналите по пътищата“, категоричен беше вътрешния министър.\nТой заяви, че месец ноември е бил изключително черен заради много смъртни случаи при катастрофи, сред които е и тази с автобуса край Микре, при която загинаха 9 души със зрителни проблеми, а 19 бяха ранени. Министър Радев е категоричен, че МВР се бори максимално с нарушителите по пътищата и отчете, че има повече написани актове на шофьори, които не спазват закона. През 10-те месеца на тази година са наложени с над 108 хиляди повече глоби в сравнение с миналата година. Във връзка с миграционния натиск, Валентин Радев заяви, че той намалява, благодарение на добрите дипломатически отношения с Турция и съоръжението по границата.\nНад 2600 нелегални бежанци са задържани, повече от 1600 са заловени в страната. Намалението е с 85% в сравнение с миналата година.\n„През месец октомври сме върнали 121 незаконно пребиваващи граждани на трети страни. От началото на година бройката им е 1771“, разкри той.\n                    ", "date": "2017.11.30", "title": "520 жилища изгоряха, 24 души са изпепелени"}
{"url": "http://www.monitor.bg/a/view/42774-%D0%A5%D0%B2%D0%B0%D0%BD%D0%B0%D1%85%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D1%81-12-%D1%82%D0%BE%D0%BD%D0%B0-%D0%BD%D0%B8%D0%BA%D1%83%D0%BB%D0%B4%D0%B5%D0%BD%D1%81%D0%BA%D0%B0-%D1%80%D0%B8%D0%B1%D0%B0-%D0%B2-%D1%82%D0%BE%D0%B2%D0%B0%D1%80%D0%B5%D0%BD-%D0%9C%D0%B5%D1%80%D1%86%D0%B5%D0%B4%D0%B5%D1%81/", "text": "\n                    1,2 тона незаконно уловена риба спипаха бургаски ченгета на пътя край Айтос. Бракониерската риба е била натоварена в микробус \"Мерцедес Спринтер\" с хасковска регистрация и без никакви документи за произход. В товарното отделение униформените открили 50 пластмасови каси, пълни със сребриста каракуда и платика. Зад волана е седял 46-годишен бургазлия, придружаван от 52-годишен мъж. Двамата най-вероятно са били следени дълго време. Бракониерите са закопчани, след като на изхода на Айтос екип на \"Икономическа полиция\" е спрял микробуса за проверка. \n\n\n\n\n\n\n                    ", "date": "2017.11.30", "title": "Хванаха бракониери с 1,2 тона никулденска риба в товарен Мерцедес"}
{"url": "http://www.monitor.bg/a/view/27598-%D0%92%D0%B0%D1%80%D0%BD%D0%B0-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B8%D1%80%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D1%81%D0%B8-%D0%B4%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-348-%D0%BC%D0%BB%D0%BD-%D0%BB%D0%B2/", "text": "\n                    Варна е с рекорден за историята си бюджет от 348 млн. лв. На 22-то си поред заседание вчера Общинският съвет гласува актуализацията на бюджета за 2017 година, като на базата на одобрената в началото на годината макрорамка от 270,7 млн. лв., тя беше завишена с нови 78 млн. лева. Ръстът се дължи основно на получените от правителството 85 млн. лева за изграждането на бул. „В. Левски“ и пробива на бул. „Сливница“. Рекордна е и капиталовата програма с бюджетни средства за тази година. След корекциите в макрорамката, капиталовите разходи възлизат вече на 111 млн. лева, при първоначално заложените близо 29 млн. лева. Основната част от средствата по програмата ще бъдат за реализацията на важните за града инфраструктурни проекти.\n\n \n                    ", "date": "2017.11.30", "title": "Варна актуализира бюджета си до рекордните 348 млн. лв."}
{"url": "http://www.monitor.bg/a/view/41975-%D0%A0%D0%B0%D0%B7%D0%BB%D0%BE%D0%B3-%D0%BF%D1%80%D0%B8%D0%B5%D0%BC%D0%B0-%D0%B1%D0%BE%D0%BA%D0%BB%D1%83%D0%BA%D0%B0-%D0%BD%D0%B0-%D0%A0%D0%B8%D0%BB%D0%B0-%D0%B8-%D0%A0%D0%B8%D0%BB%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Сметището в разложкото село Баня ще поеме боклука на община Рила и Рилската света обител, след като от 1 януари догодина градското сметище край Рила се затваря. Предстои да бъде сключен договор за времето след 1 януари 2018 г., според който общината ще плаща по 70 лева за тон депонирани отпадъци край разложкото с. Баня. Разходите по транспортирането ще се поемат от общинския бюджет.\n\nПо данни от администрацията, годишно общината отделя по около 600 тона отпадъци. Такъв  договор ще се наложи да сключи и Рилският манастир, който досега сам извършваше сметосъбирането си с подарен от НС специализиран автомобил.\n\nОсвен Рила и общините Бобошево, и Кочериново ще транспортират отпадъците си до Разлог. Трите общини са единствените от област Кюстендил, членуващи в регионалното сдружение за управление на отпадъците – Благоевград.\n                    ", "date": "2017.11.30", "title": "Разлог приема боклука на Рила и Рилския манастир"}
{"url": "http://www.monitor.bg/a/view/4962-65-%D0%B4%D0%B5%D1%86%D0%B0-%D0%B2-%D0%BD%D0%B5%D1%80%D0%B0%D0%B2%D0%BD%D0%BE%D1%81%D1%82%D0%BE%D0%B9%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D1%82%D0%BE%D0%BF%D1%8A%D0%BB-%D0%BE%D0%B1%D1%8F%D0%B4-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "\n                    В две училища на община Суворово стартира проектът „Топъл обяд” за деца в неравностойно положение. Той е в рамките на Партньорска мрежа за благотворителност на БЧК и обхваща зимните месеци за периода от 1 декември т. г. до 22 март 2018 г. През тази учебна година общо 65 ученика ще получават топъл обяд в продължение на 70 учебни дни. 35 от тях са от ОУ „Хр. Ботев“ в село Чернево и 30 от ОУ „Хр. Ботев“ в село Николаевка. За рамките на страната на територията на 25 области, тази учебна година са обхванати 1 600 деца, а за седемте поредни години, откакто функционира Партньорската мрежа за благотворитлност на БЧК – общо 14 500 ученици. Решението на Областния съвет на БЧК-Варна за реализирането на проекта в Община Суворово бе взето на базта на редица социално-икономически индикатори, които показват завишена степен на социална уязвимост на семействата и децата за задоволяване на базовите и образователните потребности, поради наличие на повече от един риск – бедност, безработица, влошено здраве или увреждания, непълни семейства и други. Децата, включени в проекта за топъл обяд, са предложени от училищните ръководства, в партньорство с отдел „Социална закрила“ в община Суворово, на базата на социални критерии. Всписъците са включени сираци, полусираци или деца на самотни родители, ученици с физически или психически увреждания, с безработни родители, настойници и попечители или които са с увреждания. Проектът на ОблС на БЧК Варна е одобрен от НС на БЧК и се осъществява, благодарение на фондонабиране чрез националната Партньорска мрежа за благотворителност на БЧК и инициираното във Варна фондонабиране за програма „Топъл обяд”. Той е желан и нужен като механизъм за превенция на отпадане от образование на учениците, чрез социална подкрепа за хранене, коментираха още червенокръстците.\n                    ", "date": "2017.11.30", "title": "65 деца в неравностойно положение получават топъл обяд през зимата"}
{"url": "http://www.monitor.bg/a/view/64522-1805-%D0%BC%D0%BB%D0%BD-%D0%BE%D1%82%D0%B8%D0%B2%D0%B0%D1%82-%D0%B7%D0%B0-%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0/", "text": "\n                    В бюджета на МВР за 2018 г. са предвидени 180,5 млн. лв. за опазване на границата. Това решиха в първите минути на четвъртък депутатите към края на заседанието си, започнало вчера и завършило след полунощ.\n\nСумата се увеличава с 985 300 лева спрямо парите, които са били отпуснати за 2017 г. Приходите на МВР за 2018 г. са с общ размер 157,39 млн. лева. Общите разходи на министерството възлизат на 1,296 млрд. лева. Разходите по политиката за противодействие на престъпността и опазването на обществения ред пък са в размер на 743,8 млн. лева. За пожарна безопасност и за защита на населението при извънредни ситуации пък се отпуснаха 220,2 млн. лева\n\nНародното събрание гласува 32,5 млн. лв. за ВСС, за ВКС - 17,6 млн. лв., за ВАС - 14,8 млн. лв., за прокуратурата - 221,7 млн. лв. Съдилищата ще получат от републиканския бюджет 294,2 млн. лв.\n\nПарламентът утвърди максимален размер на ангажиментите за разходи, които могат да бъдат поети през 2018 г., на 93,2 млн. лв., и таван на новите задължения за разходи, които могат да бъдат натрупани - 90,3 млн. лв.\n\nУтвърдените максимални размери могат да се увеличават с до 20 на сто по решение на ВСС. Висшият съдебен съвет може да изразходва средства от наличностите по сметки от предходни години за покриване на неотложни разходи на органите на съдебната власт, в случай че не се нарушава бюджетното салдо по държавния бюджет, предвидиха депутатите.\n                    ", "date": "2017.11.30", "title": "180,5 млн. отиват за опазване на границата"}
{"url": "http://www.monitor.bg/a/view/42609-%D0%95%D0%9A-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%BF%D1%80%D0%B5%D1%85%D1%80%D0%B0%D0%BD%D0%B2%D0%B0%D1%89%D0%B8%D1%82%D0%B5-%D1%81%D0%B5-%D1%81%D0%B0%D0%BC%D0%BE-%D0%BE%D1%82-%D1%84%D0%B5%D1%80%D0%BC%D0%B5%D1%80%D1%81%D1%82%D0%B2%D0%BE/", "text": "Обмисля прогресивно намаляващи плащания за големите площи\n                    Еврокомисията предлага повече субсидии за прехранващите се само от фермерство, като се осигури насочване на подпомагането към истинските земеделски стопани и се акцентира върху онези от тях, които активно упражняват селскостопанска дейност. Това се казва в съобщение на ЕК до Европейския парламент, Съвета, Европейския икономически и социален комитет и Комитета на регионите, озаглавено „Бъдещето на прехраната и селското стопанство”, публикувано късно вчера.В него се казва още, че за по-резултатно насочване на директните плащания, за да се осигурят доходи за всички земеделски стопани навсякъде в ЕС, би трябвало да се въведе задължителен таван за директните плащания, вземайки под внимание работната ръка, за да се избегнат отрицателните ефекти върху работните места. Могат да се въведат също така прогресивно намаляващи плащания като начин за намаляване на подпомагането за по-големите стопанства, а също така да има засилено внимание към преразпределителните плащания, за да може помощта да се насочи целево към малките и средни стопанства.Понастоящем директните плащания подкрепят устойчивостта на 7 милиона стопанства, които обхващат 90% от обработваемата земя. Макар те да дават около 46% от доходите на земеделската общност в ЕС, в много райони и сектори този дял е много по-голям. Така директните плащания осигуряват относителна стабилност на доходите на земеделските стопани, изправени пред значителни колебания в цените и производството, а това спомага за поддържане на жизненоважната основа на ЕС за производство на висококачествени храни навсякъде в Съюза. Ефектът на директните плащания се допълва от пазарни инструменти. Районите с природни ограничения също се ползват със специална подкрепа, се казва още в съобщението, простиращо се на 33 страници.Макар че ролята на директните плащания за стабилизирането на доходите от земеделска дейност по принцип среща одобрение, фактът, че 20% от земеделските стопани получават 80 % от плащанията, понякога предизвиква обвинения в „несправедливост“. Тези цифри отразяват една система, в която плащанията са обвързани със земята, а тя е съсредоточена у малък брой земеделски стопани. Половината от бенефициерите по ОСП са много малки стопанства, а повечето плащания отиват за средни по размер професионални семейни стопанства; би трябвало обаче да се насърчи едно по-балансирано разпределение на подпомагането. Директните плащания ще изпълнят предназначението си по-ефективно и успешно, ако се опростят и бъдат по-целенасочени. Всяка промяна обаче следва да запази една от главните придобивки на политиката: защитата на добре функциониращия вътрешен пазар, който ОСП създаде с годините. Графика към писмото показва, че 3,43 млн. малки стопанства до 5 ха с обща обработваема площ 7,7 млн. ха получават годишно по 2,4 млрд. евро. На други 3,29 млн. стопанства от 5 до 250 ха, простиращи се на 107,4 млн. ха се пада най-голяма сума от 29,3 млрд. евро, а на големите ферми с по над 250 ха, които са 80 хиляди, имащи общо дял в ЕС от 44,2 млн. ха - 9 млрд. евро.По нататък в него се акцентира на факта, че за разлика от повечето други стопански сектори селското стопанство силно зависи от времето; а и често е поставено на изпитание от нестабилни цени, природни бедствия, вредители и болести, като в резултат на това всяка година минимум 20% от земеделските производители губят над 30% от приходите си в сравнение със средните приходи за предишните три години. Успоредно с това все още се наблюдава осезаем натиск върху природните ресурси, отчасти в резултат на някои селскостопански дейности. Съществува реален риск изменението на климата да утежни всички посочени по-горе проблеми. По тези причини Общата селскостопанска политика (ОСП) би трябвало да поведе прехода към по-устойчиво селско стопанство.Понастоящем секторът конкурира цените на световния пазар в повечето сектори, водещ е по отношение на разнообразието и качеството на хранителните продукти и осъществява най-големия в света износ на продукти на хранително-вкусовата промишленост (на стойност 131 млрд. евро през 2016 г.).В съобщението на ЕК до другите евроинституции се подчертава необходимостта ОСП да еволюира в няколко различни аспекта и да усъвършенства начина, по който реагира на предизвикателствата и възможностите, когато такива се проявят на равнището на ЕС, на национално, регионално равнище и на равнището на земеделските стопанства. Това включва също така необходимостта ОСП да рационализира управлението си и да постигне по-добри резултати с оглед на целите на ЕС, както и значително да намали бюрокрацията и административната тежест.Сегашната система за осъществяване на ОСП разчита на подробни изисквания на равнището на ЕС и се характеризира със строг контрол, санкции и механизми за одит. Тези правила често съдържат много предписания, които стигат чак до равнището на отделните стопанства. Предвид силно диверсифицираната селскостопанска и климатична среда в Съюза нито подходът отгоре-надолу, нито унифицираният подход обаче са подходящи за постигане на желаните резултати и добавена стойност за ЕС.В модела за осъществяване на бъдещата ОСП Съюзът би трябвало да определя основните политически параметри (цели на ОСП, главни видове намеса, основни изисквания), а държавите членки да носят по-голяма отговорност и да се отчитат в по-голяма степен, що се отнася до начините, по които постигат целите и осъществяват съвместно договорените мерки. Целите на ОСП би трябвало да съответстват на задълженията, произтичащи от Договора за ЕС, но и на вече договорените цели и мерки, например по отношение на околната среда, изменението на климата (СОР 21), и определени цели за устойчиво развитие. При подготовката на стратегическите планове по ОСП държавите членки ще трябва да вземат под внимание приетите от самите тях инструменти за планиране, произтичащи от законодателството и политиките на ЕС в областта на околната среда и климата9. Същевременно държавите членки би трябвало да отговарят за осигуряването на надежден мониторинг на изпълнението и надеждно докладване за резултатите от него, които да послужат като основа за получаването на увереност във връзка с изпълнението на бюджета.По-голямата субсидиарност би направила възможно по-успешното съобразяване с местните условия и нужди с оглед на тези цели и мерки. Държавите членки биха отговаряли за приспособяване на намесите на ОСП, така че тези намеси да имат максимален принос за постигане на целите на ЕС. Запазвайки сегашните структури на управление, които трябва да продължат да осигуряват ефективен мониторинг и прилагане за постигането на всички политически цели, държавите членки ще имат и по-голямо право на мнение при изготвянето на рамката за съответствие и контрол, прилагана спрямо бенефициерите (включително по отношение на проверките и санкциите).За увеличаване на добавената стойност за ЕС и за запазване на функциониращия вътрешен пазар на селскостопански продукти държавите членки ще трябва да вземат решенията си не поотделно, а в рамките на структуриран процес, който ще се реализира чрез създаването на стратегически план за ОСП, обхващащ намесите както в стълб I (обща организация на пазарите (ООП) на селскостопански продукти), така и в стълб II (програми за развитие на селските райони), осигурявайки по този начин съгласуваност на политиките в рамките на бъдещата ОСП и с други политики.По този начин моделът на изпълнение ще продължи да осигурява условия на равнопоставеност, запазвайки общия характер и двата стълба на политиката. Комисията ще подлага на оценка и одобрява тези планове с оглед осигуряване на максимален принос на ОСП за приоритетите и целите на ЕС и постигане на целите на държавите членки по отношение на климата и енергетиката. Това е важно, за да се осигури запазването на единен подход към изпълнението на целите, свързани с околната среда и климата, във всички държави членки. Поставянето на по-амбициозни цели е единственият жизнеспособен вариант на политика в това отношение.Процесът на планиране би трябвало да е организиран много по-просто и определено да е под равнищата на сложност, илюстрирани от сегашното програмиране на развитието на селските райони. Това означава по-специално, че следва да се премахнат елементите за съответствие, имащи характер на задължителни предписания, като например подробности относно мерките и правилата за допустимост на равнището на законодателството на ЕС. Такова опростяване би спомогнало и за интегрирани и иновативни подходи и би направило политическата рамка по-адаптивна и пригодна за иновации.Това означава, че ОСП и плановете на държавите членки следва да се фокусират най-вече върху целите и очакваните резултати, оставяйки достатъчно възможности за държавите членки и регионите да действат в съответствие със своята специфика. Следователно в съответствие с подхода на Комисията за „бюджет, ориентиран към резултатите“ бъдещата система за изпълнение на политиката следва да е повече насочена към постигане на резултати, да насърчава субсидиарността, като предоставя на държавите членки много по-голяма роля при въвеждането на схемите по ОСП, да преследва договорените реалистични и адекватни цели и да спомага за намаляване на свързаната с ЕС административна тежест за бенефициерите. В това отношение опростените варианти за разходите и съвременните технологии предлагат широки възможности за намаляване на тази тежест, по-специално във връзка с контрола. Както на земеделските стопани, така и на гражданите следва да се даде възможност да се възползват от този напредък благодарение на един не толкова предписателен подход.Подкрепата за знанията, иновациите и технологиите ще бъде от решаващо значение за подготовката на ОСП за посрещане на бъдещите предизвикателства. Схемите, целящи подобряване на икономическите, социалните и екологичните показатели, както и адаптиране към изменението на климата и смекчаване на последиците от това изменение, ще бъдат свързани с консултантски услуги, осигуряващи знания, съвети, умения и иновации.Сегашната екологосъобразна архитектура на ОСП, която разчита главно на взаимно допълващото се прилагане на три отделни политически инструмента — кръстосано спазване, директни плащания за екологизиране и доброволни мерки в областта на агроекологията и климата, — ще бъде заменена и всички операции ще бъдат обединени в един по-целенасочен, по-амбициозен, но и гъвкав подход. Новият модел на изпълнение ще позволи на държавите членки да създадат комбинация от задължителни и доброволни мерки в рамките на стълб I и стълб II, за да изпълнят определените на равнището на ЕС цели във връзка с околната среда и климата. Ще е необходимо държавите членки да дефинират количествено изразени цели, които да гарантират постигането на определените и съгласувани на равнището на ЕС цели във връзка с околната среда и климата. Държавите членки ще разполагат с необходимата гъвкавост при изготвянето на стратегически планове в отговор на свързаните с климата и с околната среда нужди на местно равнище.Поради това прерастването на биоикономиката в устойчив бизнес модел би трябвало да заеме приоритетно място в стратегическите планове по ОСП и да подпомогне стратегията на ЕС за кръгова икономика и разработването на нови бизнес модели, които ще облагодетелстват земеделските и горските стопани, като същевременно ще създават нови работни места. Това би увеличило и потенциала на ОСП да допринася за енергийния съюз и за промишлената политика на ЕС, насърчавайки чистото и ефективно енергопроизводство, включително посредством устойчиво мобилизиране на биомаса при спазване на основните принципи на стратегията на ЕС за кръгова икономика.Един от приоритетите при тази бъдеща съвместна работа в няколко области на политиката е развитието на „интелигентни села“ навсякъде в ЕС. Тази нова концепция, която понастоящем се развива чрез няколко инициативи и пилотни проекти, ще помогне на местните общности да решат по един ясен и категоричен начин определени проблеми, свързани с незадоволителната широколентова свързаност, недостатъчните възможности за заетост и недостатъчните услуги. Комисията изразява своята готовност да увеличи допълнително подкрепата си за селските общности и органите на местната власт, които желаят да развиват интелигентни села, чрез изграждане на капацитет, инвестиции, подпомагане на иновациите, работа в мрежа, както и чрез осигуряване на иновативни инструменти за финансиране за усъвършенстване на уменията, услугите и инфраструктурата., но трябва да се признае, че държавите членки са в най-добра позиция да насърчават тази приемственост като се възползват от собствените си правомощия в областта на поземлената нормативна уредба, данъчното облагане, наследственото право или териториалното планиране11. Предвид това е необходима . ОСП следва да осигури на държавите членки необходимата гъвкавост с оглед разработването на подходящи схеми, съобразени със . Новата система за изпълнение ще улесни действията на държавите членки за подпомагане на младите земеделски стопани. Стратегическите планове по ОСП биха могли да включват подпомагане за развитие на умения, знания, иновации, развитие на бизнес и инвестиционно подпомагане. В това отношение организациите на производители могат да играят ценна роля. За да се увеличат шансовете за обучение в чужбина на млади хора, живеещи в селските райони, следва да се подкрепят възможностите за обмен по програмата Еразъм за млади земеделски стопани.Достъпът до финансови инструменти в помощ на инвестициите в селското стопанство и оборотния капитал следва да се улесни и по-добре да се адаптира към инвестиционните нужди и по-високия рисков профил на новите участници. Подкрепата за новото поколение земеделски стопани може да се съчетае с подходящи стимули за улесняване на напускането на по-старото поколение и увеличаване на поземлената мобилност. Освен това нараства необходимостта от подпомагане на дейности, стимулиращи трансфера на знания между поколенията (чрез партньорства и други нови бизнес модели) и улесняващи планирането на приемствеността (т.е. консултантски услуги, наставничество и подготовка на „планове за приемственост на стопанството“).Бъдещата ОСП трябва да играе по-голяма роля при изпълнението на взетите решения по време на Срещата на високо равнище в Ла Валета16, насочени към справяне с първопричините за миграцията.Придобитите при реализирането на проекти с подкрепата на ОСП знания и ноу-хау следва да се използват за създаване на възможности за заетост и за дейности, генериращи приходи в регионите на произход и транзит на мигранти, включително в рамките на пилотните проекти за обучение на млади земеделски стопани от Европейския план за външни инвестиции, като това трябва да става чрез привличане за участие на европейските организации на земеделски стопани. Освен това следва да се проучат възможностите, които предоставят схемите за обмен между ЕС и Африканския съюз. Сътрудничеството за научни изследвания и иновации в областта на селското стопанство трябва да се задълбочи посредством съответните политики и инструменти на ЕС. Комисията освен това се ангажира да засили стратегическото сътрудничество в областта на политиките и диалога с Африканския съюз по въпроси, свързани със селското стопанство и развитието на селските райони, така че да съдейства на този регион да развие своята хранително-вкусова икономика.В рамките на ЕС селското стопанство предлага възможности за сезонните работници. Освен това, чрез своя раздел за развитие на селските райони ОСП може да играе определена роля за оказване на помощ за установяването и интегрирането на законните мигранти, и в частност на бежанците, в селските общности.\n\n\n                    ", "date": "2017.11.30", "title": "ЕК предлага повече субсидии за прехранващите се само от фермерство"}
{"url": "http://www.monitor.bg/a/view/59955-%D0%A8%D0%BE%D1%84%D1%8C%D0%BE%D1%80%D0%BA%D0%B0-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D1%81%D0%B1%D0%BB%D1%8A%D1%81%D1%8A%D0%BA-%D1%81-%D0%B4%D0%B6%D0%B8%D0%BF/", "text": "\n                    36-годишна шофьорка  от панагюрското село Бъта загина тази сутрин при сблъсък с джип“ Тойота“. Седемгодишният й син, който пътувал с нея в колата, се е отървал с леки наранявания и заедно с водача на японското возило са откарани в болницата в Панагюрище, съобщи говорителят на Областната дирекция на МВР в Пазарджик Мирослав Стоянов. Инцидентът е станал на пътя от средногорския град към Пазарджик в местността „ Свети Никола“ недалеч от село Бъта. 36-годишната жена седяла зад волана на „Фолксваген Голф“ и най-вероятно е предприела маневра за изпреварване, в резултат на което последвал тежък удар в джип“ Тойота“, управляван от мъж от Панагюрище. Вследствие на сблъсъка шофьорката на „ Голф“-а е починала на място. На място са изпратени екипи на РУ-Панагюрище, Спешна помощ и пожарната. Детето е в добро общо състояние и е транспортирано заедно с водача на джипа в болницата в Панагюрище. Мястото се регулира от екип на \"Пътна полиция\" при РУ-Панагюрище. Предстои извършването на оглед.  \n                    ", "date": "2017.11.30", "title": "Шофьорка загина при сблъсък с джип"}
{"url": "http://www.monitor.bg/a/view/19040-%D0%9F%D0%BE%D0%B4%D0%B3%D0%BE%D1%82%D0%B2%D1%8F%D0%BC%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D0%B0-%D0%BF%D1%80%D0%B8%D0%B2%D0%BB%D0%B8%D1%87%D0%B0%D0%BC%D0%B5-%D1%87%D1%83%D0%B6%D0%B4%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8/", "text": "Технологичното производство трябва да се повиши у нас, а рутинните процедури да са в чужбина  * През последната година имаме сериозни инвестиции от Великобритания заради Brexit\n                     - С приблизително 30 на сто, ще продължим да ползваме тези пари по начина, определен със законова рамка към настоящия момент – да заплащаме осигуровки на новонаети лица, обучения за квалификация и преквалификация на работниците, да подобряваме публична инфраструктура около инвестиционни проекти. Разглеждаме и възможността да осигурим допълнителни насърчителни мерки за поощряване на научно-развойната дейност, които обсъждаме с министър Емил Караниколов, за да може бизнесът, образованието и науката да бъдат заедно.  - Да, подготвихме план, по които през 2018 г. заедно с Министерството на икономиката ще се опитаме да подобрим средата за привличане на инвеститори. Една от основните ни позиции от няколко години насам е възможността БАИ да предоставя по-гъвкави пакети за насърчителни мерки, които да отговорят на изискванията на инвеститорите. Споделих идеята за промяна да се дадат повече възможности на компаниите, които имат научно-развойна дейност и да се стимулира повече такъв тип икономическа активност. Необходими са повече иновации в България, за да стане лидер в тази сфера на Балканите.  - По темата усилено се работи, има няколко стартирани обществени поръчки. Ръководството на „Национална компания индустриални зони” е подала заявление в БАИ, така че индустриалната зона до София да се превърне в сериозен инвестиционен проект, да получи категория на национален обект от регионалното министерство и покрай сертифицирането на проекта да се получат допълнителни средства за изграждането на публичната инфраструктура. Целта е изграждането на основен булевард от София, както и разширение на първия диаметър на софийското метро или осигуряване на жп връзка. Разчетите са за сериозна сума, която според мен може да бъде осигурена и от бюджета, както и от някакъв тип европейско финансиране. Когато имаме добра среда за правене на бизнес, изградени са всички връзки, това дава спокойствие на инвеститора.  - Днес ще се открие поредното разширяване на „Ролпласт” в Костинброд, една сериозна инвестиция, която ще даде възможност за производството на подобрени продукти от гамата на компанията. Стойността на инвестицията е 10,8 млн. лв, а откритите нови работни места са 90. Преди няколко седмици бяхме на откриването на сериозна инвестиция на Osram в Пловдив, свързана с високотехнологичен сегмент. Това е втората по големина производствена база на компанията и първата, която се прави в Източна Европа. Пример за успех е поредното разширяване на Lufthansa, което ни дава усещане за гордост, че имаме традиции в сферата на поддръжката на самолети.  - Към третото тримесечие на годината проектите са 23 на обща стойност 300 млн. лв. с потенциал за над 5000 нови работни места. Имаме 190 заявени проекта за 800 млн. лв. с възможност да разкрият 3000 работни места. Само преди няколко дни голяма компания, която работи в района на София, подаде пореден проект за разширяване в сферата на ИТ услугите.  - Догодина ще съберем всички шефове на агенции за инвестиции от ЕС заедно с тези от Западните Балкани, за да си поговорим по какъв начин държавата може да стимулира, развива и подпомага иновациите. Събитието вече е част от календара и ще бъде на 5 март, като част от серия от мероприятия за насърчаване на предприемачеството при малките и средните фирми.  - Средствата, които постъпват от Холандия, продължават да са на високи нива. Следва да отчетем, че в голяма степен това не е чист холандски бизнес, а даден тип бизнес, който се опитва да структурира по определен начин своето присъствие в България. За нас не е важно откъде ще минат капиталите, важното е да ги има. Хубавото е, че Германия остава една от държавите, която има сериозен интерес у нас. Имаме повече инвестиции от Австрия, които в последните години поизостанаха. През последната година имаме сериозни инвестиции от Великобритания, вероятно свързани с излизането на Обединеното кралство от Европейския съюз. Размерът на инвестициите от Великобритания само за 2016 г. са в размер на близо 92 млн. евро, като се подрежда на 5-о място сред чуждите държави, направили инвестиции в България.  - Знаете, че последната фаза на програмата „Гражданство през инвестиция” завършва в президентството. На този етап виждаме много активна дейност от тяхна страна да се приключат дългогодишни преписки. При нас бяха възобновени доста стари процедури и целта беше да потвърдим още веднъж, че инвестицията е осъществена от съответното лице, за да може да си получи гражданството. Обработените преписки по Закона за българското гражданство по искане на администрацията на президента са 13 на брой. Издадените удостоверения за направените инвестиции от чужденци по закона са 105 броя за 116 млн. лв. Определено има голямо раздвижване в тази посока.  - Въпросът се поставя по-скоро от анализатори във връзка с развитието на българския бизнес и как виждат възможността да изнесат част от своя бизнес в съседката ни. Ние трябва да интегрираме Западните Балкани към България и към Европейския съюз. Ако следваме логиката на западните държави, които са основателите на съюза, през интеграцията в икономически план може да видим своето бъдещо развитие. Не следва да го разглеждаме като бягство на инвестиции от България, а като още един пазар, които ще бъде част от производствения пазар на българските компании. Ако те имат повече производство, винаги биха могли не да изнесат, а част от производствения процес да се случва там, а друг у нас. Аз го виждам като възможност все по-технологичното производство да се повиши като процент, а по-рутинни и стандартни процедури да изнасят към близки страни.  - Ние все още не можем да си представим бъдещето, защото високите технологии се развиват повече от агресивно и бързо. Вероятно все по-активно ще се електронизира и роботизира производството. Но това, което може да свърши човек, е незаменимо. Вече трябва да обърнем по-сериозно внимание на образователната система, за да може тя да отговори по най-добрия начин на идващото бъдеще и вече настояще. Оглавява агенцията за инвестиции от януари 2015 г.Работил е в големи международни консултантски компании, сред които и българските подразделения на някои от четирите най-големи одиторски фирми в светаСпециализирал европейско и английско право в ASSER College Europe в Холандия, University of Cambridge, University College London в Англия, European University Institute във Флоренция, ИталияМагистър по право от СУ „Св. Климент Охридски“  \n\n\n                    ", "date": "2017.11.30", "title": "Подготвяме промени в закона, за да привличаме чужди инвеститори"}
{"url": "http://www.monitor.bg/a/view/63852-%D0%92%D0%BB%D0%B0%D0%BA-%D0%BF%D1%80%D0%B5%D0%B3%D0%B0%D0%B7%D0%B8-%D1%81%D0%B5%D0%B2%D0%B5%D1%80%D0%BD%D0%B8-%D0%B5%D0%BB%D0%B5%D0%BD%D0%B8-%D0%B2-%D0%9D%D0%BE%D1%80%D0%B2%D0%B5%D0%B3%D0%B8%D1%8F/", "text": "\n                    Норвежките железници оповестиха, че ще ускорят инсталирането на преградни мрежи край железопътните линии в северната част на страната, след като северни елени бяха прегазени от влак, съобщиха АП и АФП. 17 елена намерили смъртта си, след като били прегазени от влак, пътуващ между градовете Трондхайм и Будьо. Така броят на северните елени, убити за една седмица при сходни обстоятелства в района, стана 127. Норвежките железници увериха, че поставянето на 25-километрови предпазни мрежи в рисковата зона ще започне още през 2018 г., след като първоначално бе планирано за 2019 г. или 2020 г.\n\n \n                    ", "date": "2017.11.30", "title": "Влак прегази северни елени в Норвегия"}
{"url": "http://www.monitor.bg/a/view/74808-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-30-%D0%BD%D0%BE%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    \n\nНе се занимавайте с нищо амбициозно. Родените в третата декада може да имат неприятности с документи и общи средства, при пътувания и съвместна дейност с нелоялни партньори и работодатели. Каквото загубите трудно ще си върнете. На никаква цена не влизайте в конфликти и скандали, после сдобряването ще е трудно и мъчително. До ранния следобед властва денят на сърцето. Правете това, за което ви помолят. Обгрижете някой изпаднал в нужда. Приберете се рано, ако ще пътувате. Контролирайте емоциите.\n\n\n\n\n\n\n\n\n\n\n\n \n\n\n\nЕдин от дните, в които молитвите се чуват. Още утре може да получите това, за което се помолите. Не отминавайте протегнатите ръце, за да не се наложи и вие да ги протягате към някого. Добре е да се включите в благотворителна акция. Ако отложите за утре важните си и амбициозни дела ще спечелите максимално. За да искаш и да получиш утре, днес трябва да дадеш и да обгрижиш. Ако не сте склонни да отделите от залъка си в бъдеще може да изпаднете в изолация. Имате шанс да спечелите на своя страна човек изпаднал в нужда.\n\n\n\n\n\n\n\n\n\n\n\n \n\n\n\nДен за милост и състрадание. Обгрижвайте околните с цялото си сърце и с възможностите, които имате. Който не прояви състрадание да не очаква такова. До вечерта навлизаме в деня на колелото и което е било отдолу, притиснато и притеснено ще тръгне нагоре. Този, който е доминирал ще трябва да се посвие и изтърпи негативите от днешните си действия. Тази вечер намерете време за посещение на център за разкрасяване. Утре може да имате важна инициатива. Трябва да изглеждате бляскаво.\n\n\n\n\n\n\n\n\n\n\n\n \n\n\n\nДен на сърцето. Не влизайте в скандали и разправии. Не е изключено да се разделите с някого и после да съжалявате. Скандалите ще ескалират и ще ви вкарат в критични обстоятелства. Внимавайте ако пътувате. Не нарушавайте законите и технологичните предписания. Родените в третата декада са в една от най-трудните си и рискови позиции, особено ако не следват знаците на сърцето. Каквото се развали трудно ще се оправи. Трудно ще спечелите отново тези, на които сте изневерили по един или друг начин.\n\n\n\n\n\n\n\n\n\n\n\n \n\n\n\nОбърнете се към нуждите на околните. Подкрепете инициативите на колеги и близки и чакайте подкрепа за личните си проекти. Ще влезете в успешни и перспективни връзки и до вечерта ще уредите нещо важно и обезпечаващо. Жестовете ви в този момент ще печелят съюзници и сътрудници, ще ви помагат да влезете в благоприятна среда и да получите нужното ви финансиране. В края на работното време ще получите и допълнителни екстри, които не се дават всеки ден и на всеки. В утрешния ден се очертава повече да давате.\n\n\n\n\n\n\n\n\n\n\n\n \n\n\n\nНамерете време за всичко и за всички, които обичате. Всеки жест ще отваря сърца и врати към успеха. Един дребен подарък и внимание ще привлече към вас в следващите дни низ от благодеяния и ползи. Правете това, за което ви помолят. Включете се в дарителски кампании. Нека личните ви таланти да зарадват някого. Тази вечер може да ви се обадят с неочаквано предложение. Не изпускайте нито една възможност и покана. В следващите два дни чакайте придобивки, възможности за нова работа и неочаквани печалби.\n\n\n\n\n\n\n\n\n\n\n\n \n\n\n\nРисков ден за родените в третата декада. Тенденцията е към скандали, разправии и конфликти, които може да доведат до странични проблеми и неприятности. Внимавайте на пътя, не се карайте с никого, движете се по линията на най-малкото съпротивление. Родените в третата декада може да си докарат и здравословен проблем с участие в рискови начинания. Смирете се, не товарете сърцето, не участвайте в екстремни спортове и мероприятия. В критичен момент ще се намери кой да ви помогне. Утре ви чакат печалби.\n\n\n\n\n\n\n\n\n\n\n\n \n\n\n\nДен на откровение, на срещи и разговори, които ще стопят ледовете, ще позволят да си помогнете взаимно и да излезете от лични и здравословни кризи. Направете поне едно добро дело. Започнете деня с прояви на благотворителност. Днес се дава милостиня. Който не е милостив утре няма да разчита на подкрепа в труден момент. Опитайте да привлечете нужните ви за обща работа и съюз хора. В следващите два дни ще срещате трудности на всяка крачка и тогава ще ви помагат тези, на които в момента помагате. Щадете сърцето.\n\n\n\n\n\n\n\n\n\n\n\n \n\n\n\nЗа родените в третата декада днес ще има неочаквана подкрепа в труден момент. Ще се разбере на кого може да разчитате, кой ви обича и цени истински. Ще получите финансова инжекция, ще намерите спонсор за развитие на замислите си и ще се радвате на щастливи моменти заедно. Може да се обадят тези, които дълго не са се сещали за вас. Помислете и вие кого може да зарадвате и обнадеждите. Този ден отваря заключени сърца и души, стопява дистанциите и ви среща с любовта. Сънищата са пророчески и ще се сбъднат.\n\n\n\n\n\n\n\n\n\n\n\n \n\n\n\nРисков ден за родените в третата декада, особено ако се опитват да притискат другите, да изнудват и манипулират. Може да попаднете в трудна ситуация и да се нуждаете от подкрепа. Ще разберете на кого наистина може да разчитате. Един скандал може да ви раздели с важни за бъдещето ви хора. Не поемайте никакви рискове, не теглете кредити. Помогнете на изпадналите в нужда, но в момента е по-важно на себе си да помогнете и да не отивате в крайности. Каквото се развали трудно ще се оправи. Не вадете зъб, ако не е спешно.\n\n\n\n\n\n\n\n\n\n\n\n \n\n\n\nЗапочнете деня с прояви на благотворителност. Опитайте да удовлетворите нечия молба и да изпълните съкровено желание. Не отминавайте тези, които се нуждаят от подкрепа. В момента върви тестова програма доколко в сърцето ни има обич към околния свят и грижа към близките. Всяко добро дело ще ви се отплаща. Ще получите подкрепа в тежък момент. Навлизате в неблагоприятен финансово период. Ще се нуждаете от спонсори. Пазете сърцето, не с товарете с несвойствена и тежка работа.\n\n\n\n\n\n\n\n\n\n\n\n \n\n\n\nЕдин от дните, в които молитвите ни се чуват. Внимавайте какво си пожелавате. Ще получите откровение как да удовлетворите молбите на деца и близки и как да привлечете съюзници. До вечерта ще получите подкрепа от неочаквано място и дори от непознати. Добре е да се включите в дарителски инициативи. Сами ще станете обект на такива. Дай и ще получиш, поискай и ще ти се даде. Правете всичко от сърце и душа. Бъдете снизходителни към грешките на околните, стимулирайте децата в личната им изява. Утре ви чакат победи и печалби.\n\n\n\n\n\n\n\n\n\n\n\n \n\n\n\nИзлизате от лична година шестица, в която сте имали повече шансове в любовта, отколкото в бизнеса. Навлизате в 7-ца през 2018 г. Предстои ви промяна на средата и раздели с досегашните приятели и партньори. Обръщате гръб на миналото, но остава някаква тъга. Време е за качествен преход на нова навивка на работа и личен живот.\n\nРодените днес ще получават подкрепа в критични за работата и живота им ситуации. Може да имат проблеми или желания, заради които ще се налага да се търсят спонсори. Такива хора непременно ще се появяват в живота им. Ако се включат в благотворителни програми сами ще стават обект на благотворителност. Родените късно тази вечер и утре рано сутринта ще бъдат много богати.\n\nЗаченатите днес ще минат през пречистващи страдания, ще изпият до дъно горчивата чаша, но от средата на живота си ще се радват на обгрижване и лукс.\n                    ", "date": "2017.11.30", "title": "Хороскоп за 30 ноември – четвъртък"}
{"url": "http://www.monitor.bg/a/view/35467-%D0%9A%D0%B0%D0%BB%D0%B0%D0%BD%D0%B5%D1%82%D0%B8%D0%BA%D0%B0-%D0%B8-%D0%BF%D0%BB%D1%83%D0%B2%D0%B0%D0%BD%D0%B5-%D0%BF%D1%80%D0%B5%D0%BC%D0%B0%D1%85%D0%B2%D0%B0%D1%82-%D0%B1%D0%BE%D0%BB%D0%BA%D0%B8%D1%82%D0%B5-%D0%B2-%D1%80%D0%B0%D0%BC%D0%B5%D0%BD%D0%B5%D1%82%D0%B5/", "text": "Мускулите атрофират при продължително заседяване\n                    Каланетика, пилатес, плуване и йога раздвижват гръбначния стълб, мускулите на раменния пояс и на корема. Тези спортове са много подходящи за хората, които работят по осем и повече часове в офис, казва физиотерапевтът д-р Росица Шейтанова.\n\nЗаседяването води неусетно до тежки заболявания, свързани със сериозни промени в костно-мускулната система. Едни мускули отслабват за сметка на натоварването на други. Започват болки в гърба, кръста и изтръпване на ръцете. Напоследък много често срещано заболяване сред работещите на компютър или извършващи еднообразни движения като шивачките например е т. нар. карпал тунел синдром. Заболяването е провокирано от продължително държане на ръката в неестествена позиция като работа с мишката. Когато това продължава много часове на ден, месеци и години наред, се получават болки и изтръпване на китките, пръстите и дланите на ръцете. Те са особено силни през нощта, а на сутринта ръцете са сковани и се раздвижват трудно и болезнено. Причината е в това, че карпалният канал, през който минава медианният нерв, се възпалява и притиска коренчетата на нерва. Човек започва да изпуска по-дребни предмети.\n\nСъстоянието не преминава нито след почивните дни, нито дори след отпуска. Когато заболяването не се хване и лекува навреме, може да прогресира за кратко време, ръцете да се отпуснат, да станат неподвижни и да се наложи операция. Тя обаче може да се избегне с медикаментозно лечение в комбинация с физиотерапия Освен това се правят компреси и се прави тотална корекция на стойката при работа, като се спазва правилото на всеки час пред компютъра 10-15 минути почивка или занимание с друга дейност. Столът трябва да е висок, гърбът при работа облегнат в право положение, мониторът на нивото на очите, за да не се навежда или изтегля нагоре главата при четене. Този режим на работа важи и за засегнати от други офисни заболявания, както и за всички с професии, изискващи прекомерното застояване на едно място и еднообразните движения.\n\nЧовешкият организъм не е създаден да бъде продължително в статично положение, в каквото ние твърде много го принуждаваме да бъде. Затова и т. нар. офисна болест е сред водещите не само в България, но и в световен мащаб. Тя започва с болки във врата и плешките в резултат на обездвижването. Като прибавим към това един-два включени климатика, течение от прозорците и изкривената и неудобна поза по 10 часа на ден, идват и оплакванията. Съвремието ни е свързано със заседяване на работното място. Движението е препоръчително. Ходенето пеша балансира човешкия организъм, защото в този процес се ангажират всички стави и мускули.\n                    ", "date": "2017.11.30", "title": "Каланетика и плуване премахват болките в раменете"}
{"url": "http://www.monitor.bg/a/view/10500-%D0%A1%D1%8A%D0%B2%D0%B5%D1%82%D0%B2%D0%B0%D1%82-%D0%B3%D0%B5%D0%B9%D0%BE%D0%B2%D0%B5%D1%82%D0%B5-%D0%B4%D0%B0-%D1%81%D0%B5-%D0%BA%D1%80%D0%B8%D1%8F%D1%82-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "\n                    Специални инструкции за поведение ще получат феновете на футбола с нетрадиционна сексуална ориентация, които планират да посетят Русия за предстоящото през идното лято световно първенство. Тъй като хората с хомосексуални предпочитания не са добре приети там, те ще трябва да бъдат много внимателни.Пиара Поуър - изпълнителен директор на FARE - организация, която се бори с дискриминацията в различни форми, препоръча на гейовете да не се държат за ръце на обществени места в определени руски градове.“Ще разпространим специални брошури, в които ще е обяснено на кои места на гей връзките не се гледа с добро око - разкри Поуър. - Хомосексуалните имат своето място в Русия, но то е скрито. В Русия не е престъпление да си гей, но има закони, които забраняват разпространението на идеите за равнопоставеност между гейовете и хетеросексуалните пред деца. Това прави ситуацията много деликатна.”В специалния пътеводител ще има и отделен раздел в услуга на тъмнокожите и за хора от други малцинства, на които в Русия не се гледа с добро око.Москва забрани провеждането на гей паради в столицата за 100 г. напред, което е достатъчно доказателство за настроенията в Русия. \n\n\n                    ", "date": "2017.11.30", "title": "Съветват гейовете да се крият на мондиала"}
{"url": "http://www.monitor.bg/a/view/20993-%D0%98%D1%80%D0%B0%D0%BD%D1%81%D0%BA%D0%B8-%D1%84%D0%B5%D0%BD%D0%BE%D0%B2%D0%B5-%D0%BC%D0%BE%D0%BB%D1%8F%D1%82-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%B4%D0%B0-%D1%81%D0%B5-%D0%BE%D0%B1%D0%BB%D0%B5%D1%87%D0%B5/", "text": "Генералната репетиция изправи Русия срещу Англия\n                    Феновете на иранския национален отбор по футбол призоваха водещата на жребия за световното, който ще се тегли утре в Москва - Мария Командная, да се облече по-малко предизвикателно. Според тях, в противен случай националната телевизия на страната ще прекъсне предаването на церемонията.Освен Командная, водещ на церемонията утре от 17 ч. българско време в Държавния Кремълски дворец ще е и легендата на английския футбол Гари Линекер, който успешно се преквалифицира в телевизионен анализатор.Прякото предаване в Иран обаче може да бъде прекратено още на старта, ако рускинята не е облечена в достатъчно затворена рокля, пише вестник Bild. Причината – прекалената сексуалност се преследва от законите в страната. „А Мария е известна с екстравагантния си начин на поява в обществото”, пише изданието, но допълва, че самата журналистка е обещала да се облече „прилично” за събитието.Същевременно в социалните мрежи се разгоря истинска битка около облеклото на Командная. Обратно на призивите на иранците, руснаците призовават красавицата да не слуша никого. Регистрираният в Инстаграм като alexasalmone отбелязва, че има и други начини жребият да стане достояние до иранските фенове. И допълва: „В Русия не е престъпление да покажеш, че имаш красиви крака.”Подобно, впрочем, е и мнението на иранеца irimiri, който обаче живее в САЩ. „Като иранец се надявам, че ще се облечете тази вечер така, както сметнете за уместно. Ние много уважаваме вашата култура и смятаме, че никой не е длъжен да ви влияе по този въпрос.”Вестник Bild припомня, че през 2014 г. иранците пропуснаха жребия за световното в Бразилия заради прекалено фриволния тоалет на водещата – манекенката Фернанда Лима. Това предизвика вълна от възмущение в страната и многочислени оскърбления по неин адрес. Защото не успяха навреме да научат, че тимът им се е паднал в група с Аржентина, Босна и Херцеговина и Нигерия.По същата причина иранците не успяха да оценят фигурата на актрисата Шарлийз Терон при връчването на наградите Оскар, както и роклята на Мишел Обама.Междувременно в Москва се състоя генералната репетиция по тегленето на жребия. В нея Русия се падна в една група с Англия. Отговорникът на ФИФА за церемонията Крис Унгер пък опроверга слуховете за манипулация с евентуално нагрети топки. „Участвал съм в три жребя – в ЮАР, Бразилия и сега тук. Това е пълна измислица”, каза той. \n\n\n                    ", "date": "2017.11.30", "title": "Ирански фенове молят водещата да се облече"}
{"url": "http://www.monitor.bg/a/view/78357-%D0%92-%D1%81%D0%BA%D0%B8%D1%82%D0%B5-%D0%B3%D0%BE%D0%BD%D1%8F%D1%82-%D0%BE%D1%89%D0%B5-10-%D0%BA%D0%B2%D0%BE%D1%82%D0%B8-%D0%B7%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "Цеко Минев със специален приз от МОК за социална дейност\n                    На още 10 квоти за зимните олимпийски игри в Пьончан се надяват в Българската федерация по ски. Засега единствените сигурни участници са звездите ни в сноуборда Александра Жекова и Радослав Янков. Шанс за квота в паралелните дисциплини има и Теодора Пенчева. При алпийците визи ще гонят Алберт Попов, Камен Златков и Мария Киркова при жените, а в ски бягането за участие ще се борят Веселин Цинзов и Йордан Чучуганов, и Нанси Окоро и Антония Григорова при дамите.Разчита се и на Владимир Зографски в ски скоковете, както и на преквалифициралия се от алпийските в ски кроса Никола Чонгаров. Световният шампион за младежи от 2011 г. Зографски от това лято работи с нов треньор – олимпийския сребърен медалист от Калгари '88 Матиас Зупан (Слвн). Първите стартове за скачача са този уикенд в Русия, а квота ще гони с участията си в състезанията за Световната купа до 20 януари. На 29-и изтича срокът за окончателна заявка за спортистите за олимпиадата, като в ските основно се определят по класиране в ранглистата на ФИС. До тогава най-добрите ни сноубордисти ще направят общо 17 старта - 6 за Сани Жекова и 11 за Радо Янков. На 26 януари Радо ще посрещне 28-ия си рожден ден със състезание в паралелния гигантски слалом за СК в Банско, като от генералния спонсор Fibank му обещаха специална торта.„Ще отида в Пьончан с друга нагласа в сравнение от преди 4 г. в Сочи. На предишната олимпиада самата квота извоювах трудно, а сега съм сред фаворитите. Очакванията малко ме натоварват, но по-добре да е така“, сподели Янков на специалната пресконференция на БФС за началото на сезона.На нея президентът на федерацията Цеко Минев получи специална награда от МОК за социална дейност, развивана чрез програмата „Научи се да караш ски“, в която се включват и деца и младежи в риск.„Тази програма, която осъществяваме с министерството на спорта, е много важна за нас. Трябва да имаме много деца, които се обучават, за да имаме след това и звезди като Радо и Сани“, сподели Минев, който получи статуетката от генералния секретар на БОК Белчо Горанов. \n\n\n                    ", "date": "2017.11.30", "title": "В ските гонят още 10 квоти за олимпиадата"}
{"url": "http://www.monitor.bg/a/view/8930-%D0%93%D1%80%D0%B8%D1%88%D0%BE-%D0%B8%D0%B7%D1%80%D0%B0%D0%B2%D0%BD%D0%B8-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%9D%D0%BE%D0%BB%D0%B5/", "text": "\n                    Григор Димитров стана първият тенисист след 10 г. пауза, който завършва годината под №3 в световната ранглиста при първото си зимуване в топ 10, сочи статистиката. Българинът ще започне защитата на титлата си в Бризбейн (Авл) на 1 януари като третия най-добър тенисист на планетата, непосредствено след Рафаел Надал и Роже Федерер.За последно това е направил Новак Джокович. Сърбинът за първи път завърши сезон в топ 10 през 2007-а. Тогава той се нареди на трето място, като Надал и Федерер отново бяха пред него, но с разменени позиции.В същото време съперничество между Григор Димитров и Давид Гофен (Бел) бе обявено за едно от най-добрите през 2017-а от официалния сайт на АТР. Гришо победи белгиеца в четири от петте им двубоя. В рамките на само четири седмици двамата се срещнаха три пъти в началото на годината - първо на четвъртфиналите в Australian Open, две седмици по-късно на финала в София и след това на четвъртфиналите в Ротердам, където Гофен най-накрая записа победа. Четвъртият им мач бе в групите на мастърса в Лондон, а последният – на самия финал там, като и двата мача завършиха с успех за българина. С последния Димитров грабна най-важната титла в кариерата си и изравни постижение от 1998 г. на Алекс Кореча, който последен бе триумфирал в дебютното си участие на 8-те най-добри за сезона. \n\n\n                    ", "date": "2017.11.30", "title": "Гришо изравни постижение на Ноле"}
{"url": "http://www.monitor.bg/a/view/87437-%D0%92%D0%B8%D0%BD%D1%8A%D1%81-%D1%89%D0%B5-%D0%B8%D0%B3%D1%80%D0%B0%D0%B5-%D0%B4%D0%BE-%D0%A2%D0%BE%D0%BA%D0%B8%D0%BE-2020/", "text": "\n                    Винъс Уилямс отхвърли възможността да прекрати кариерата си и дори заяви, че очаква с нетърпение олимпийските игри през 2020 г. в Токио. 37-годишната тенисистка направи силен сезон в отсъствието на сестра си Серена и се изкачи не пето място в ранглистата за жени, след като загуби финалите в Мелбърн, „Уимбълдън” и шампионата на WТА.Уилямс е носител на седем трофея от Големия шлем и има пет олимпиади зад гърба си, първата от които през 2000-та година. Тя има три златни медала на двойки със Серена и един на сингъл.\"Нямам намерение да спирам скоро. Токио 2020 вече е на хоризонта и това изглежда нереално. Ще опитам да се задържа на корта и за тази олимпиада\", заяви тя в интервю за списание Entrepreneur.34-годишната италианската тенисистка Роберта Винчи обаче ще прекрати кариерата си през май следващата година. Последният турнир, в който тя ще участва, ще бъде в Рим, съобщи самата тя в Туитър. \n\n\n                    ", "date": "2017.11.30", "title": "Винъс ще играе до Токио 2020"}
{"url": "http://www.monitor.bg/a/view/58540-%D0%9A%D1%80%D1%8A%D1%89%D0%B0%D0%B2%D0%B0%D1%82-%D0%BD%D0%B0-%D0%9D%D0%B0%D0%B8%D0%BC-%D0%B7%D0%B0%D0%BB%D0%B0%D1%82%D0%B0-%D0%B2-%D0%9C%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4/", "text": "\n                    Новоизграденият спортен комплекс в центъра на Момчилград ще носи името на световноизвестния щангист Наим Сюлейманоглу, който почина наскоро. Решението за това беше взето единодушно от местните общински съветници на заседанието им вчера, пише 24rodopi.com.\"През годините Наим Сюлейманоглу никога не забрави родния си край. Винаги, когато е имал възможност, е подпомагал развитието на спорта в общината“, се казва в мотивите към докладната.По време на заседанието беше дадена и идеята в Момчилград да бъде изграден паметник на Наим Сюлейманоглу. Най-вероятно той ще бъде поставен пред спортния комплекс, носещ името на спортиста.В същото време Владимир Урумов остана далеч от медалите на продължаващото в Анахайм (САЩ) световно първенство по вдигане на тежести. В кат. 62 кг бронзовият европейски медалист от миналата година направи само по един успешен опит в двете движения и това го нареди 12-и в крайното класиране с двубой 275 кг (125 и 150 кг). Шампион с 300 кг (130 и 170) е Антонио Москера от Колумбия. \n\n\n                    ", "date": "2017.11.30", "title": "Кръщават на Наим залата в Момчилград"}
{"url": "http://www.monitor.bg/a/view/70261-%D0%A1%D1%82%D1%8A%D1%80%D0%BB%D0%B8%D0%BD%D0%B3-%D1%81%D0%BF%D0%B0%D1%81%D0%B8-%D0%A1%D0%B8%D1%82%D0%B8-%D0%B2-96%D0%B0%D1%82%D0%B0-%D0%BC%D0%B8%D0%BD%D1%83%D1%82%D0%B0/", "text": "Салах влачи „Ливърпул“ на гръб, „Арсенал“ и „Челси“ не сбъркаха\n                    „Манчестър Сити“ продължава да крачи уверено към титлата в Англия, след като успя за пореден път да измъкне победата в заключителните секунди. „Гражданите“ биха с 2:1 „Саутхемптън“ и запазиха преднината си от 8 точки на върха.Успехът на “Етихад” дойде едва в 6-ата минута на добавеното време, а големият герой бе Рахим Стърлинг. “Ще се радвам, ако занапред решаваме по-бързо мачовете си, за да не се налага да треперим до края“, коментира мениджърът на „Сити“ Пеп Гуардиола.Основните конкуренти за титлата също не сбъркаха. Намиращият се в уникална форма Мохамед Салах продължава да блести за „Ливърпул“. Той остана на пейката в гостуването на „Стоук“, като се появи в игра за последните 25 минути. Това обаче му бе достатъчно, за да вкара два гола за победата с 3:0. „Той е фантастичен. Има 12 гола в 14 шампионатни мача. Стискам палци серията му да продължи“, доволен бе след мача мениджърът на мърсисайдци Юрген Клоп, чийто тим се изкачи на петото място в класирането.„Арсенал“ пък се утвърди в Топ 4 след 12-а поредна домакинска победа. Играчите на Арсен Венгер разгромиха „Хъдърсфийлд“ с 5:0, като головото шоу започна още в третата минута с попадение на Лаказет. След него се разписаха Оливие Жиру (2), Алексис Санчес и Месут Йозил. Лошата новина за Венгер обаче е, че заради контузия Лаказет няма да играе в предстоящото в събота дерби с „Манчестър Юнайтед“.Шампионът „Челси“ също остава в битката за челото, след като записа поредна пестелива победа с 1:0. Този път в ролята на жертвата бе „Суонзи“, а в спасител за „сините“ се превърна защитникът Антонио Рюдигер.Вечерта в Англия ще се запомни и със събуждането на „Евертън“, който през лятото пръсна 170 милиона паунда за нови играчи, но до момента тотално разочарова с изявите си. Уейн Руни заби хеттрик за победата на „карамелите“ с 4:0 над „Уест Хем“, отдалечавайки тима си от зоната на изпадащите.След края на кръга лидер остава „Ман Сити“ с 40 точки, следван от „Манчестър Юнайтед“ с 32, „Челси“ (29), „Арсенал“ (28), „Ливърпул“ (26) и др.\n\n\n                    ", "date": "2017.11.30", "title": " Стърлинг спаси „Сити“ в 96-ата минута"}
{"url": "http://www.monitor.bg/a/view/82876-%D0%91%D0%B0%D1%80%D1%81%D0%B0-%D0%B3%D0%B0%D0%B7%D0%B8-%D1%81-80-%D0%90%D1%82%D0%BB%D0%B5%D1%82%D0%B8%D0%BA-%D0%B0%D1%83%D1%82-%D0%BE%D1%82-%D0%B0%D0%BC%D0%B0%D1%82%D1%8C%D0%BE%D1%80%D0%B8/", "text": "\n                    Трикратният пореден носител на Купата на краля “Барселона” с лекота преодоля първото си препятствие в турнира. На 118-ия си рожден ден каталунците отстраниха третодизивионния “Мурсия” на фаза 1/16-финал с общ резултат 8:0. На реванша момчетата на Ернесто Валверде спечелиха с категоричното 5:0 на \"Камп Ноу\" с петима различни голмайстори: Пако Алкасер (16), Жерард Пике (56), Алейш Видал (60), Денис Суарес (73) и Арнаис (79).Безспорно изненадата на вечерта бе отпадането на „Атлетик“ (Билбао). Баските бяха направили 1:1 в първия мач като гости на полуаматьорския „Форментера“ и очакванията бяха да нямат проблеми на реванша. Вместо това обаче аутсайдерите удържаха 0:0 до 96-ата минута, когато след центриране от корнер вкараха гол с глава и попариха далеч по-именития си съперник. Жребият за осминафиналите е във вторник, като е свободен и всеки може да се падне срещу всеки.\n\n\n                    ", "date": "2017.11.30", "title": "“Барса“ гази с 8:0, „Атлетик“ аут от аматьори"}
{"url": "http://www.monitor.bg/a/view/854-%D0%93%D0%B5%D1%80%D0%BE%D1%8F%D1%82-%D0%B7%D0%B0-%D0%9B%D0%B5%D0%B2%D1%81%D0%BA%D0%B8-%D0%92%D0%B5%D1%87%D0%B5-%D1%81%D0%BC%D0%B5-%D1%83%D1%81%D0%BC%D0%B8%D1%85%D0%BD%D0%B0%D1%82%D0%B8/", "text": "\n                    Усмивките се завърнаха в „Левски“ след разгромната победа с 4:0 над „Дунав“. „Сините“ и треньорът Делио Роси бяха сериозно критикувани заради дефанзивния футбол, но успехът в Русе подобри настроението на „Герена“. Това разри халфът Васил Панайотов, който вкара две попадения и направи сериозна заявка за титулярно място. „Най-важното е, че отбелязваме голове. Върнахме си усмивките и се надявам до Нова година да продължим с победите“, коментира Панайотов.Делио Роси също си позволи да отговори на критиците и сподели, че е доволен от тактическия експеримент. Както е ясно, срещу „Дунав“ на върха на атаката за „Левски“ игра Антонио Вутов, а Жуниор Мапуку бе в ролята на крило. „Ние не излизаме да играем защитно, но понякога така се получава. Критиките са част от играта - трябва да ги приемем, но само когато са заслужени. В някои от предните мачове също можеше да вкараме повече, но нямахме шанс. Представянето на Вутов като централен нападател? Горе-долу. Жуниор Мапуку предпочита да играе в по-широк периметър, но за да бъдеш на крилото се изискват някои специфики. Двамата се справиха добре“, доволен бе Роси. Следващият мач на „Левски“ е домакинство на „Пирин“ в събота от 17,30 ч.\n\n\n                    ", "date": "2017.11.30", "title": "Героят за „Левски“: Вече сме усмихнати"}
{"url": "http://www.monitor.bg/a/view/11229-%D0%A2%D0%B8%D0%B3%D1%80%D0%B8%D1%82%D0%B5-%D0%B8%D0%B7%D0%BC%D1%8A%D0%BA%D0%BD%D0%B0%D1%85%D0%B0-%D1%82%D0%BE%D1%87%D0%BA%D0%B0-%D0%B8-%D0%BE%D1%82-%D0%9B%D0%BE%D0%BA%D0%BE-%D0%9F%D0%B4/", "text": "\n                    “Витоша” (Бистрица) и “Локомотив” (Пловдив) завършиха 1:1 в ранния двубой за деня от 18-ия междинен кръг на Първа лига. Ивайло Лазаров откри резултата за столичани с точен изстрел в осмата минута, но след само 60 секунди Димо Бакалов изравни с глава. До края на мача двата тима не успяха да създадат сериозни положения пред вратата на съперника и логично не се стигна до нови голове.Това бе четвърто равенство за бистришките “тигри\", които продължават да търсят първа победа в елита. В състава на Костадин Ангелов-Лаптопа се завърна голмайсторът Григор Долапчиев, който обаче нямаше ден и явно ще има нужда от повече време, за да влезе в ритъма отпреди контузията. Безспорно обаче във „Витоша“ се наблюдава подобряване на формата и резултатите, след като наскоро тимът измъкна точка и от „Левски“ с 0:0.„Доста пъти съм казвал, че отборът има потенциал да се представя по-добре. Надявам се скоро да запишем и първата победа в шампионата“, коментира треньорът на домакините Костадин Ангелов. „Имаме нужда от успех, за да си върнем самочувствието, настроението в тима след инцидентите от мача с ЦСКА-София бе минорно“, коментира пък халфът на „смърфовете“ Димо Бакалов, който бе избран и за Играч на мача.След равенството клубът от Бистрица остава без победа на дъното в Първа лига с актив от 4 точки. „Локомотив“ (Пд) пък запазва деветото място в таблицата с 21 точки.\n\n\n                    ", "date": "2017.11.30", "title": "„Тигрите“ измъкнаха точка и от „Локо“ (Пд)"}
{"url": "http://www.monitor.bg/a/view/87796-%D0%98%D0%BD%D1%84%D0%B5%D0%BA%D1%82%D0%B8%D1%80%D0%B0%D0%BD%D0%B8%D1%82%D0%B5-%D1%81-%D0%B2%D0%B8%D1%80%D1%83%D1%81%D0%B0-%D0%BD%D0%B0-%D0%A1%D0%9F%D0%98%D0%9D-%D1%81%D1%82%D0%B0%D0%BD%D0%B0%D1%85%D0%B0-2678/", "text": "Изследват за заразите безплатно и анонимно в цялата страна\n                    2678 души достигна броят на инфектираните с вируса на СПИН към 31 октомври. Средно по 200 са новите случаи годишно. Това съобщи националният консултант по микробиология и директор на Националния център за заразни и паразитни заболявания проф. Тодор Кантарджиев в навечерието на 1 декември, когато се отбелязва Световният ден за превенция на ХИВ/СПИН.Откритите серопозитивни през 2016 г. са били 206, показват данните. От началото на тази година до 30 октомври новорегистрираните са общо 194 - 20 жени и 174 мъже.Оказва се, че за разлика от минали години Бургас отпада от черната класация по разпространение на серопозитивните. Враца обаче се нарежда на четвърто място. Най-много – 85, са новооткритите серопозитивни в София. Следват Пловдивска област с 27, Варна – с 16 и Враца с 9 души. Едва след тях се нареждат София-област с 8, Плевен с 6, Пазарджик и Бургас с по 5 лица.Шестима нови с хепатит В и Св София в рамките на Европейската седмица за тестване за вирусен хепатит и ХИВ, която се проведе между 17 и 24 ноември. Общо 243 са се тествали за тези инфекции в този период. Това съобщиха междувременно от сдруженията „ХепАктив“ и „Здраве без граници“, които бяха организатори на кампанията. Тази година в България тя премина под мотото „Върни лентата. Спомни си. Тествай се“ и беше насочена към хората, родени между 1945 и 1965 г. (т.нар. baby boomers), при които в миналото е имало повишен риск от заразяване с вируса на хепатит С, тъй като той е открит едва през 1989 година.„По време на кампанията отчетохме засилена посещаемост в центъра ни за изследвания“, каза Силвана Лесидренска, председател на сдружение „ХепАктив“. От тях 40% са от поколението, към което адресирахме и нашето послание. Шестимата, които са открити с вируса на хепатит В и С, са насочени към специализирана клиника. Д-р Лесидренска поясни, че вирусът се предава не само по сексуален път, но и чрез кръвопреливане преди 25 г., когато той още не е бил открит.Центърът за сексуално здраве“ на ул. „Цар Самуил“ 111 в София предлага целогодишно безплатни и анонимни изследвания за хепатит С и ХИВ, като резултатите стават готови само за 15 минути.Хепатит С е вирус, който се(кръвопреливане, медицински манипулации, зъболечение и др.) и може да увреди сериозно черния дроб, ако не се лекува навреме. Той е седмата причина за смъртност в света и първа за развитие на рак на черния дроб. Според доклад на СЗО от 2017 г. 71 млн. са заразените с хепатит С в световен мащаб. У нас се предполага, че те са около 94 000. В България от 2016 г. е въведена най-модерната терапия за лечение на вируса с Директно Действащи Антивирусни Средства (ДДАС). Тя се поема изцяло от НЗОК и с нея може да се постигне излекуване на болестта до близо 100 процента.\n                    ", "date": "2017.11.30", "title": "Инфектираните с вируса на СПИН станаха 2678 "}
{"url": "http://www.monitor.bg/a/view/40627-%D0%9F%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%83%D1%87%D0%B8-%D0%94%D0%B5%D1%81%D0%B8-%D0%91%D0%B0%D0%BD%D0%BE%D0%B2%D0%B0-%D0%BD%D0%B0-%D1%81%D0%BA%D0%B8/", "text": "Папараци катастрофирали в опит да щракнат синоптичката и президента\n                    Росен Плевнелиев и Деси Банова планират първата си коледна ваканция заедно и лична кауза за президента е да научи синоптичката на Нова тв да кара ски. Най-коментираната двойка в България говори за пръв път официално за връзката си в „На кафе“. Те признаха, че медийния интерес към тях е надхвърлил и очакванията им, и границата на здравия разум, след като кола с папараци е катастрофирала наскоро в опит да ги снима заедно. С фотообективи е осеян и паркинга пред дома на Банова и нейната майка. „Деси е много смела, направо е герой. Искаме да кажем, че\n\n\n\nНе можем по никакъв начин да скрием нашата любов. Но молим за лично пространство. Не е редно една жена да бъде преследвана.“, заяви бившият държавен глава.\n\nВлюбените споделиха, че първата им среща била на форум за промените в климата на ООН в Ню Йорк през 2014 г. Искрата помежду им пламнала на церемонията по връчването на наградите „Стоян Камбарев“ през април, когато Деси имала шанса да поговори малко по-дълго с Плевнелиев. Последвало торнадо от есемеси и среща за кафе през юли. През август вече се изнесли за почивка в Гърция, където Банова запознала избраника си с дъщеря си Йоана. Плевнелиев описва Деси като „сродна душа“ и счита връзката си с нея за подадена от съдбата ръка. За нея той е „страшно искрен, интелигентен и с огромно сърце“. „От самото начало имахме честен подход към всички. Нашите близки и приятели,\n\n.\n\nДавахме си сметка колко е важно да бъдем коректни. На никого нищо лошо не сме направили, свободни сме и имаме пълното право да се обичаме.“, отсече Плевнелиев.\n\nТе признават, че са огорчени от лъжите, които са се изписали за тях напоследък. Изтеклите снимки от лондонско летище били от предишно тяхно пътуване, на което полета бил препродаден и те чакали повече от час в кафене като всички останали. „Никого не сме пререждали.“, обясни Банова, която в разгара на въпросните публикации всъщност не беше в британската столица, а с Плевнелиев в Атина, където събираше материал за филм за климатичните промени. \n                    ", "date": "2017.11.30", "title": "Плевнелиев учи Деси Банова на ски  "}
{"url": "http://www.monitor.bg/a/view/89988-%D0%9C%D0%B8%D1%81-%D0%92%D1%81%D0%B5%D0%BB%D0%B5%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%A2%D0%B0%D0%BC%D0%B0%D1%80%D0%B0-%D0%93%D0%B5%D0%BE%D1%80%D0%B3%D0%B8%D0%B5%D0%B2%D0%B0/", "text": "\n                    Николета Тодорова, която представи страната ни на Мис Вселен“ в Лас Вегас преди дни, подкрепи злополучната Мис България Тамара Георгиева. В разгара на скандала с избора й, призивите да върне короната и журито да покаже протоколите с вота си, в социалните мрежи едва се прокрадна информация за участието на хубавата Николета на престижния конкурс. „Тамара има чар, но всеки човек гледа с различни очи. Аз също съм се сблъсквала с негативно отношение, но може би само 1% от коментарите са хейтърски.“, обясни пред bTV студентката по археология.\n\nЗа 20 дневния си престой в столицата на хазарта тя така и не опитала късмета си в някое казино заради скромната си 19-годишна възраст. „Не съм пълнолетна по техен стандарт, там дори бира не мога да пия. Отидох на финала с късмет, защото организаторите промениха правилата. Победителката на Мис Вселена в България, Мира Симеонова, няма навършени 18 години и аз я заместих. С представителките на общо 92 държави имахме много репетиции, фотосесии и други ангажименти. Не бих казала, че имаше някакви трудности, защото еуфорията и адреналинът са големи. Почти не съм спала.“, призна блондинката.\n\nПовече за приключенията й в Лас Вегас четете в съботния брой на „Монитор“.  \n                    ", "date": "2017.11.30", "title": "Мис Вселена подкрепи Тамара Георгиева "}
{"url": "http://www.monitor.bg/a/view/11639-%D0%90%D1%80%D1%82-%D1%82%D1%80%D0%B0%D0%BD%D1%81%D1%84%D0%BE%D1%80%D0%BC%D0%B0%D1%86%D0%B8%D0%B8-%D0%BD%D0%B0-%D0%B2%D0%B8%D0%B5%D0%BD%D1%81%D0%BA%D0%B8-%D1%85%D1%83%D0%B4%D0%BE%D0%B6%D0%BD%D0%B8%D1%86%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Изложба „Арт трансформации” представя за първи път в България творби на петима известни виенски художници.Авторите са професор Улрих Ганзерт от Виенската художествена академия, проф.Адолф Тума, главен художник на Държавната печатница на Виена, проф.Стоимен Стоилов, носител на Хердерова награда и художниците Ерика Сайвалд и Йохан Карнер. Свързва ги взаимното уважение към изкуството на другия и дългогодишно творческо приятелство.Вернисажът в галерия „Сердика” на Министерство на културата показва 44 техни творби живопис.Арт трансформациите на австрийските художници бяха представени за първи път миналата година пред елитна публика в Българския културен център „Дом Витгенщайн” във Виена.Артсъбитието е свързано с предстоящото председателство на България и на Австрия на Съвета на ЕС през 2018 г.Изложбата „Арт трансформации” се открива тази вечер от 17.30ч. и ще продължи до 14 декември 2017г. Организира се от Българския културен център „Дом Витгенщайн”, с подкрепата на Министерство на културата.\n\n\n                    ", "date": "2017.11.30", "title": "Арт трансформации на виенски художници в София"}
{"url": "http://www.monitor.bg/a/view/83589-%D0%A2%D0%B5%D0%B4%D0%B8-%D0%94%D1%83%D1%85%D0%BE%D0%B2%D0%BD%D0%B8%D0%BA%D0%BE%D0%B2%D0%B0-%D1%80%D0%B0%D0%B7%D1%82%D1%8F%D0%B3%D0%B0-%D1%81%D0%BF%D0%BE%D0%BC%D0%B5%D0%BD%D0%B8-%D1%81-%D0%94%D1%8A%D0%B2%D0%BA%D0%B0-%D0%B7%D0%B0-%D0%B1%D0%B0%D0%BB%D0%BE%D0%BD%D1%87%D0%B5%D1%82%D0%B0/", "text": "Филмът търси значението на детските мечти с увлекателен разказ за две непораснали хлапета\n                    Носталгия, умиление и смях – това е (не)очаквано добрата комбинация от емоции, които ще изпитате, гледайки премиерния български филм „Дъвка за балончета“. Лентата на режисьора Станислав Тодоров-Роги ще дебютира по родните киносалони от 8 декември, като в рамките на два екранни часа ще пътува заедно със своите зрители през два свята – този на настоящето и този на детството през 80-те.\n\n \n\n\n\n \n\n– това е Биляна, под чиято шапка се подвизава Теодора Духовникова. Да съчинява нелепи сценарии просто за разнообразие и да лепи дъвката си, където намери за добре – от пианото на баба й, до пулта на сватбарски диджей, са само част от признаците, подсказващи за нежеланието на героинята да загъбри детския си дух.\n\n25 години, след като семейството й заминава за чужбина, разделяйки я от юношеската й банда от квартала, Биляна се завръща в София. Челният сблъсък с миналото е срещата й с Калин (Иван Юруков) – хлапето, с което като малки си дават обещание да са винаги заедно. Той е рекламен агент – професия, която му се отдава с лекота, но бегло го интересува. Попада на Биляна докато тя се рови в кофи за боклук в издирване на годежен пръстен. Тогава се завърта и колелото на машината на времето. Калин отново става основен съучастник на абсурдните планове на детската си дружка, карала го да\n\n \n\n\n\n \n\nпреди години.\n\n„Дъвка за балончета“ ни предоставя пряк достъп и към нашите спомени от времената, в които стрелянето с фунийки и бягането от страшните дядовци пред блока са били основните ни занимания. Дали детските мечти са обречени да потънат в миналото и кога настъпва моментът, в който неизбежно трябва да пораснем – това са част от въпросите, които повдига филмът. Сценарият е дело на Теодора Маркова, Георги Иванов, Невена Кертова, Тео Чепилов, които спечелиха „Златна роза“ за съвместната си работа по проекта тази година. Истински диаманти сред актьорите са четирите деца, пресъздали образите на кварталната група хулигани през 80-те - Андрея Захариев, Аглея Гумнерова, Валентин Александров и Калоян Лалов. С участие в лентата се разписват още Диана Димитрова, Малин Кръстев, Димитър Живков и др.\n                    ", "date": "2017.11.30", "title": "Теди Духовникова разтяга спомени с „Дъвка за балончета“"}
{"url": "http://www.monitor.bg/a/view/54296-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D1%82%D1%83%D1%80%D0%BD%D0%B5/", "text": "\n                    Култовата реплика „От народа, за народа“ от пълнометражния дебют на Виктор Божинов „Възвишение“ ще прозвучи и зад граница. Лентата, проследяваща събитията преди и след Арабаконашкия обир, ще направи прожекции в няколко локации в Европа, САЩ и Канада. Световното турне на филма ще стартира от края на януари, издават от екипа на продукцията.\n\nМеждувременно „Възвишение“ се разписа като най-гледания филм родно производство от 2010 г. насам. В рамките на три седмици над 100 хиляди зрители са се разходили до киносалоните, за да проследят пътя към „револуцията“ на Александър Алексиев (Гичо) и Стоян Дойчев (Асенчо). Именно те са нагърбени със задачата да предадат лично писмо на Васил Левски, изпратено му от Димитър Общи (Филип Аврамов). Дали един от най-спорните образи в българската история е наистина виновен за залавянето на апостола и появява ли се самият Дякон на големия екран, това са все въпроси, които Божинов оставя на своите зрители.\n\nОт премиерата си на 10 ноември, лентата попадна и в топ 15 на най-гледаните продукции за последните 18 месеца, в компанията на най-новите попълнения в поредиците на „Междузвездни войни“, „Карибски пирати“ и „Бързи и яростни“.\n                    ", "date": "2017.11.30", "title": "„Възвишение“ тръгва на световно турне"}
{"url": "http://www.monitor.bg/a/view/36346-%D0%92%D0%B5%D1%80%D0%B3%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%A0%D1%83%D1%81%D0%B8-%D0%A7%D0%B0%D0%BD%D0%B5%D0%B2-%D0%BE%D1%82-%D1%82%D0%BE%D0%B0%D0%BB%D0%B5%D1%82%D0%BD%D0%B0%D1%82%D0%B0/", "text": "\n                    Юлиан Вергов развесели феновете си в социалните мрежи със селфи от тоалетната. Един от най-обичаните ни актьори без грам притеснение се щракна в момент на екшън върху чинията, като в обсега на камерата попада и адекватно заголения му таз за интелектуалната дейност, която извършва. „Да живее Руси Чанев!\nБлагодарение на него, вече има тоалетна до гримьорната на Камерна сцена в Народен театър “Иван Вазов”.,написа под паметния кадър звездата от „Откраднат живот“.\n\nТова не е първия случай, в който Вергов топли „белия кон“ от санитарен фаянс пред обектива. През лятото на 2016-та с колегите му от „Трите мечки“ Владо Карамазов и Захари Бахаров направиха изключителна рекламна кампания за националното си турне „Минаваме напрЕко“. На една от пътните артерии край София те пренесоха основните трофеи на комфорта от един апартамент. Бахаров белеше картофи зад печка „Раховец“, Карамазов притиха по пижама в уютен жълт фотьойл за четене, а Вергов се превърна в атракция за шофьорите приседнал върху тоалетна чиния насред тревата. \n                    ", "date": "2017.11.30", "title": "Вергов поздрави Руси Чанев от тоалетната"}
{"url": "http://www.monitor.bg/a/view/48663-%D0%A1%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%BF%D1%80%D0%B8%D0%B3%D0%BE%D1%82%D0%B2%D1%8F%D0%BD%D0%B5-%D0%BD%D0%B0-%D0%BF%D0%B8%D1%86%D0%B8-%D0%BD%D0%B0%D0%BF%D0%B8%D1%81%D0%B0-%D0%BA%D0%BD%D0%B8%D0%B3%D0%B0/", "text": "\n                     \n\n \n\nКнига, озаглавена – „Pizza, pane e passione“ („Пица, хляб и страст“) написа световният шампион по приготвяне на италианската вкусотия Радо Кирязов.В нея по собствените му думи е събрал тънкостите от вече 20-годишния си опит  в правенето, гарнирането и печенето на пици и на различни видове италиански и други хлябове. Между кориците на сборника Радо разкрива как да приготвите в домашни условия хляб, пица и фокача,добавил е голяма част от любимите си рецепти с паста както и на любимите си десерти, които обича да хапва често. „Тези, които ме познават, знаят, че коктейлите са ми страст и слабост. Затова в книгата съм показал и някои от любимите ми коктейли“,уточнява майсторът.\n\nПървото представяне на книгата е във Варна, а второто ще бъде в Града на липите на 3 декември, когато в парк-хотел „Стара Загора“ стартира четвъртото издание на фестивала „Хляб и вино“.Там любителите на доброто похапване ще могат да дегустират над 20 винени бранда, а майсторите на черпака от „Метро Академия“ начело с Юри Велев ще сготвят пикантерии по най-новите си рецепти с бакхусовия еликсир.В аванс организаторите на феста съобщават че приходите от входната такса за пореден път ще отидат за благотворителност: те ще бъдат дарени на нуждаещите се от трансплантация на стволови клетки заради заболяване от детска церебрална парализа 4-годишния  Гого Стоилов и 6-годишната Анна Кръстева.\n\nМиналата година приходите от „Хляб и вино“ бяха дарени за лечението на 9-годишния Байрам Байрам, на когото в Германия беше присаден бъбрек.\n\n \n                    ", "date": "2017.11.30", "title": "Световен шампион по приготвяне на пици написа книга   "}
{"url": "http://www.monitor.bg/a/view/65372-%D0%9A%D0%BE%D1%82%D0%B5%D0%BB%D0%BD%D0%BE%D1%82%D0%BE-%D0%BD%D0%B0-%D0%92%D0%A1%D0%A1-%D1%81%D1%82%D0%B0%D0%B2%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B2-%D1%81%D0%B5%D1%80%D0%B8%D0%B0%D0%BB/", "text": "\n                    Котелното помещение на Съдебната палата ще стане терен за снимките на проект, продуциран от Джанфранко Пиерантони („Бовардия Филмс“). Днес Висшият съдебен съвет даде разрешение за снимките.Италианецът, който от години привлича филмови екипи от Ботуша в българската столица, в момента е ангажиран с минисериала „Обещаният живот“. Клапата на продукцията в Съдебната палата ще щракне на 9 декември, а логистиката на епизодите ще прекрои подземната стаичка в подводница. Стартът на снимачния процес ще бъде даден още в 7,30 сутринта, като заснемането на сцените в Съдебната палата ще продължи до ранния следобед. Средно по 100 лв. на час – такъв е наемът за завъртането на камерата в институцията, като за целия ден от „Бовардия Филмс“ ще заплатят 800 лв. Екипът на „Обещаният живот“ получи обаче и предупреждение от магистратите – тежката техника не трябва да бъде стоварвана на ремонтирания плочник пред сградата.Италианската поредица ще се състои от едва четири епизода, показа проверка на „Монитор“. Режисьор е италианецът Рики Тоняци, а главните роли са поверени на Луиза Раниери, Франческо Арка, Марко Фоски и Томас Трабачи. Сюжетът ще проследи съдбата на едно сицилианско семейство на фона на голяма миграционна вълна, като действието ще се развива през 20-те години на миналия век.През 15-те години, в които работи у нас Джанфранко Пиерантони привлече на родна територия продукции като „Юлий Цезар“, „Отдаденост“, „Дъщерята на капитана“, „Ще те обичам до смърт“ и др. Студиото му работи и по други мащабни проекти зад граница, сред които и „Игра на тронове“. Така палтата на дотраките за последния сезон на сериала на HBO попаднаха в модно ателие в столичния квартал „Драгалевци“.\n                    ", "date": "2017.11.30", "title": "Котелното на Съдебната палата става подводница в сериал"}
{"url": "http://www.monitor.bg/a/view/42966-%D0%9C%D0%B0%D1%8F-%D0%A6%D0%B0%D0%BD%D0%BA%D0%BE%D0%B2%D0%B0-%D1%80%D0%B8%D1%81%D1%83%D0%B2%D0%B0-%D0%A2%D1%8A%D0%BC%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0/", "text": "Изложба представя оригинална „светеща“ живопис\n                    Художничката Мая Цанкова представя своята трета самостоятелна изложба „Тъмна светлина“ в столичната галерия „Финес“ на ул. „Христо Белчев“ 17. Експозицията включва над 40 непоказвани досега творби, десет от които представляват „светеща“ живопис и са оригинален творчески експеримент. Картините могат да бъдат видени само в дните 1 и 2 декември. Официалното откриване с пърформанс ще бъде в петък от 19 ч.Ключова за изложбата е идеята за събиране на светлина и тъмнина в една картина. Този ефект е търсен от една страна чрез контраста между черния фон и яркостта на цветовете и от друга – чрез осветяването на рисунки, отпечатвани върху платно. Названието подчертава, че картините са тъмни, а дават светлина. Авторката споделя, че влага много емоции в името „Тъмна светлина“ и го е избрала преди да създаде самите картини. Вдъхновението на Мая Цанкова за конкретната изложба идва от реклама, която е видяла по време на работата си като интериорен дизайнер.В експозицията присъстват абстрактни, фигурални и декоративни рисунки, като в голяма част от тях се различават силуети на човешки фигури, има и ясно изрисувани представители на фауната – коне, водни кончета и др. Картините излъчват експресивност, динамика, но също така нежност, чувственост и поетичност. Върху три от творбите художничката е изписала и свои стихове.За „светещите“ картини Мая Цанкова е избрала част от своите по-абстрактни рисунки. При този творчески експеримент, който съчетава съвременна технология и живопис, самата рисунка е запазена в първоначалния й вид. Тя е отпечатана върху платно, което дава възможност картината да бъде осветена. Използвани са метални кутии, в които отзад се слага осветление и по много фин начин платното се опъва отгоре, а светлината преминава през него. Така се създава ефектът на светеща картина.За всяка рисунка са използвани до 4-5 цвята. Палитрата от багри е пестелива и включва синьо, златно, малиново, „топло“ сиво, капучино и черно като основа. Мая Цанкова използва предимно акрил, който комбинира с акварел, а основната техника, с която работи, е „мокро в мокро“, при която върху мокри листа се нанасят мокри бои.Проф. Любомир Стойков, преподавател в Националната художествена академия, характеризира творчеството на художничката по следния начин: „Провокираща, нежна, красива и чувствена – това са само част от заслужените епитети за най-новите произведения на талантливата художничка Мая Цанкова. Нейната трета самостоятелна изложба „Тъмна светлина“ маркира най-новите й търсения и експерименти, миксиращи акварелна техника и светеща живопис. Високотехнологичните послания на авторката са заредени с мечтателност, изящество и съдържат покана за дискретен релакс. Картините ще допаднат на всеки, който търси своите малките естетически оазиси в днешната суматоха и постмодерна динамика“.\n\n\n                    ", "date": "2017.11.30", "title": "Мая Цанкова рисува „Тъмна светлина“"}
{"url": "http://www.monitor.bg/a/view/22065-%D0%A2%D1%80%D1%8A%D0%BC%D0%BF-%D1%81%D0%B5-%D1%81%D0%BA%D0%B0%D1%80%D0%B0-%D0%BD%D0%B0-%D0%9C%D0%B5%D0%B9-%D0%B7%D0%B0%D1%80%D0%B0%D0%B4%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5/", "text": "\n                    Американският президент Доналд Тръмп скастри британския премиер Тереза Мей да се фокусира върху радикалния ислямски тероризъм във Великобритания, след като тя го разкритикува, че споделя в \"Туитър\" антимюсюлмански постове, предаде ДПА.\n\"Тереза, не се съсредоточавай върху мен, фокусирай се върху разрушителния радикален ислямски тероризъм в Обединеното кралство. Ние сме си добре\", написа Тръмп.\nПричината за тези остри думи става споделянето от американския президент на видеоматериали в Туитър, в които предполагаеми мюсюлмани извършват насилие над британци. Постовете се възприемат като десни и Лондон не отстъпи, като британският министър на вътрешните работи Амбър Ръд изрази надежда, че ще има резултат от критиките във Великобритания.Рамо на Тръмп даде руският премиер Дмитрий Медведев, който го определи като доброжелателен политик, който се стреми към нормални контакти. \"Ако говорим за външното впечатление, той е доброжелателен, целящ да установи пълноценни контакти, възприемащ адекватно абсолютно всичко политически деец\", каза Медведев в интервю за руски телевизии. Упреците към властите на Русия, че подкрепяли хакерски атаки в чужбина, са смешни и \"стара песен\", използвана в някои страни за решаване на техни вътрешнополитически проблеми, заяви Медведев. \"Постоянно ни пеят, че \"всичките хакери в цял свят са агенти на Кремъл\". Човек добива усещането, че само с това се занимаваме\", каза той.Що се отнася до тероризма обаче координаторът на ЕС за борба с тероризма Жил де Керхов коментира, че териториалните загуби напоследък на т.нар халифат ще отслабят \"Ислямска държава\" (ИД), но терористичната заплаха от екстремистите няма да намалее. Пред АП Де Керхов коментира, че не са се оправдали опасениятаза масово завръщане в Европа на бойци от ИД след загубата на територии в Сирия и Ирак. Разузнавателните служби описват това завръщане \"по-скоро като струйка, отколкото като поток\", каза той. Обаче хората, вдъхновени от идеологията на джихадистите, остават заплаха и групата вероятно ще се укрепи на други части по света със \"слаби правителства\" като Либия или Афганистан, добавя Де Керхов.\nЕкспертът от ЕС изразява мнение, че на жените и децата от Европа, чийто съпрузи и бащи са се присъединили към ИД, трябва да бъде разрешено да се завърнат, но ако преминат ефективни програми за \"рехабилитация\". Той хвали усилията на Турция за укрепване на границата си със Сирия чрез издигането на ограда и засилена охрана, като според него сега е \"десет пъти по-трудно\" да се прекоси тази граница, отколкото преди.\nЖил де Керхов бе на посещение в Турция с цел подобряване на сътрудничеството в борбата с тероризма. \n\n\n                    ", "date": "2017.11.30", "title": "Тръмп се скара на Мей заради мюсюлманите "}
{"url": "http://www.monitor.bg/a/view/60602-%D0%9D%D0%B5%D0%BD%D1%83%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-30-%D0%BD%D0%BE%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    В търсене на глътка свобода и подчинен на страстта (за онези, които са забравили - справка с )  към тютюневия дим зевзек от Франкфурт на Майн е измислил трик, с който може да пуши на всяко място – просто винаги носи зоната за пушачи със себе си. „Изобретението” представлява парче мокет, което маркира въпросната зона. „Търсенето на зоната за пушачи навсякъде много ме изнервя. На гарите тя често е в края на перона, а понякога изобщо отсъства и човек трябва да излезе навън, за да изпуши една цигара. Затова си помислих – не на мен тия!!! Затова вече нося зоната за пушачи със себе си – просто си я постилам”, обяснява Винфрид Кампе.„Хората ме гледат странно, когато си паля цигара на обществени места, но щом видят „вълшебното килимче”, веднага се успокояват и спират да ми обръщат внимание”, допълва той. Шеговитото изобретение работи навсякъде.Може и да е шега, но хер Кампе продължава с проектите за личната си свобода и следващото му „килимче” ще е по-дълго и ще му позволява да пресича всяка улица точно където му скимне…\n\n\n                    ", "date": "2017.11.30", "title": "Ненужна информация за 30 ноември – четвъртък"}
{"url": "http://www.monitor.bg/a/view/42323-%D0%93%D0%B5%D1%80%D0%BC%D0%B0%D0%BD%D0%B5%D1%86-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%B1%D0%BB%D0%BE%D0%BA%D0%B8%D1%80%D0%B0-%D0%B0%D0%BA%D0%B0%D1%83%D0%BD%D1%82%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%B2-%D0%A2%D1%83%D0%B8%D1%82%D1%8A%D1%80/", "text": "\n                     \n\nГерманецът от турски произход Бахтияр Дуйсак, който доскоро работеше поддръжка в Twitter във фирмата Pro Unlimited, изключи за 11 минути акаунта на американския президент Доналд Тръмп в Туитър на 3 ноември.\n\nСлед инцидента компанията Twitter призна, че наистина акаунта на американския президент е бил спрян и ставало дума за човешка грешка. Тогава не се съобщи името на човека.\n\nСеа Дуйсак разказа, че му било скучно и решил да се позабавлява. Той допълва, че това е било грешка, но пък всеки прави грешки.\n\nTechCrunch обясняват, че Дуйсак подхвърлил, че някой е блокирал акаунта на Тръмп и напуснал сградата на компанията. Самията Дуйсак не вярвал, че наистина ще успее да блокира Тръмп.\n\nТова е основният комуникационен канал на американския президент.  Профилът има близо 42 милиона последователи.\n                    ", "date": "2017.11.30", "title": "Германец от турски произход блокира акаунта на Тръмп в Туитър "}
{"url": "http://www.monitor.bg/a/view/34361-%D0%A1%D0%B5%D0%BA%D1%80%D0%B5%D1%82%D1%8A%D1%82-%D0%BD%D0%B0-%D0%9F%D1%83%D1%82%D0%B8%D0%BD-%D1%81%D0%BF%D0%BE%D1%80%D1%82-%D0%B0-%D0%BD%D0%B5-%D1%81%D0%BF%D0%B8%D1%80%D1%82/", "text": "\n                    Руският президент Владимир Путин разкри какво му дава енергия, за да работи толкова много, предаде Интерфакс. „Има такава дума „спорт“. Моля да не се бърка със спирт! Разликата е само в една буква, но в същност отличието е колосално. Така, че това е един от секретите ми“, сподели държавният глава по време на среща с работници от депото на жп станцията „Москва-Киевска“.     \n\n          Освен това Путин разказа, че ако човек е мотивиран в работата си и вижда резултатите от нея, то това му дава допълнителна енергия. „Мисля, че така е във всяко дело – и във вашето, и в моето. Ако човек има цели, ако работата му носи удовлетворение, ако постига това, към което се стреми, то всичко това мобилизира“, предава Газета.ру точните думи на президента. Агенцията припомня, че през 2013 г. на среща с работниците от предприятието „Волгоградски текстил“ Путин разкри пред тъкачките как успява да запази отличната си физическа форма: „по-малко ядене, повече движени е и вътрешен позитив“.\n\n          Междувременно руският премиер Дмитрий Медведев намери начин как държавните предприятия да заобиколят западните санкции, съобщи в. „Ведомости“. Министър-председателят подписа постановление, което освобождава корпорациите от задължението публично да разкриват своите доставчици и изпълнители на поръчки. Документът позволява на компаниите да записват в регистрите обезличена информация за обществените си поръчки – тоест да не указват данни за победителя. Предполага се, че благодарение на това постановление, предприятията ще могат да заобикалят санкциите и да сключват договори със западни партньори, тъй като ще стане сложно да се установят чуждите контрагенти. Тази стъпка на руските власти идва в отговор на решението на САЩ да ожесточи ограничителните марки спрямо Москва.\n\n          В четвъртък Медведев даде отчет пред водещите тв канали за изминалата финансова година, като се похвали, че към края на годината ръстът на брутния вътрешен продукт ще състави 2%, а инфлацията в страната няма да надхвърли 3 на сто. Премиерът допълни, че курсът на рублата е стабилен и предсказуем и призна, че най-големият проблем на Русия е бедността.   \n                    ", "date": "2017.11.30", "title": "Тайната на Путин: спорт, а не спирт"}
{"url": "http://www.monitor.bg/a/view/65604-%D0%95%D0%B2%D1%80%D0%BE%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%D0%BE%D1%80-%D0%BF%D0%BE-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0-%D0%BD%D0%BE-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0/", "text": "\n                    Териториалните загуби напоследък на т.нар халифат ще отслабят \"Ислямска държава\" (ИД), но терористичната заплаха от екстремистите няма да намалее, заявява координаторът на ЕС за борба с тероризма Жил де Керхов в интервю за Асошиейтед прес.\nПо думите му не са се оправдали опасенията на някоя за масово завръщане в Европа на бойци от ИД след загубата на територии в Сирия и Ирак. Разузнавателните служби описват това завръщане \"по-скоро като струйка, отколкото като поток\", каза той. Обаче хората, вдъхновени от идеологията на джихадистите, остават заплаха и групата вероятно ще се укрепи на други части по света със \"слаби правителства\" като Либия или Афганистан, добавя Де Керхов.\nЕкспертът от ЕС изразява мнение, че на жените и децата от Европа, чийто съпрузи и бащи са се присъединили към ИД, трябва да бъде разрешено да се завърнат, но ако преминат ефективни програми за \"рехабилитация\". Той хвали усилията на Турция за укрепване на границата си със Сирия чрез издигането на ограда и засилена охрана, като според него сега е \"десет пъти по-трудно\" да се прекоси тази граница, отколкото преди.\nЖил де Керхов бе на посещение в Турция с цел подобряване на сътрудничеството в борбата с тероризма.\nГрупировката ИД бе изтласкана от повече от 96 на сто от обширните земи в Ирак и Сирия, които преди бяха под неин контрол. Това осуети постигането на целта й да създаде \"халифат\" в региона, припомня информационната агенция.\n                    ", "date": "2017.11.30", "title": "Еврокоординатор по борбата с тероризма:\"Ислямска държава\" отслабва, но не се отказва"}
{"url": "http://www.monitor.bg/a/view/17859-%D0%A1%D0%90%D0%A9-%D0%B8%D1%81%D0%BA%D0%B0%D1%82-%D1%81%D0%B2%D0%B5%D1%82%D1%8A%D1%82-%D0%B4%D0%B0-%D1%81%D0%BA%D1%8A%D1%81%D0%B0-%D1%81-%D0%9A%D0%9D%D0%94%D0%A0/", "text": "\n                    \n\n\n                    ", "date": "2017.11.30", "title": "На извънредно заседание на ООН: САЩ искат светът да скъса с КНДР "}
{"url": "http://www.monitor.bg/a/view/61737-%D0%A4%D1%80%D0%B0%D0%BD%D1%86%D0%B8%D1%8F-%D1%81%D1%8A%D1%81-%D1%81%D1%82%D1%80%D0%BE%D0%B3%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%BF%D0%B0%D1%80%D0%B8/", "text": "\n                    Долната камара на френския парламент прие по-строги правила за изразходване на държавни средства от депутатите, предаде Асошиейтед прес.\nНационалното събрание съобщи в изявление, че депутатите ще трябва да отчитат всичките си служебни разходи. Те получават по 5373 евро на месец за тази цел.\nОтчетите на депутатите ще се проверяват на случаен принцип най-малко веднъж в петгодишния им мандат.\nДосега такива проверки на служебните разходи на френските депутати не се правеха.\nЗа пръв път ще се изготви списък на разрешените, както и на забранените служебни разходи. Сред последните влизат финансирането на политическа партия и купуване или наемане на сграда, която е собственост на роднини на депутата.\nФренският президент Еманюел Макрон обеща да работи за повече етика във френската политика, отбелязва АП.\n                    ", "date": "2017.11.30", "title": "Франция със строги правила за държавните пари"}
{"url": "http://www.monitor.bg/a/view/5516-%D0%90%D0%B3%D1%83%D0%BD%D0%B3-%D0%B1%D1%8A%D0%BB%D0%B2%D0%B0-%D0%BF%D0%B5%D0%BF%D0%B5%D0%BB-2000-%D1%82%D1%83%D1%80%D0%B8%D1%81%D1%82%D0%B8-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%91%D0%B0%D0%BB%D0%B8/", "text": "\n                    Вулканът Агунг на индонезийския остров Бали изхвърли днес пепел на 2000 метра в атмосферата, съобщи националната агенция за реагиране при бедствия, цитирана от ДПА.\n\"Изригванията, последвани от гъсти облаци пепел, продължават\", заяви говорителят на агенцията Сутопо Нугрохо.\nНа международното летище в Бали бяха подновени вчера някои от полетите, като досега близо 2000 пътници на 20 полета са напуснали и са пристигнали на острова, каза източник от летищната управа.\nМного пътуващи обаче още са блокирани, тъй като аерогарата работи с далеч по-слаб от нормалния си дневен капацитет от 400 полета.\nЛетището бе затворено два дни и половина заради страхове, че димът от вулкана може да застраши безопасността на полетите.\nВ понеделник властите увеличиха нивото на тревога до най-високата му степен и наредиха евакуацията на близо 100 000 души.\n                    ", "date": "2017.11.30", "title": "Агунг бълва пепел, 2000 туристи успяха да напуснат Бали"}
{"url": "http://www.monitor.bg/a/view/7760-%D0%A5%D0%B0%D0%BC%D0%B0%D0%BB%D0%B8%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Хамалин, работил на белгийското летище Шарльороа, е задържан, след като отправил във Фейсбук заплахи срещу полицаи, съобщават местни медии.\nРаботникът написал, че му се иска да разстреля полицаи с автомат. Тези заплахи били възприети като терористична проява. По искане на прокуратурата допускът на хамалина до летището е отнет.\nРазследването досега е установило, че хамалинът, член на местен профсъюз, оказвал натиск, за да бъдат наемани на работа на летището негови познати и хора от северноафрикански произход. Допълва се, че са извършени претърсвания и подслушвания, но не се съобщава дали са намерени оръжия, притежавани от задържания.\nНеотдавна белгийското контраразузнаване започна поголовни проверки на служителите в чувствителни области. Държавните и общинските служби, както и частните дружества, досега проверяваха служителите си само понякога и по своя преценка. Очаква се въвеждане на уеднаквен списък от показатели за длъжности и работни места, които подлежат на задължителна преценка от специалните служби.\nПървоначално проверките ще обхванат телекомуникационните дружества, лекарствената и химическата промишленост, градския транспорт. Покрай атентатите в ЕС медиите в Белгия съобщиха, че радикализирани служители са били засечени в армията и атомните централи в страната, както и на летище \"Завентем\" в Брюксел. Един от терористите, които се взривиха на аерогара \"Завентем\" миналата година, бе работил по-рано в Европейския парламент в белгийската столица.\n                    ", "date": "2017.11.30", "title": "Хамалин заплаши полицаи на летище в Белгия "}
{"url": "http://www.monitor.bg/a/view/25586-%D0%A4%D1%80%D0%B0%D0%BD%D1%86%D0%B8%D1%8F-%D0%BE%D1%82%D0%BA%D1%80%D0%B8-%D1%80%D0%B0%D0%B4%D0%B8%D0%B0%D1%86%D0%B8%D1%8F-%D0%B2-%D1%80%D1%83%D1%81%D0%BA%D0%B8-%D0%B3%D1%8A%D0%B1%D0%B8/", "text": "\n                    Франция е открила следи от радиоактивен цезий в гъби, внесени от Русия, съобщи шефът на френския ядрен регулатор, цитиран от Ройтерс.\nЗапитан относно последствията от радиоактивния облак, дошъл от Русия през октомври, шефът на агенцията Пиер Франк Шеве каза пред френския Сенат, че равнищата на радиоактивен рутений-106 във въздуха не се опасни за френските граждани, но добави, че контролът върху вносните хранителни продукти е засилен.\n\"Най-новата информация, която имам, е, че следи от цезий изглежда са били открити в гъби, дошли от Русия\", каза Шеве на слушания в Сената за ядрената безопасност.\nМиналата седмица Русия съобщи, че е измерила замърсяване с радиоактивен изотоп 1000 пъти над нормалното равнище в Уралските планини, след като френският Институт за ядрена безопасност предупреди за радиоактивен облак над Европа.\n\nПо-късно производственото обединение \"Маяк\" - голямо предприятие за преработка на отработено ядрено гориво и част от руския държавен холдинг \"Росатом\", отново отрече да е източникът на увеличеното съдържание на рутений 106 в атмосферата.\n\nРуската метеослужба \"Росгидромет\", която потвърди във вторник, че Русия е източникът на този радионуклид, напомни, че регистрираните нива са в пъти по-ниски от допустимия праг за безопасност, и обвини еколозите, че само опитват да си повишат авторитета пред обществеността \"в период, в който се формират бюджетите им за следващата година\".\n\nОще през октомври руски медии и социални мрежи се изпълниха с догадки и спекулации, много от които сочеха към района на Челябинск и в частност към предприятието \"Маяк\", занимаващо се и с преработка на отработено ядрено гориво. Това е комбинат в закрития град Озьорск, известен до 1990 г. като Челябинск-40, а след това като Челябинск-65.\n\nПреди десет дена от пресцентъра на здравното министерство на България, цитирайки становище на Националния център по радиобиология и радиационна защита, властите съобщиха, че няма опасност за здравето на гражданите, тъй като към момента няма данни за пренос на радионуклиди на територията на България.\n                    ", "date": "2017.11.30", "title": "Франция откри радиация в руски гъби"}
{"url": "http://www.monitor.bg/a/view/26662-%D0%92%D1%83%D1%87%D0%B8%D1%87-%D0%BE%D0%B1%D0%B2%D0%B8%D0%BD%D0%B8-%D0%95%D0%B2%D1%80%D0%BE%D0%BF%D0%B0-%D0%B2-%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%9F%D1%80%D0%B0%D0%BB%D1%8F%D0%BA/", "text": "\n                    Сръбският президент Александър Вучич заяви, че по никакъв начин не би се подигравал на акта на осъдения от трибунала в Хага Слободан Праляк, който извърши самоубийство в съдебната зала, а двойните стандарти на ЕС са това, което той вижда като проблем, съобщи Танюг.\nНе бих се подигравал с този акт по никакъв начин и не бих го нарекъл акт на страхливец, но имам какво да кажа на хората в Европейския съюз по повод техните различни аршини и думи, изговорени за Сърбия и Хърватия по повод последните присъди, заяви Вучич пред журналисти. Той изтъкна, че ще говори за това на среща с представители на ЕС. Според Вучич част от хърватската общественост има патологична обсесия относно Сърбия и сръбския народ. Сръбският президент не е доволен от различните стандарти, когато става дума за престъпления срещу сърби и срещу представители на други народи.\n\nХърватският президент Колинда Грабар Китарович настоя хърватите \"да имат силата да признаят, че някои сънародници в Босна са извършили престъпления и трябва да бъдат държани отговорни за това\", предаде агенция Франс прес.\n\"Хърватия обаче не е била агресор\", тя не е нападала никого по време на босненската война /1992-1995 г./ добави президентът.\nКолинда Грабар Китарович говори ден сред потвърждаването на присъдите на Международния трибунал в Хага на шестима бивши лидери на босненските хървати за военни престъпления, извършени срещу босненски мюсюлмани през 1993 и 1994 г.\n                    ", "date": "2017.11.30", "title": "Вучич обвини Европа в двойни стандарти заради Праляк"}
{"url": "http://www.monitor.bg/a/view/58247-%D0%A0%D0%B5%D1%88%D0%B0%D0%B2%D0%B0%D1%89-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B4%D0%BE%D0%B2%D0%B5%D1%87%D0%B5%D1%80%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Германският президент Франк-Валтер Щайнмайер събира на среща лидерите на трите големи партии в Германия. До консултациите при държавния глава се стигна след като продължилите повече от месец преговори между християндемократите, либералите и зелените се провалиха.\n\nСлед призива на президента партиите да намерят решение, лидерът на социалдемократите Мартин Шулц обяви, че е склонен на преговори за нова широка коалиция, въпреки че още в нощта на изборите отхвърли вариант за управление с консерваторите на Ангела Меркел.\n\nНа срещата при Щайнмайер основният въпрос е дали изобщо има смисъл тримата лидери да продължат опитите и да започнат сондажи за преговори. Максималната цел, която президентът Щайнмайер си е поставил, е да се инициира следващ разговор, вече без неговото посредничество.\n\nМартин Шулц е забранил на колегите си от партията да коментират срещата, докато той не бъде обсъден в президиума на партията в петък. Младежкото крило на социалдемократическата партия обаче се обяви категорично против участие в коалиция и настоява Мартин Шулц да откаже преговори още тази вечер.\n\nРазговорът е в резиденцията „Белвю“ и търси отговор на три въпроса. Възможна ли е коалиция, могат ли партийните лидери да убедят съпартийците си в нейната наложителност и какъв сигнал праща Германия към Европа. Мартин Шулц е заявил преди дни, че ако в този първи разговор не се стигне до „голям стрес и скандал между участниците“, той ще се съгласи на следваща среща с тях.\n\n \n                    ", "date": "2017.11.30", "title": "Решаващ разговор довечера за бъдещето на Германия"}
{"url": "http://www.monitor.bg/a/view/20422-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%9D%D0%B0%D0%B4-800-%D1%86%D0%B8%D0%B2%D0%B8%D0%BB%D0%BD%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D1%81%D1%80%D0%B5%D1%89%D1%83-%D0%98%D0%94/", "text": "\n                    Пентагонът заяви, че най-малко 801 цивилни са загинали при въздушни удари на водената от САЩ международна коалиция срещу групировката \"Ислямска държава\" в Ирак и Сирия, предаде Асошиейтед прес.\nВ оповестения днес доклад се посочва, че през последния месец са били разследвани още пет удара, всички на територията на Сирия, и е констатирано, че в резултат на тях са загинали още 15 цивилни.\nСпоред наблюдателски организации броят на цивилните жертви при въздушни удари в борбата срещу \"Ислямска държава\" е доста по-голям.\nРаботещата от Лондон организация \"Еъруорс\" (\"Въздушни войни\"), която следи броя на загиналите цивилни при операцията срещу групировката, смята, че над 5000 цивилни са убити при коалиционни въздушни удари в Ирак и Сирия.\nКонтролираната от \"Ислямска държава\" територия, която се простираше от Северна Сирия почти до Багдад, беше сведена до отделни анклави от пустинните райони по иракско-сирийската граница. През август 2014 г. водената от САЩ коалиция започна кампанията на въздушни удари срещу джихадистката групировка.\n                    ", "date": "2017.11.30", "title": "Пентагонът: Над 800 цивилни загинали при въздушни удари срещу ИД "}
{"url": "http://www.monitor.bg/a/view/67339-%D0%9F%D0%BB%D0%B0%D0%BD%D0%B8%D1%80%D0%B0%D1%82-%D1%81%D0%BC%D1%8F%D0%BD%D0%B0-%D0%BD%D0%B0-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D1%81-%D0%9F%D0%BE%D0%BC%D0%BF%D0%B5%D0%BE/", "text": "\n                    Няколко американски медии съобщават, че администрацията на американския президент Доналд Тръмп планира да замени държавния секретар Рекс Тилърсън с директора на ЦРУ Майк Помпео.Според информациите промяната може да се осъществи през следващите няколко седмици, като специалната служба ще бъде оглавена от сенатор Том Котън. Всичко това било част от плана, разработен от началника на канцеларията на Белия дом Джон Кели.Информациите за рокадата идват, след като NBC написа през октомври, че Тилърсън обмисля да напусне поста и на фона на нарастващото напрежение между бившия изпълнителен директор на петролната корпорация Exxon Mobil и главнокомандващия на САЩ (Тръмп).Котън, който в момента е най-младият американски сенатор и който е републиканец от щата Арканзас, е част от Сената от януари 2015 г. насам. Той е ключов съюзник на Тръмп по въпросите на националната сигурност. Котън е дал знак, че ще приеме да стане шеф на ЦРУ, ако му бъде предложено.Засега не е ясно дали Тръмп е дал окончателно одобрение на плана, но се твърди, че той се е озлобил към Тилърсън и като цяло е готов да направи промяна в Държавния департамент.\n                    ", "date": "2017.11.30", "title": "Американски медии: Сменят Тилърсън с Помпео"}
{"url": "http://www.monitor.bg/a/view/36938-%D0%91%D0%B8%D0%B2%D1%88%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0%D1%80%D0%BA%D0%B0-%D0%BE%D1%81%D1%8A%D0%B4%D0%B5%D0%BD%D0%B0-%D0%B7%D0%B0-%D0%B4%D0%BB%D1%8A%D0%B6%D0%BD%D0%BE%D1%81%D1%82%D0%BD%D0%BE-%D0%BF%D1%80%D0%B8%D1%81%D0%B2%D0%BE%D1%8F%D0%B2%D0%B0%D0%BD%D0%B5/", "text": "\n                    Бившата библиотекарка на народно читалище „ Св.св.Кирил и Методий“ в беловското село Мененкьово П.С. бе осъдена за длъжностно присвояване на пробация. Присъдата е на пазарджишкия Районен съд и не е окончателна.  В продължение на година в качеството си на библиотекар-секретар тя е присвоила 4576 лв., които са част от годишна субсидия. Финансите са й били поверени като длъжностно лице да ги пази и управлява, но вместо това всеки месец библиотекарката прибирала определени суми, за които по-късно не са представени оправдателни документи, нито пък са били възстановени в касата. Заради длъжностното присвояване бившата библиотекарка от читалището в село Мененкьово бе осъдена на пробация със задължителна регистрация по настоящ адрес, както и бе задължена да се явява и подписва 2 пъти в седмицата за срок от 1 година при пробационен служител. Любопитното в случая е, че преди година пожар изпепели читалищната сграда в селото ведно с библиотеката и тогава се коментираше, че пламъците тръгнали от късо съединение. В момента сградата на местната културна институция се възстановява с пари, отпуснати по проект за 830 000 лв. и се очаква ремонтните дейности да приключат до януари догодина.\n                    ", "date": "2017.11.30", "title": "Бивша библиотекарка осъдена за длъжностно присвояване"}
{"url": "http://www.monitor.bg/a/view/65978-%D0%A3%D1%81%D0%BB%D0%BE%D0%B2%D0%BD%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B7%D0%B0-%D0%B1%D0%B8%D0%B2%D1%88-%D1%88%D0%B5%D1%84-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0-%D0%BD%D0%B0%D0%BD%D0%B5%D1%81%D0%B5%D0%BD%D0%B8-%D1%89%D0%B5%D1%82%D0%B8/", "text": "\n                    Условно наказание от 2 години лишаване от свобода с 3-годишен изпитателен срок постанови пазарджишкият Окръжен съд спрямо бившия директор на областната болница в града д-р Пенко Кацарски за това, че е ощетил здравното заведение с 908 452 лв. Ексболничният шеф е признат за виновен за сключена от него неизгодна сделка за инженеринг за  енергийна ефективност на сградата на болницата. В резултат на това е последвала вреда в размер на 318 457 лв. за болничното заведение. Магистратите обвиниха доктора, че в качеството му на директор на лечебницата в периода април 2012 г. до м. юни 2013 г.,  съзнателно не е положил достатъчно грижи за управление на повереното му имущество в нарушение на чл. 48 ал. 1 от Закона за енергийната ефективност. Нанесените от него щети този път са в размер на 589 995.25 лв., тъй като е бил длъжен за извършените мероприятия по енергийната ефективност да връща вложената инвестиция от получената икономия.  Наказанието по това обвинение е 2 години „лишаване от свобода“ с 3-годишен изпитателен срок. Присъдата може да бъде обжалвана пред Апелативния съд в Пловдив. \n                    ", "date": "2017.11.30", "title": "Условно наказание за бивш шеф на болница за нанесени щети"}
{"url": "http://www.monitor.bg/a/view/455-%D0%A1%D0%BF%D0%B0%D1%81%D0%B8%D1%85%D0%B0-%D0%BC%D1%8A%D0%B6-%D1%82%D1%80%D1%8A%D0%B3%D0%BD%D0%B0%D0%BB-%D0%B4%D0%B0-%D1%81%D0%BA%D0%B0%D1%87%D0%B0-%D0%BE%D1%82-%D0%B1%D0%BB%D0%BE%D0%BA-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Млад мъж поиска да се самоубие, като скочи от покрива на блок в хасковския квартал „Бадема“. Около 18,30 часа в сряда хасковлията се качил на покрива на 28-ми блок и заплашил, че ще скочи оттам.\n\nВеднага е бил изпратен сигнал на спешния телефон 112, а на място се озовали пожарникари и полицаи. Те установили, че мъжът е силно разстроен и сериозно възнамерява да скочи. За щастие полицаите са успели да го успокоят, а пожарникарите са успели да го свалят невредим от покрива на блока.\n\nМъжът се казва Месут и имал лични проблеми. От дълго време бил без работа, а наскоро се разделил с близките си. Страдал от тежка депресия, което е причината да мисли за фатален скок.\n                    ", "date": "2017.11.30", "title": "Спасиха мъж, тръгнал да скача от блок в Хасково"}
{"url": "http://www.monitor.bg/a/view/29969-15-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B8%D1%80%D0%B0%D0%BD%D0%B5%D1%86%D1%85%D0%B2%D0%B0%D0%BD%D0%B0%D1%82-%D1%81-%D1%85%D0%B5%D1%80%D0%BE%D0%B8%D0%BD-%D0%B7%D0%B0-18-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B2/", "text": "\n                     \n\n \n\n15-годишна ефективна присъда и глоба в размер на 200 000 лв постанови състав на ямболския окръжен съд спрямо 43-годишен ирански гражданин, спипан при опит да прекара през границата близо 199 кг хероин на стойност 17,8 млн лв.\n\nКамионът, влекач „Скания“ с полуремарке, който по документи трябвало да отиде в Холандия  беше прихванат от митничарите на ГКПП Лесово около 17,30 часа на 5 юли 2016 година.Дрогата беше укрита в 200 метални кутии с доматено пюре. Наркотикът е бил открит с помощта на рентген, преди това машината преминала необезпокоявано през 6 държавни граници. Шофьорът,43-годишният ирански гражданин Амир Реза Какванд през цялото време на досъдебното производство твърдеше че не знаел какво има в кутиите защото получил пратката от 22 т пюре пломбирана. Такава беше и тезата на защитаващия го адвокат Юри Янков.\n\nПрихваното количество хероин е рекордно голямо за този граничен пункт от последните почти 10 години, припомнят, от прокуратурата.Наказанието, ако бъде потвърдено от Апелативен съд-Бургас ще трябва да бъде изтърпяно при първоначален строг режим.\n\nПървоначално иранецът поиска да сключи споразумение с наблюдаващия по досъдебното производство споразумение , което му гарантираше само 2 години и 3 месеца затвор , но съдът отказа и предложи 12-годишен престой зад решетките, припомнят запознати. Така се стигнало до внасянето на обвинителен акт и произнасянето на осъдителната присъда.\n                    ", "date": "2017.11.30", "title": "15 години затвор за иранец,хванат с хероин за 18 милиона лв  "}
{"url": "http://www.monitor.bg/a/view/55797-%D0%A7%D0%B8%D1%80%D0%BF%D0%B0%D0%BD%D1%81%D0%BA%D0%B8-%D1%80%D0%BE%D0%BC%D0%B8-%D1%81%D0%B5-%D0%BA%D0%BB%D0%B0%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B0-%D0%BC%D0%BE%D0%BC%D0%B0/", "text": "\n                     \n\n \n\n \n\n35-годишен жител на ромската махала в Чирпан едва не загина в лют спор заради задигната от дома й тъмноока мома.\n\nЕкшънът се разиграл към 19,00 часа в сряда на улица „Победа“ като участие в схватката са взели по десетина души от  двата рода , които от години били в ситуацията на класическите Монкети и Капулети.\n\nВ началото на седмицата представител на чирпанската ромска фамилия с помощта на приятели отвлякъл 15-годишна хубавица от село Свобода.\n\nМладежът и дeвойчето се познавали от ученическата скамейка и се обичали, но родителите не давали и дума да се издума за евентуален брак.\n\nПървите два дни Борис А. и изгората му Минка К. се криели при родини в Първомай, но в сряда решили че заплахата от вендета е отминала и се прибрали в Чирпан.\n\nТам обаче пристигнали родителите на девойчето, които настояли тя да се прибере обратно като дали да се разбере, че ако това не се случи ще запалят жилището, където двамата влюбени били отседнали.\n\nВ настъпилата суматоха прозвучали няколко изстрела от самоделни пушки и пищови, разказват свидетели.\n\nНай-сериозно пострадал 35-годишният вуйчо на Борис, чието гърло било срязано с бръснач. Острият инструмент държал 34-годишният чичо на Минка, който бил арестуван няколко часа по-късно при опит да се укрие при роднини в димитровградско село.\n\nСуматохата била укротена с въвеждането на дузина тежко въоръжени полицаи с кучета, образувано било досъдебно производство за опит за убийство.\n\nТова е пореден кървав сблъсък в чирпанския цигански квартал, припомнят местните криминалисти. И в момента в затвора чакат съдът да произнесе присъди за две убийства и две тежки наранявания  от 2015 година 4 представители на враждуващите от десетилетия фамилии на Мантите и Гагарините.\n\nИ  двете тежки престъпления бяха извършени посред бял ден пред очите на множество очевидци.Защитата на подсъдимите е поета от скъпоплатени столични адвокати, които на няколко пъти отлагаха делата под невероятни предлози и искания за назначаването на петорни експертизи за психиатричното състояние на клиентите си.\n                    ", "date": "2017.11.30", "title": "Чирпански роми се клаха заради открадната мома     "}
{"url": "http://www.monitor.bg/a/view/13089-%D0%9A%D0%B0%D1%82%D0%B0%D0%B4%D0%B6%D0%B8%D0%B8-%D0%B3%D0%BE%D0%BD%D0%B8%D1%85%D0%B0-%D0%BF%D0%B8%D1%8F%D0%BD-%D0%BA%D0%B0%D1%82%D0%BE-%D1%82%D0%B0%D0%BB%D0%BF%D0%B0-%D0%BF%D0%BE-%D0%BD%D0%BE%D1%89%D0%B8%D1%82%D0%B5/", "text": "\n                     \n\n \n\n \n\nПиян като талпа жител на миньорския град Раднево е станал причина за среднощна гонка по пътя между селата Дядово и Езеро, съобщиха от ОД на МВР – Сливен. Униформени пътни полицаи засекли фучащо с бясна скорост БМВ малко след полунощ на центъра на Дядово и направили опит да спрат водача със стоп-палка. Вместо да набие спирачки шофьорът дал още газ и немското возило потънало в нощта със загасени фарове и стопове. След продължила петнадесетина минути гонка в тъмнината катаджиите спрели на центъра на съседното село Езеро в момент, когато шофьорът и спътниците му,51 – годишна жена и 21-годишен младеж от село Кортен се прехвърляли в друг автомобил- „Мазда“. Скоростната проверка с дрегер установила, че среднощният джигит, 38-годишният Красимир Костадинов е карал с 2,02 промила алкохол в издишания въздух. Докато полицаите му пишели акта Красимир пробвал незабелязано да изхвърли в тъмното плик с амфетамини, след което му били сложени белезници.Според запознати радневецът е сред изявените дилъри на дрога в региона, но до сега нямал наложено наказание.\n\n \n                    ", "date": "2017.11.30", "title": "   Катаджии гониха пиян като талпа по нощите     "}
{"url": "http://www.monitor.bg/a/view/78417-%D0%9C%D0%BE%D0%BC%D1%87%D0%B5%D0%BD%D1%86%D0%B5%D1%82%D0%BE-%D0%B5-%D1%81-50-%D0%B8%D0%B7%D0%B3%D0%B0%D1%80%D1%8F%D0%BD%D0%B8%D1%8F/", "text": "\n                    \n                    ", "date": "2017.11.30", "title": "2-годишно дете се подпали с бензин в дома си"}
{"url": "http://www.monitor.bg/a/view/34053-%D0%A1%D1%82%D0%B0%D1%80%D0%B0-%D0%BA%D1%8A%D1%89%D0%B0-%D0%BF%D0%BB%D0%B0%D0%BC%D0%BD%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A0%D1%83%D1%81%D0%B5/", "text": "\n                    Къща в района на Пантеона в Русе пламна днес следобед. Старата постройка е със сериозни поражения, напълно изгоряло е домашното имущество. Няма пострадали хора. Мъжът и жената, които са обитавали имота, са успели да излязат навреме.\n\nСигналът за пожар в едноетажна къща на булевард „Съединение” 7 е подаден в 13,50 часа, съобщават от областната дирекция на МВР в Русе. На адреса са изпратени три пожарни автомобила, два полицейски екипа и една линейка. Огнеборците овладяха пожара за около час и не допуснаха той да се разпространи на съседните сгради, които също са стари. Екип на Спешна медицинска помощ прегледа жената, която се оплака, че е много уплашена.\n\nСпоред съседи събственикът на къщата живее в апартамент в квартал „Родина”. Отдавал под наем наследствения си имот на булевард „Съединение” на бедни хора срещу символична сума.\n\nИзясняват се причините за пожара. Най-вероятно той е предизвикан от печка на твърдо гориво.\n                    ", "date": "2017.11.30", "title": "Стара къща пламна  в центъра на Русе"}
{"url": "http://www.monitor.bg/a/view/34468-228-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0%D0%B4-%D0%B6%D0%B8%D0%B2%D0%BE%D1%82%D0%BD%D0%B8/", "text": "\n                    228 души са били разследвани за насилие или смърт над животни от началото на годината. Това стана ясно по време на месечния отчет на МВР. Отделно трима души са били проверявани от полицията заради организиране на боеве с кучета, а 43 за недостатъчен контрол над питомците си, които пък са причилини телесна повреда на някого. Повдигнатиса общо 19 обвинения. Спрените производства обаче са 76, а прекратените досъдебни разследвания са 43.\nПо двама служите във всяка областна дирекция на МВР работят по случаи на престъпления срещу животни. Над 80 служители в цялата страната се занимават с тази дейност, уточни министърът на вътрешните работи Валентин Радев. По думите зоополицаите извършват и ежедневни проверки в Интернет и следят медийни публикации за жестокост към животни.\n\n\n                    ", "date": "2017.11.30", "title": "228 разследвани за насилие над животни"}
{"url": "http://www.monitor.bg/a/view/31170-%D0%A8%D0%BE%D1%84%D1%8C%D0%BE%D1%80-%D0%BE%D1%82%D0%BD%D0%B5%D1%81%D0%B5-%D0%B4%D0%B2%D0%B0%D0%BC%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%B2-%D0%A8%D1%83%D0%BC%D0%B5%D0%BD/", "text": "\n                    \n\n\n\n\n                    ", "date": "2017.11.30", "title": "Шофьор отнесе двама на пешеходна в Шумен"}
{"url": "http://www.monitor.bg/a/view/86800-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8-%D0%BF%D1%80%D0%B8-%D0%B7%D0%B0%D0%BA%D1%8A%D1%81%D0%BD%D1%8F%D0%BB-%D0%BF%D0%BE%D0%BB%D0%B5%D1%82-%D0%B2-%D0%BE%D0%BD%D0%BB%D0%B0%D0%B9%D0%BD-%D0%BA%D0%B0%D0%BB%D0%BA%D1%83%D0%BB%D0%B0%D1%82%D0%BE%D1%80/", "text": "\n                    До дни българските граждани ще имат възможност да проверяват правата си при закъснял полет в безплатен онлайн калкулатор, съобщиха от Европейския потребителски център в България.\n\nВеднага след като сайтът бъде готов потребителите ще могат да намерят линк към него на интернет страницата на потребителския център. Така всеки пътник ще може бързо и лесно да провери правата си и дали има право на обезщетение при закъснял самолет, загубен или забавен багаж.\n\nПоследните 10 години ни водят към все по-положително развитие в национален мащаб в областта на потребителската защита и се надявам в сътрудничество с националните институции на европейските държави да задълбочим тези тенденции, за да се гарантира на нашите граждани самочувствието на истински европейски потребители, обяви Димитър Маргаритов, председател на Комисията за защита на потребителите на пресконференция в Букурещ на тема „10 години от присъединяването на Румъния и България към Европейския съюз - 10 години потребители в ЕС“.\n\nОт своя страна директорът на родния ЕПЦ Игнат Арсенов заяви, че с потребителския център в Румъния се работи много добре, още повече, че все повече българи пазаруват от търговци в северната ни съседка, които предлагат и стоки на изгодни цени.\n\nОт 2008 г. досега експертите в България и Румъния са разгледали заедно около 1400 жалби, като 84% от тях са свързани с оплаквания на българи срещу румънски търговци, а останалите 16% - на румънци срещу български фирми. Напоследъкоплакванията срещу търговци от Румъния заемат най-голям дял от всички жалби, получавани в ЕПЦ България, допълни Арсенов. Най-често българите се оплакват при проблеми със стоки за бита, лаптопи, таблети и телефони.\n                    ", "date": "2017.11.30", "title": "Проверяваме правата си при закъснял полет в онлайн калкулатор"}
{"url": "http://www.monitor.bg/a/view/41512-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D0%B4%D0%BE%D0%B1%D1%80%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%B0%D1%82%D0%B0/", "text": "Учените поискаха повече пари на протест\n                    Депутатите приеха бюджетите на всички министерствата. Близо 375 млн. лв. ще отдели държавата за поддръжка на инфраструктурата. Парите са предвидени в средствата за догодина на регионалното министерство, като част от Бюджет 2018 г.\n\nПриходите на МРРБ са в размер на 372,5 млн. лв., а разходите са 418,3 млн. лв. Парламентът одобри бюджетът на още 5 ведомства до обяд. Близо 17 млн. лв. са определени за политиката в областта на устойчивото развитие в сектор туризъм. Приходите на Министерство на туризма са 9,7 млн. лв., с 10 млн. повече са разходите на ведомството – 19 млн. лв.\n\nЗа Министерството на енергектиката бяха гласувани приходи в размер на 173 млн. лв. и разходи за 98 млн. лв., от които по-голямата част или 94 млн. лв. са за устойчиво и конкурентноспособно енергийно развитие.\n\nВ бюджетът на икономическото министерство са предвидени около 5 млн. лв. повече за насърчаване на инвестициите. За провеждане на българското председателство са предвидени 3,3 млн. лв. в бюджета на ресорното министерство.\n\nВ бюджета на Министерството за околната среда са предвидени 56,3 млн. лв. приходи и 49 млн. лв. разходи. От тях 9,7 млн. лв. отиват за Националната система за мониторинг на околната среда и информационната обезпеченост.\n\nУправляващите не подкрепиха повече средства да бъдат заделени за държавните железници и „Български пощи”, предложени от ДПС и БСП. Така средствата за транспортното министерство за пътническите превози на БДЖ са 17,5 млн. лв., а за пощите ни – 17,5 млн. лв. субсидия.\n\nЗа земеделското министерство са отделени 17 млн. лв. за защита от вредното въздействие на водите, възложена на „Напоителни системи” ЕАД.\n\nУправляващите и научните работници влязоха в задочен спор по темата за повече средства. Учените се събраха пред сградата си, на която бяха спуснати черни знамена. Управляващите им отговориха, че тази година има предвидени 5 млн. лв. повече в бюджета до 83 млн. лв. Пред медиите шефът на бюджетата комисия Менда Стоянова заяви, че БАН искат сигурни заплати, а в цял свят учените се борят за парите чрез проектна дейност.Заложените повече пари в бюджета, по думите й, са за увеличение на заплатите им, което е и основното искане на научните работници.\n\nКакто „Монитор” написа, вчера бе приета рамката на бюджета, което би трябвало да доведе до по-бързо приемане на отделните бюджети на министерствата, общините, разузнаването, ДАНС, НСО и политическите партии. Една от промените е партиите, които не са в парламента, да не получават субсидия от 11 лева на глас, а само 1 лев. Тези в парламента ще получават същата сума, както и досега.\n\nВсички предложения, които бяха направени от опозицията, бяха отхвърлени и бюджетът се приемаше по текст на вносителя, т.е от Министерски съвет. Част от предложенията на опозицията са повече средства за насърчаване на туризма в неактивния сезон, справяне с бедствия, както и повече пари за околна среда.\n\nПоради липса на кворум заседанието започна с 15 минути по-късно. Опозицията се опита да бойкотира гласуването като протест срещу среднощните бдения на депутатите с цел по бързо приемане на бюджета за следващата година, коментираха в кулоарите някои от депутатите от коалицията. Други обясниха, че са се успали за заседанието. По предложение на шефът на правната комисия Данаил Кирилов депутатите ще работят до приемането на бюджета за 2018 г. и разпоредбите по него.\n\n \n                    ", "date": "2017.11.30", "title": "Парламентът одобри средствата за министерствата"}
{"url": "http://www.monitor.bg/a/view/35055-%D0%A1%D0%B5%D1%8F%D1%82-%D0%B7%D1%8A%D1%80%D0%BD%D0%B5%D0%BD%D0%B8-%D0%B8-%D0%BC%D0%B0%D1%81%D0%BB%D0%BE%D0%B4%D0%B0%D0%B9%D0%BD%D0%B8-%D0%BA%D1%83%D0%BB%D1%82%D1%83%D1%80%D0%B8-%D0%BD%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%BB%D0%BE%D1%89%D0%B8/", "text": "\n                    Делът на обработваемата земя се увеличава, което се дължи на ръст на площите със зърнени и маслодайни култури. Това каза заместник-министърът на земеделието, храните и горите Вергиния Кръстева при откриването на Седмия национален агросеминар на тема: „Хоризонти пред българското зърнопроизводство“, организиран от Националната асоциация на зърнопроизводителите.\n\nТя допълни, че подкрепата в рамките на Общата селскостопанска политика е довела до увеличаване на земеделската земя в добро селскостопанско състояние и намаляване на необработваните земи. Кръстева отбеляза, че в периода 2014-2020 г. директните плащания имат най-висок дял в страната ни в подпомагането със средства от Европейския съюз.\n\n„По линия на директните плащания на земеделските стопани до 2020 г. ще бъдат предоставени средства от ЕС в размер на 5,4 млрд. евро или по около 800 млн. евро годишно“, припомни зам.-министърът и подчерта запазването на възможността за опростено прилагане на директните плащания чрез Схемата за единно плащане на площ, която ще остане до края на 2020 г. По този начин се спестява необходимостта зърнопроизводителите да се адаптират към нова, по-сложна система и значително се съкращават административните разходи.\n                    ", "date": "2017.11.30", "title": "Сеят зърнени и маслодайни култури на повече площи"}
{"url": "http://www.monitor.bg/a/view/17879-40-%D0%BB%D0%B5%D0%B2%D0%B0-%D1%81%D1%82%D0%B0%D0%B2%D0%B0%D1%82-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%BD%D0%B0%D0%B4%D0%B1%D0%B0%D0%B2%D0%BA%D0%B8/", "text": "\n                    Детските надбавки от Нова година стават 40 лева. Така семействата с един наследник ще получават по 40 лв., вместо досегашните 37 лв. За две хлапета сумата нараства от 85 лв. на 90 лв, а за три се увеличава с 5 лв. и ще достигне 135 лв. Право на месечната помощ ще имат семействата с доход до 400 лв. на член от семейството.\n\nДепутатите въведоха и допълнителен доходен критерий за получаване на месечни помощи за деца и от семейства с месечен доход на човек от 400,01 лв. до 500 лв. Те ще вземат 80% от пълния размер на помощта. Това означава, че ако домакинството е с доход от 480 лв. на член от семейството, то ще получава 32 лв. за едно дете и 72 лв., ако хлапетата са две.\n                    ", "date": "2017.11.30", "title": "40 лева стават детските надбавки"}
{"url": "http://www.monitor.bg/a/view/42718-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%94%D0%BE%D0%BD%D0%B5%D0%B2%D0%B8%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D0%BE%D1%82-%D0%94%D0%A1-i-%D1%87%D0%B0%D1%81%D1%82-%D0%BE%D1%82-iv-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Огнян Донев е роден на 22.12.1957 г. в Белград. Защо там ли? Спомнете си наученото преди няколко страници – по това време баща му е секретар на българското търговско представителство в Белград. Живял е 13 години все в немскоговорещи страни, там, където баща му е бил търговски представител. Затова немският му е като роден... Завършва международни икономически отношения във Висшия икономически институт „Карл Маркс“. За него и първите крачки към милионите ще прочетете в тази глава.През 1986 г. защитава докторска степен по икономика в Берлин и веднага става съветник в Министерски съвет, при това не на кого да е, а на другаря Огнян Дойнов.Кой е Огнян Дойнов? От справка в архива на ЦК на БКП разбираме, че е роден на 15 октомври 1935 г. в гара Бов, Софийско. Баща му Нако Дойнов е бил член на БКП, железничар. Майка му също е била член на БКП и е работила като учителка. Дядото на Огнян по майчина линия – Леваков – е бил доста заможен човек. Имал е вила в Чамкория и дюкян в Самоков.Като ортодоксален комунистически функционер Нако Дойнов един от организаторите на нелегална железничарска конференция, заради която е арестуван и уволнен. Със съпругата си Костадинка Дойнова се настаняват през есента на 1935 г. в железничарските жилища на гара Бов. Там се ражда второто дете на Дойнови Огнян. Паралелно с това комунистическият функционер Нако Дойнов започва да учи в Свободния университет, докато се преместват да живеят в един железничарски вагон, който надписват отвън като „Вила Латинка“. Иронично е, че след много години синът им Огнян Дойнов ще заживее на улица със същото име, улицата, на която през есента на 1996 г. ще бъде убит неговият конкурент в партийната йерархия Андрей Луканов.През 1950 г. Огнян Дойнов е приет с първия випуск в току-що откритото в Ловеч първо средно училище за изучаване на чужди езици. В България вече е наложена болшевишка диктатура, Нако Дойнов вече е на работа в Държавната планова комисия, а семейството вече живее в широк и удобен апартамент на бул. „Толбухин“. При болшевишките управления е така – изгонват се и се ликвидират законните собственици и на тяхното място „комисарите“ на новия ред настаняват семействата си. В името на равноправието, справедливостта и свободата се извършиха най-големите престъпления срещу човечеството. Семейство Дойнови са съучастници в това.\nПрез 1954 г. Огнян Дойнов е приет да следва в МЕИ-София, специалност „Топлотехника“. Завършва през 1959 г. и веднага започва работа в Министерството на транспорта. Когато баща ти е важна клечка в Държавната планова комисия, какво по-естествено от това от студентската скамейка да скочиш веднага в някое министерство. Връзките бяха най-важното нещо по време на тоталитарния режим в България и патронът на Огнян Донев адашът Дойнов максимално се ползва от това. През лятото на 1960 г. Огнян Дойнов се запознава с бъдещата си съпруга Елена, с която сключват граждански брак на 31 декември 1960 г. По това време той работи като старши инженер в отдел „Благоустройство“ при софийски Градски народен съвет и отговоря за топлофикацията на София.От 1962 г. Огнян Дойнов вече е в Министерството на външната търговия, управление „Внос“, а от следващата година е директор на кантора „Внос на кораби“ във външнотърговското дружество „Техноекспорт“-София. През пролетта на 1965 г., едва на двадесет и девет години, става директор на ВТО „Корабоимпекс“. През октомври 1965 г. е изпратен като заместник търговски представител в Токио. През 1970 г. се завръща и постъпва на работа като съветник в Министерския съвет, а от есента на 1973 г. – като съветник в Държавния съвет. С решение на Секретариата на ЦК на БКП от 6 октомври 1973 г. Огнян Дойнов е назначен за помощник на диктатора Тодор Живков.Оттук нататък кариерата на Огнян Дойнов се развива с главоломна бързина. През следващата, 1974 г., той става завеждащ отдел „Промишленост и транспорт“ при ЦК на БКП и заместник-председател на Министерския съвет. През 1976 г. Дойнов е избран за член на ЦК на БКП и секретар на ЦК на БКП. През 1977 г. става член на Политбюро, а от 1981 г. – министър на машиностроенето. От 1986 г. е председател на Стопанския съвет на Министерския съвет и на Българската индустриална стопанска асоциация (БИСА). Огнян Дойнов е генератор на някой от най-грандоманските и неефективни проекти на комунистическия режим, загробили страната и българите с милиарди за десетилетия напред.Той е в основата и на огромните загуби на редица задгранични дружества, който се създават под негово ръководство от средата на 70-те години. През втората половина на седемдесетте години пряко отговаря за електрониката и осъществява политическото ръководство на промишления шпионаж в Първо главно управление на Държавна сигурност. В своите спомени той заблуждава, когато твърди, че повечето тези дружества били работили на печалба преди 10 ноември 1989 г. Документалната истина е точно обратната – повечето от тях са били тотална щета, налагало се е да се влагат десетки милиони в тях, които са изтичали в нерентабилни производства, в губещи сделки и лош мениджмънт.\nДесети ноември заварва Дойнов като посланик в Кралство Норвегия и Република Исландия. Година по-рано (през декември 1988 г.) е изваден е от състава на Политбюро. От 1990 г. живее в Австрия въпреки опитите на тогавашния главния прокурор Иван Татарчев да го върне в България, за да бъде изправен пред съда за предоставяне на нерегламентирана финансова помощ от страна на България на развиващите се страни по дело № 3 за т. нар. Икономическа катастрофа. След 1990 г. работи при Робърт Максуел, а по-късно е съветник на руския концерн „Нордекс“ на Григорий Лучански, който е сред дарителите на фондацията „Бъдеще за България“ на Елена Костова. Публикации в западни медии свързват фирмата на Лучански с КГБ. Дойнов е носител на ордените „Георги Димитров“ и „13 века България“, умира във Виена на 13 февруари 2000 г., като отнася със себе си тайната за червените пари в Западна Европа. Навремето става известен и конфликтът му с Андрей Луканов, който в качеството си на премиер отнема сградата на „Раковски“ 134, принадлежаща на БИСА на Огнян Дойнов, и я предава на новосъздадения СДС.\n                    ", "date": "2017.11.30", "title": "Българската олигархия: Доневи-чужденците от ДС (I част от IV глава на книгата \"Капиталистите на ДС\")"}
{"url": "http://www.monitor.bg/a/view/20548-%D0%94%D0%B0%D0%B2%D0%B0%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%A7%D0%A1%D0%98-%D0%B0%D0%BA%D0%BE-%D0%BE%D1%82%D0%BA%D0%B0%D0%B6%D0%B0%D1%82-%D0%B7%D0%B0%D1%89%D0%B8%D1%82%D0%B0/", "text": "Крият парите чрез цесии, ползват бушони \n                    Близките на жертви при катастрофа могат да се окажат клиенти на някой частен съдебен изпълнител, ако откажат да бъдат защитавани от адвокат, с когото са сключили договор. За това алармираха пред „Монитор“ няколко потърпевши, които са се опарили от нелоялни защитници. Те са сключили договор с кантори,клаузи, са се отказали.В една от точките в договорите им обаче имало задължение при подобно действие да изплатят на кантората 15 хил. лева заради изгубеното им време. Ако откажат да наброят парите, то те са пращани на частни съдебни изпълнители, които завеждат изпълнителни дела срещу тях, за да съберат сумите по договора. Често парите се оказват непосилни за загубилите близък човек и се стига до опис на имущество, запориране на заплати и сметки. Така веднъж те губят свой роднина, а след това им се налага и да бранят движимите и недвижимите си вещи.Статистика обаче за общия брой подобни случаи няма, тъй като ЧСИ-тата не ги категоризират.\n„Ние се водим единствено по закона. Когато има неизпълнение по някоя клауза от договор и при нас е дошъл ищецът, ние сме длъжни да спазим разпоредбите на закона и да търсим парите от длъжника“, обясниха пред „Монитор“ от голяма кантора на частен съдебен изпълнител в София. От там поясниха, чеза да не се стига до принудителни мерки за събиране на задължението.Друг капан, който залагали недобросъвестните юристи, бил чрез различни цесии, така че парите дори при изпълнение на договора да не стигнат до близките на загиналия. Парите, които застрахователните компании плащат за загинали или пострадали лица, се преразпределяли от юристи чрез така наречените цесии чрез прехвърляне на задължението на трето лице. За това имало посредници, които служат като „бушони” при плащанията.Посредникът вземал между 50 и 100 лева и в повечето случаи били роми. Малка част от парите отивали все пак при пострадалите, но лъвският пай от изплатените от застрахователите обезщетения се прибирал от адвокатите. Самите посреднициНякои от тях подали жалби до прокуратурата, защото се почувствали измамени от схемата. В бранша се спрягат имена на адвокати като Янко, Владко и Стоянчев. Срещу тях имало купища сигнали и дисциплинарни проверки.\n                    ", "date": "2017.11.30", "title": "Дават жертвите на ЧСИ,  ако откажат защита"}
{"url": "http://www.monitor.bg/a/view/33049-%D0%A1%D1%80%D0%B5%D0%B4%D0%BD%D0%BE%D1%89%D0%BD%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B8-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%BF%D1%80%D0%B5%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B8%D1%8F%D1%82%D0%B0-%D0%BF%D0%BE-%D0%B1%D1%8E%D0%B4%D0%B6%D0%B5%D1%82-2018-%D0%9E%D0%91%D0%97%D0%9E%D0%A0/", "text": "\n                    Среднощни скандали и прегласувания на почти всеки текст от Бюджет 2018 г. си организираха в пленарна зала депутатите миналата нощ. Най-напред те си гласуваха удължаване на работното време до 23 часа. След като по предложение на Васил Антонов от БСП в разходната рамка на бюджета обаче те записаха 1,5 млн. лв. над първоначално планираните, ГЕРБ поиска 15 минутна почивка, която продължи половин час. Причината е, че спорният текст бе приет след три прегласувания, след което по парламентарен правилник няма опция за четвърто „правилно“ гласуване.\n\nВеднага след почивката, Данаил Кирилов от ГЕРБ предложи удължаване на заседанието до 24 часа, а спорния казус да бъде разрешен на следващия ден. Със 112 гласа „за“ и 91 „против“ предложението бе прието. След това мнозинството гласува продължаване на заседанието, докато бъде одобрен бюджета на министерството на енергетиката.\n\nТъй като гласуването се проточи, се стигна до бурни разправии по въпроса дали имат право на две заседания в един ден и дали казусът е такъв или не, и остри реплики, които си размениха Данаил Кирилов о ГЕРБ и Филип Попов. Според Попов, тъй като часовникът не е спрян, това означавало, че след 24 часа започва второ заседание. Кирилов пък заяви, че такова понятие като спрян часовник нямало, защото времето си тече. Председателят на парламента Цвета Караянчева даде половинчасова почивка са успокояване на залата.\n\nПленарното заседание бе прекратено в 3,18 часа. Гласуванията се бавеха, а групата на БСП започна да прави дълги изказвания по всеки член. След като гласуваха бюджета на министерството на културата, в което са записани 24,9 млн. лв. приходи и 175,2 млн. лв. разходи, депутатите прекратиха заседанието. Преди това, те определиха бюджетите на образователното министерство с лимит на разходи до 528 млн. лв. и субсидия за БАН – 83 млн. лв., и бюджетът на здравното министерство – с разходен таван от 495 млн.лв.\n\nПарламентът ще продължи обсъждането и премането на държавните финанси за догодина днес от 10 часа.\n\n \n                    ", "date": "2017.11.30", "title": "Среднощни скандали и рекорд на прегласуванията по бюджет 2018 (ОБЗОР) "}
{"url": "http://www.monitor.bg/a/view/79336-%D0%95%D0%BC%D0%B8%D0%BB-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%92-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B4%D0%BD%D0%B8-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D0%B2%D0%B4%D0%B8%D0%B3%D0%BD%D0%B0%D1%82%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B7%D0%B0-%D0%9A%D0%B0%D0%BE%D0%BB%D0%B8%D0%BD/", "text": "\n                    В близките дни ще бъде повдигнато обвинение на Иво Прокопиев за бандитската приватизация на \"Каолин\". Това прогнозира пред Канал 3 създателят на \"Екогласност\" Емил Георгиев.\"Чувствам се удовлетворен, защото това се превърна в моя лична кауза. Аз първи посочих Иво Прокопиев и безобразията, които направи в града. Пред гроба на мой приятел от Меричлери, млад човек, който умря от левкимия, се зарекох, че ще го гоня, докато истината възтържествува\", каза още Георгиев.Той призна, че е дал свидетелски показания пред държавното обвинение и е предоставил много документи за бандитската приватизация, която е направил бизнесменът от Разград.\"Благодарение на нашите усилия, за които сме дали разяснения и в прокуратурата, в близките седмици ще бъде повдигнато обвинение на Прокопиев във връзка с приватизацията на ”Каолин” и във връзка с приватизацията на други дружества. Имам основания да кажа, че в прокуратурата работят много сериозно\", каза Георгиев.Според него Прокопиев дълго време е имал и политически чадър: \"Докато Росен Плевнелиев беше президент, той беше разпоредил да не се пипа Прокопиев\"\"По-голямата част от документите в момента се намират в прокуратурата, другата част са в КОНПИ\", каза още екологът. Според него това е и причината Прокопиев в момента да \"реве кански\". \"И Прокопиев, и Иван Костов вещаят едва ли не края на света, ако прокуратурата се занимава с тях. Трябва да има възмездие и ще има възмездие\", каза още Георгиев.\n\n\n                    ", "date": "2017.11.30", "title": "Емил Георгиев: В близките дни ще бъде повдигнато обвинение срещу Иво Прокопиев за \"Каолин\""}
{"url": "http://www.monitor.bg/a/view/15571-%D0%93%D0%95%D0%A0%D0%91-%D0%9D%D0%B5-%D0%B5-%D0%B8%D0%BC%D0%B0%D0%BB%D0%BE-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%9D%D0%B8%D0%BD%D0%BE%D0%B2%D0%B0-%D0%B7%D0%B0-%D0%A2%D0%B5%D1%85%D0%BD%D0%BE%D0%B8%D0%BC%D0%BF%D0%B5%D0%BA%D1%81/", "text": "\n                    Никой не е проверявал лидера на БСП Корнелия Нинова за приватизацията на \"Техноинпекс\", заяви депутатът от ГЕРБ Десислава Атанасова и за пореден път уличи соцлидерката в лъжа. Повод за коментара на Атанасова е отговор до нея от главния прокурор Сотир Цацаров. Причината пък е твърдението на Нинова, че трима прокурори са проверявали сделката за \"Техноинпекс\" и нея включително.\n\nИменно затова Атанасова е отправила официално питане до прокуратурата дали е имало проверка от началото на приватизацията през януари 1999 година досега, в това число и на самия договор за покупка, който Нинова е подписал. В отговор главният прокурор Сотир Цацаров посочва, че за тези 18 години от продажбата на дружеството не е имало подадени сигнали, не проверявано и не е образувано досъдебно производство, в това число и по проверка на прехвърляне на акциите от страна на Нинова.\n\n\"Дойде времето, в което твърденията трябва да се подкрепят с факти и ние да чуем истината за приватизацията и прехода\", каза Атанасова.\nСега е момента Корнелия Нинова не само да праща писма за лидерски срещи, а да се държи като лидер и да съобщи цялата истина\", аргументира се Атанасова и заподозря, че може би дебатите за прехода са проблем за Нинова. \"Никой никой не може да си присвоява мястото на морален стожер, особено когато няма аргументи\", заключи Атанасова.\n\nМеждувременно се оказа, че Нинова вече пътува за чужбина и ще отговори на критиките чак другата седмица.\n                    ", "date": "2017.11.30", "title": "ГЕРБ: Не е имало проверки на Нинова за \"Техноимпекс\""}
{"url": "http://www.monitor.bg/a/view/55632-%D0%9D%D0%BE%D0%B5%D0%BC%D0%B2%D1%80%D0%B8-%D1%81%D0%B5-%D0%BE%D0%BA%D0%B0%D0%B7%D0%B0-%D0%BD%D0%B0%D0%B9%D1%87%D0%B5%D1%80%D0%BD%D0%B8%D1%8F-%D0%BC%D0%B5%D1%81%D0%B5%D1%86-%D0%BD%D0%B0-%D0%BF%D1%8A%D1%82%D1%8F/", "text": "\n                    51 по-малко загинали души при ПТП има в сравнение със същия период на миналата година, съобщи на месечния си редовен брифинг министърът на вътрешните работи Валентин Радев. До 2020 година трябва да намали България на половина броят на загиналите по пътищата.\nТой заяви, че месец ноември е бил изключително черен заради много смъртни случаи при катастрофи, сред които е и тази с автобуса край Микре, при която загинаха 9 души със зрителни проблеми, а 19 бяха ранени. Министър Радев е категоричен, че МВР се бори максимално с нарушителите по пътищата и отчете, че има повече написани актове на шофьори, които не спазват закона. През 10-те месеца на тази година са наложени с над 108 хиляди повече глоби в сравнение с миналата година. Във връзка с миграционния натиск, Валентин Радев заяви, че той намалява, благодарение на добрите дипломатически отношения с Турция и съоръжението по границата.\nНад 2600 нелегални бежанци са задържани, повече от 1600 са заловени в страната. Намалението е с 85% в сравнение с миналата година. От началото на годината натискът е намалял с над 81%, каза още министърът. \"През месец октомври сме върнали 121 незаконно пребиваващи граждани на трети страни. От началото на година бройката им е 1771\", разкри той. \"Над 520 са пожарите, възникнали в бита през месец ноември. 24 души са загинали, а 34 са пострадали\", добави министърът на вътрешните работи.\n\n \n\nОчаквайте подробности\n\n \n                    ", "date": "2017.11.30", "title": "Ноември се оказа най-черния месец на пътя"}
{"url": "http://www.monitor.bg/a/view/1136-%D0%9E%D1%81%D1%8A%D0%B4%D0%B8%D1%85%D0%B0-%D0%BE%D0%B1%D1%89%D0%B8%D0%BD%D0%B0-%D0%94%D0%BE%D0%B1%D1%80%D0%B8%D1%87-%D0%B4%D0%B0-%D0%BF%D0%BB%D0%B0%D1%82%D0%B8-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%BD%D0%B0-%D1%83%D1%85%D0%B0%D0%BF%D0%B0%D0%BD%D0%BE-%D0%BE%D1%82-%D0%BA%D1%83%D1%87%D0%B5-%D0%B4%D0%B5%D1%82%D0%B5/", "text": "\n                    Община Добрич трябва да плати 2 500 лева обезщетение на ухапано от куче дете. Постановлението е на Районния съд. Средствата ще бъдат изплатени на майката на 7-годишното момиченце заради претърпените от него неимуществени вреди.\n\nИнцидентът е станал на 20 юли т.г., в междублоковото пространство на „Авиограда\" в Добрич, където живеело семейството на пострадалото дете. Около 20.00 часа в деня на инцидента детето, заедно с майка си, стояло пред входа на жилищния блок. Майката се отдалечила на около 15-20 метра от входа, като в същото време наблюдавала дъщеря си. Внезапно отнякъде дошли кучета и едно от тях се хвърлило върху гърба на 7-годишното дете, съборило го на земята и го захапало за крака. Кучето било прогонено благодарение на бързата намеса на съседка на семейството, която се намирала съвсем наблизо. Вследствие на нападението детето много се изплашило, цялото треперело и плачело. То имало две рани от ухапване на дясното коляно и кръвонасядания по крака. Лечението му продължило около десетина дни, като на мястото на ухапването е останал белег.\n\nОт данните по делото става ясно, че агресивното бездомно куче обитавало квартала от около година, като имало и други случаи на проявена от него агресия, особено към деца. Многократно майката на пострадалото дете и съседи се обаждали до община Добрич и подавали сигнали във връзка с бездомните кучетата в квартала, но мерки не са били взети.\n\nРайонният съд намира за неоснователно изразеното от община Добрич твърдение, че за кучето носи отговорност съседната община Добричка, тъй като последното преминавало през околовръстния път между двете общини. В тази посока липсват доказателства, отбелязва съдът. Напротив всички свидетели сочат, че въпросното куче от около година обикаляло около Авиограда.\n\nСъдът коментира, че в случая очевидно Община Добрич чрез своите органи и служители не е изпълнила надлежно законовите си задължения за упражняване на надзор върху безстопанствените кучета и за вземане на мерки за предотвратяване на тяхно агресивно поведение спрямо хора и животни. Налице е противоправно бездействие и за причинените на детето неимуществени вреди, Общината дължи обезщетение.\n\nСъдът намери, че поисканото обезщетение от 2500лв. е справедливо и би могло да компенсира претърпените от момичето болки и страдания.\n                    ", "date": "2017.11.30", "title": "Осъдиха община Добрич да плати обезщетение на ухапано от куче дете"}
{"url": "http://www.monitor.bg/a/view/24898-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%82%D0%BE%D0%BF%D0%B8-%D1%81-50-000-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "181 населени места са напълно обезлюдени, младите предпочитат да живеят заедно без граждански брак\n                    С 50 000 души се топи всяка година страната ни, а 181 населени места са вече напълно обезлюдени. 48% от напусналите България наши съграждани са на възраст между 20 и 39 години. Всичко това води до застаряване на населението ни, до намаляване на работната ръка в следващите години и до спад в темповете на икономически растеж. Това стана ясно от доклада на д-р Христина Христова, която е съветник по социалната политика на вицепремиера Валери Симеонов в рамките на кръгла маса „Подобряване на демографското състояние на Република България”, проведена в Пловдив.\n\nСпоред експертни становища след 20 години една четвърт от хората на пазара на труда у нас ще са над 65-годишна възраст. „Държавата трябва да се подготви с политики за квалификация на третата възраст, тоест – учене през целия живот”, каза Христова. До 2050 година работната ръка ще намалее с 40%. Ефектът от това ще е спадане в темповете на икономически растеж, което в български измерения ще е 0,7%, гласи доклад на Световната банка. В същото време родителите на 57% от пеленачетата у нас живеят на съвместни начала, без да имат подписи в Гражданското. Такива връзки според специалистите са по-нетрайни от традиционното семейство. Тревожна е и статистиката, според която от 2015г. до 2030г. жените в детеродна възраст у нас ще намалеят с половин милион. Увеличават се и семействата, които търсят клиники „ин витро”, за да успеят да се сдобият с рожби, но в същото време българката все по-често отлага напред в годините първото си раждане. Така, ако допреди 20-ина години жената у нас е раждала първото си дете на около 24-годишна възраст, то вече все повече жени стават за първи път майки след 30-годишната си възраст. Най-високият процент застаряващо население с ръст на коефициента за смъртност е в областите Видин, Монтана и Враца, а най-нисък е в София, Благоевград и Кърджали.  \n                    ", "date": "2017.11.30", "title": "България се топи с 50 000 на година"}
{"url": "http://www.monitor.bg/a/view/58017-%D0%9F%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%9F%D0%BE%D0%B2%D0%B8%D1%81%D0%BE%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D1%81%D1%82%D0%B2%D0%BE/", "text": "\n                    По-високи санкции за бракониерство и незаконна сеч, предлагат депутати от \"Обединени патриоти\". Става дума за промени в Наказателния кодекс, които те вече са внесели в деловодството на НС. Така занапред всеки, който убие едър дивеч без нужното разрешение го грози до 2 години затвор или пробация до 4 години и с глоба от 1000 до 5000 лева. Това означава, че санкциите скачат поне 10 пъти. Досега при незаконен лов авджиите можеха да бъдат глобени между 100 и 300 лева или евентуално със затвор до 1 година. Прецезират се и разпоредбите, когато се лови дивеч извън разрешеното време и без билет. Занапред санкциите от 6 месеца пробация и глоба до 300 лева ще важат и когато щетите са над една минимална заплата. Криминализира се и съхранението, пренасянето, превоза и укриването на незаконно убит или уловен дивеч, е записано в мотивите. Глобите ще са от 1000 до 5000 лева. Същото ще важи когато даден човек намери болен, ранен или мъртъв дивеч и реши да го транспортира. При рецидив пък се предлагат затвор до 5 години, глоба и вземане на разрешителното.\nДругите промени са свързани с незаконната сеч. Тези престъпления, които касаят щети до една минимална заплата занапред стават предмет само на административното производство, а целта е да се повиши налагането на глоби и тяхната събираемост. Досега преписките се пращали в прокуратурата, а в 90 % от случаите досъдебните производства се прекратявали и се връщали отново на горските служби. Всеки който сече, добива, взема или извозва каквито и да е било дървета или части от тях и когато щетите са над една минимална заплата, се наказва със затвор до 6 години и глоба от 1000 до 20 000 лева. Същото важи и когато пренасяме паднали дървета.\nПострояването на сграда в горска територия без правно основание се квалифицира като престъпление. Горските също се включват в списъка с длъжностни лица, посегателството върху които също е престъпление.\n                    ", "date": "2017.11.30", "title": "Патриотите предлагат: По-високи санкции за бракониерство"}
{"url": "http://www.monitor.bg/a/view/49968-9-%D0%B4%D1%83%D1%88%D0%B8-6-%D0%BC%D0%B5%D1%81%D0%B5%D1%86%D0%B0-%D1%89%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B6%D0%B8%D0%BB%D0%B8%D1%89%D0%B0/", "text": "\n                     \n\n \n\nДеветчленна комисия , създадена по решение на старозагорския мини парламент в продължение на половин година ще проучва дали има нарушения при  настаняването на социално слаби семейства в общински жилища.\n\nПредложението дойде от съветник от фейсбук-групата „Истината за Стара Загора“, който твърди, че е получил десетки обаждания и жалби за неправомерно отдаване под наем на апартаменти.Сред най-фрапиращите бил случая с предоставени 4 апартамента, в които са се настанили представители на една и съща многолюдна ромска фамилия. В единия бил настанен таткото, в други два синът и дъщеря му, а  в четвъртия се разполагал чичото. Връх на нахалството била подадена молба за пето жилище, където да живеело…внучето.\n\nВносителят на предложението  Янко Янков твърди, че социално слабите обитатели направили суперлуксозни ремонти, а при огледа на жилищата вътре имало скъпоструващи мебели и техника, въпреки че по документи обитателите не се водели никъде на постоянна работа.\n\n„В същото това време, самотни майки с деца, инвалиди и възрастни хора без дом, плащат високи  наеми на свободния пазар и изнемогват…“, коментира старейшината , който очаква на финала на проверката поне 20 на сто от общинските апартаменти да бъдат освободени от неправомерно заемащи ги.\n\nС малко над 700 жилища разполага община Стара Загора , от началото на тази година на наематели са били продадени 30. По-голямата част от апартаментите са в окаяно състояние – в стари блокове и на високи етажи.В момента общинската администрация подготвя проект за превръщането на предоставена безвъзмездно от държавата сграда в социални жилища. Очаква се там да бъдат обособени около 70 апартамента.\n\n \n                    ", "date": "2017.11.30", "title": "9 души 6 месеца ще проверяват общински жилища       "}
{"url": "http://www.monitor.bg/a/view/18445-%D0%A7%D0%B5%D1%82%D0%B8%D1%80%D0%B8-%D0%B0%D0%BA%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BC%D1%8A%D1%80%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D0%BA-%D0%BE%D1%82-%D0%B2%D0%B8%D1%81%D0%BE%D0%BA%D0%BE-%D0%B2%D0%BE%D0%BB%D1%82%D0%BE%D0%B2%D0%B0-%D0%B4%D1%8A%D0%B3%D0%B0/", "text": "\n                    Четири акта са били съставени след инцидента, станал през октомври във вилната зона на парк „Кенана“. Тогава загина 47 годишен работник. Това съобщи шефът на Инспекцията по труда в Хасково Петър Андреев.\n\nПреди повече от месец бетонна помпа на строеж доближи опасно 20-киловолтов далекопровод. Възникналата високоволтова дъга уби на място един от работниците.\n\nДва акта от трудовите инспектори е отнесла фирмата, другите два са за собственика на обекта и на оператора на бетон помпата, доближила в опасна близост до 20 киловолтовия далекопровод. Юридическото лице е заплашено от санкция от 1500 до 15 000 за всеки акт, а физическите лица – от 100 до 500 лв. Андреев обаче още не бил определил размера на глобите.\n                    ", "date": "2017.11.30", "title": "Четири акта заради смърт на работник от високо волтова дъга"}
{"url": "http://www.monitor.bg/a/view/72927-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%9F%D0%B0%D1%80%D1%82%D0%B8%D1%8F-%D0%BD%D0%B0-%D1%81%D0%B8%D0%BD%D1%8C%D0%BE-%D0%B3%D0%BE%D1%80%D0%B8%D0%B2%D0%BE-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\n10 декември, 2015 г. Минали са едва няколко дни от опита за пуч, спретнат от закъсалите олигарси Цветан Василев, Иво Прокопиев, Сашо Дончев, Огнян Донев и Гриша Ганчев. Опашките на главните участници в пробвания преврат са подвити и привидно в страната се очаква период на затишие.\n\nСлед осветяването на ролята им в заговора лидерът на ДСБ Радан Кънев и правосъдният министър Христо Иванов обаче панически започват да обмислят как да дадат заден. Според информация от медите двамата са провели множество разговори и за да заметат следите си и спасят поста на Иванов, решават да демонстрират подкрепа за обвинител №1 Сотир Цацаров, макар подмолно всячески да се опитват да го дискредитират. Крехкото затишие обаче не трае дълго.\n\nУдарът идва именно на 10 декември. НС порязва мераците на Иванов за блокираща квота в прокурорската колегия във ВСС. При гласуването на промените в конституцията на второ четене депутатите решават разпределението между представителите от политическата и професионалната квоти да бъде 5 на 6, вместо първоначално предложеното от Иванов 6 на 6. След като депутатите показват, че нито парламентът, нито управлението могат да стават заложници на мераците на един министър да овладее прокуратурата, Иванов обявява с патос от трибуната, че отива при премиера Бойко Борисов на „Дондуков“ 1 да подаде оставка. След кратка среща между двамата министър-председателят разписва оставката. Следва кратък период на телевизионни клетви, в които Иванов обяснява, че не иска да се занимава с политика. Последвалите събития ще покажат, че думите му не струват пукната пара, защото още в този момент в ход е било именно създаването на политическо формирование за нуждите на олигархията. Босовете имат нужда от време, за да стегнат редиците и да прегрупират силите си. Или по-точно казано – нужна им е една година, в която да могат да създадат и отгледат поредни политически ГМО проект.\n\nВреме е нужно на всички олигарси от групичката, с изключение на един от тях, който вече няма и секунда за губене. В последните дни на 2015 г. Сашо Дончев окончателно изпада от газовата хранилка, на която виси в продължение на десетилетия, след като получава звучен шамар и от доскорошния си партньор „Газпром“. Ударът е жесток и коства много на газовия барон. Дончев вече веднъж преживява колапс три години по-рано, когато първият кабинет „Борисов“ му резва кранчето, прекратявайки паразитната му роля на посредник между „Газпром“ и „Булгаргаз“. Данните в Търговския регистър показват, че с изхвърлянето му от тази позиция „Овергаз“ е претърпял загуби за милиард – сума, с която реално дотогава е жилил хазната, а с това и всички данъкоплатци. През 2012 г. приходите на „Овергаз инк“ са надхвърляли 1 млрд. лева, а през 2013-а – годината след промените, „Овергаз инк“ декларира десетократно по-ниски обороти в размер на малко над 185 млн. лв. Този път обаче ударът е смразяващ. Буквално. Минали са едва няколко дни от момента, в който домакинства без малко да останат да останат без отопление навръх Нова година, след като става ясно, че фирмата на Дончев не може да изпълнява договорните си задължения с тях, тъй като „Газпром експорт“ спира доставките си за компанията на олигарха заради неизпълнени ангажименти. Само спешната намеса на кабинета и поемането на доставките за потребителите от държавата в лицето на „Булгаргаз“ предотвратяват задаващата се криза. Тогава премиерът Бойко Борисов не скрива гнева си по адрес на „Овергаз“ и показва документ с нулеви заявки за синьо гориво от компанията, като не изключва варианта да е бил в ход именно конспиративен сценарий за изкарване на недоволни хора на улицата. В медиите тръгват разследвания, които показват, че Дончев, подкрепен от останалите олигарси, търси вариант за бунт срещу правителството. Кризата обаче е овладяна и газовият барон се принуждава да се спотаи за кратко и да изчака по-удобни времена за промотиране на новия политически продукт. Който се ражда точно година след първия опит за държавен преврат на олигархията.\n\nНосеща гръмкото наименование „Да, България“, новата партия бързо е наречена от хората „Да(й), България“ именно заради прозиращите зад нея мераци на олигарсите за предстояща жътва в държавата. Към новото партийно отроче Дончев има лични пристрастия. Лутащ се в годините между леви и десни, бизнесменът прави неистови опити да крепи статуквото (си), влизайки за целта в позорно съглашателство с други не по-малко скандални персони от олигархичния кръг. Дончев има личен интерес да инжектира авоари в „Да(й), България“, след като при първия кабинет „Борисов“ е изритан от входа на газовата тръба и му е отнета посредническата роля между „Газпром“ и „Булгаргаз“, благодарение на която натрупва десетките си милиони на гърба на всички граждани на страната. Това превръща бившите вече управляващи във вражеска сила, с която той води люта война, но Дончев дори няма куража да се изправи очи в очи с хората, посекли далаверата му. Вместо това инвестира в други да му вършат черната работа. Подмолните битки, окарикатуряването на „врага“, инвестирането в провалени политици – това са част от опитите, които илюстрират желанието на скандалния бизнесмен да се закрепи на повърхността и да се опита да си възвърне изгубените позиции.\nКъм този момент Сашо Дончев е втори мандат председател на Българската стопанска камера. Според философията му държавата не трябва да участва в изграждането на магистралите и енергийните проекти. „От магистралите има смисъл, но е друг въпросът дали държавата трябва да участва в това. Трябва да има публично-частно партньорство\", коментира Дончев. „Аз съм категорично против участието на държавата и в енергийните проекти - например АЕЦ. Ако в тези проекти има хляб, за тях ще се намерят инвеститори\", допълни Дончев. Според председателя на БСК държавата не трябва да участва дори и в големите енергийни проекти като „Южен поток\". Дончев е и сред спряганите крупни спонсори на партията на Агнешките главички „Да(й), България“, съобщават по това време различни медии в страната.\nОт техните публикации става ясно още, че формацията, ръководена от грантаджията и провален правосъден министър Христо Иванов, чиито конци се дърпат от двамата фалирали олигарси Цветан Василев и Иво Прокопиев, всъщност е създадена по идея на третия от престъпния тандем, обслужван от партията - газовия бос Сашо Дончев. Но докато Прокопиев и Василев демонстрират още при създаването й, че стоят зад нея – първият дори вкара дясната си ръка Юри Катанов в другарския съд на формацията, а вторият я подпомага задгранично, подавайки й тезиси през „програмни“ интервюта, то истинският гръбнак на най-новото политическо чудовище на родната сцена Сашо Дончев упорито се пробва да стои в сянка. Връзките между него и останалите двама от олигархичното трио са отколешни, но лъсват публично при пускането в обращение на най-новия медиен продукт на съпътстващата „Да(й), България“ фабрика за фалшиви новини – карикатурния орган „Прас прес“.\nЦелият лъжлив сценарий по превръщането на „Прас прес“ в активен борец уж за свобода всъщност е спуснат през газовите тръби на Сашо-Дончевото „Овергаз“ и е превърнат в медийна кампания от гласа на дружеството, жилещо вече две десетилетия българите с надути сметки за синьо гориво – Нери Терзиева. Самата Терзиева е в продължение на 13 години говорител на „Овергаз“, където акостира след петгодишен престой на „Дондуков“ 2 като пресаташе на тогавашния син президент Петър Стоянов, сред спонсорите на чиято кампания за държавен глава е и Дончев. Бившата тв говорителка напуска формално „Овергаз“ през 2015 г., за да оглави друг проект, също представящ се за независим, но откровено обслужващ интересите на олигарсите Василев, Прокопиев и Дончев и партийното им отроче „Да(й), България“ - телевизия BIT.\n\n„Помниш ли онези първи протести на Орлов мост, срещу Борисов бяха – на Орлов мост? Ето така се чувствам днес и аз. Всички важни за мен хора – в това число и родителите ми, или гледат онлайн учредяването, или са учредители.“ Така превъзбудено разказва по телефона на своя приятелка началото на \"Да, България“ около 30-годишна жена. Денят е събота - 7 януари 2017 г. А 1234-ма души тъкмо са избрали за лидер на новата формация бившия правосъден министър Христо Иванов... Захаросаният репортаж в хеписоц стил ала „Работническо дело“ или „Отечествен фронт“ е публикуван в свързаното от няколко години насам с Прокопиев и шефа на Центъра за либерални стратегии Иван Кръстев електронно издание „Медиапул“. Един е от множеството такива, излезли сякаш под индигото на опорните точки на разградския енергиен бос материали във всички медии, притежание на клуба на „Олигарсите с обвинения“. Но за разлика от останалите (в които впрочем подобно и на този не се казва и думичка за авторитарния начин, по който са отрязани всякакви предложения по устава на формацията, различни от спуснатите „отгоре“), този удря в десетката. Вярно, без да иска, но доказва публичната тайна, че протестите на Орлов мост и последвалите ги митинги срещу кабинета „Орешарски“, окупацията на СУ и прочее „хепънинги“, в това число пред Темида, иначе изкарвани спонтанни, в ядрото си са организирани от същия този кръг, чието партийно отроче се пръква навръх Ивановден (явно в чест на бащицата Командир). При това знаково не къде да е, а в мол. И колкото е логично партия на олигарсите и задкулисието да се учредява в търговски център, също толкова закономерно е изобилието от храненици и рода на същото това задкулисие в ръководните й органи.\n\nПо подобие на шведския роман „Тя танцува само едно лято“ обаче, партията на олигархията живее точно 3 месеца. От януари 2017 г. до 24 март същата година, когато става ясно, че глътналият милиони проект трудно събира 2% от гласовете на гражданите на страната. Само седмица преди очевидния крах Иванов и менторите му прокламират различни платени проучвания, според които „Да(й), България“ е едва ли не новият голям играч на политическата сцена. Реалността обаче е болезнено жестока към подобни опити за манипулиране на демокрацията. А когато резултатите от изборите биват обявени и крахът на ГМО проектът е очевиден, олигархията свири последен сбор. Но не за разкаяние и равносметка, а последен, но рушител удар по устоите на страната. На мушката отново е главният прокурор на България.\n                    ", "date": "2017.11.30", "title": "Сашо Дончев: Партия на синьо гориво (V глава от книгата \"Газовия барон\")"}
{"url": "http://www.monitor.bg/a/view/3223-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D0%BD%D0%B0%D0%BB%D0%B8%D0%B2%D0%B0-%D0%BF%D0%B0%D1%80%D0%B8-%D0%B2-%D1%85%D0%BE%D1%82%D0%B5%D0%BB%D0%B8%D1%82%D0%B5-%D0%BD%D0%B8/", "text": "След Тръмп, Борисов и царят също играха танца със саби „арда“\n                    Саудитска Арабия има интерес от инвестиции в 5-звездни хотели в България и иска да участва активно с вложения в страната ни. Това стана ясно след визитата на премиера Бойко Борисов в Рияд и срещата на министъра на туризма Николина Ангелкова със саудитския й колега принц Султан бин Салман Ал Сауд.Двамата са се споразумели за привличане на инвестиции в сектор „Туризъм“. Именно в тази връзка догодина ще стартират работа работни групи. Техни експерти ще дойдат у нас, а наши ще бъдат изпратени в Рияд. Целта е те да проучат нашия опит, свързан със занаятчийството и с културното ни наследство и как развиваме културния си туризъм. „Държавата ви има голям потенциал не само за инвестиции в туризма, но и във всички сектори на икономиката“, казал принцът на Ангелкова и обяснил, че в страната му промотират България като атрактивна туристическа дестинация. Ангелкова от своя страна представила карта с инвестиционните проекти в туризма и обърнала внимание на различните възможности за развитие в СПА туризма, както и на културния, здравния и морския туризъм. Тя изтъкнала и предимствата на страната ни - финансова стабилност, икономически ръст, нисък корпоративен данък. Освен това на срещата било констатирано, че има ръст от 78% на посещенията на граждани от Саудитска Арабия у нас спрямо 2015 година.Сред другите договорености между България и Саудитска Арабия е откриването на наше търговско представителство в Рияд. Службата ще бъде обособена след откриването на наше посолство в кралството догодина. Транспортният министър Ивайло Московски пък се разбрал със своя арабски колега в скоро време да се започне работа за подготовката на споразумения в областта на въздушния и морския транспорт. Двамата обсъдили и въпроса за обмяна на опит в строителството на метрото.Външният ни министър Екатерина Захариева от своя страна договорила у нас да дойде бизнес делегация, за да се запознае с възможностите за инвестиции, особено във високите технологии, роботиката, туризма и земеделието. За целта ще бъдат проучени възможностите, които предоставя Фондът за публични инвестиции на Саудитска Арабия.Премиерът и делегацията посетиха вчера Глобалния център за борба с екстремистката идеология в Рияд, а след това проведоха среща с Фонда за публични инвестиции на кралството. „Обсъдихме възможностите за сътрудничество между правоохранителните органи на България и Кралство Саудитска Арабия“, уточни по-късно Борисов във „Фейсбук“.Преди това той разговаря със зам.-енергийния министър Абед Ал-Саадун, който отговаря и за промишлеността и търговията. „Саудитска Арабия е заинтересувана от засилване на търговския обмен с България\", посочил пред премиера министърът. Страната имала интерес към сътрудничество с българския бизнес в индустрията, металургията, строителството и инсталациите за производство на енергия от възобновяеми източници. Борисов на свой ред потвърдил възможността за обмен на експерти и обучение на енергийни специалисти, тъй като у нас сме имали добри традиции и програми за квалификация.В рамките на визитата на българската делегация в Саудитска арабия, в сряда вечерта Борисов и експремиерът Симеон Сакскобурггтоски участваха в традиционния танц със саби „арда“, като събитието се превърна в хит в социалните мрежи. Борисов е вторият държавник след президента на САЩ Доналд Тръм, който бе удостоен с възможността да участва в танца. За разлика от Тръмп обаче Борисов получи похвали. „Вие сте по-добър от Тръмп, като истински воин, добре се справяте със сабята“, обърнал се към Борисов саудитският принц Султан. Според местните обичаи „арда“, който преди години се е танцувал преди война, е знак за доверие и приятелско отношение. На връщане от Саудитска арабия правителственият самолет, с който пътува до страната делегацията ни начело с премиера Бойко Борисов, е прелетял без проблеми над Иран, показа справка в сайта Flightradar24.com. Както писа „Монитор“ на път към Рияд във вторник машината на „Авиоотряд 28“ бе върната над турско-иранската граница и се наложи да прелети над Ирак. Впоследствие се оказа, че ставало дума за технически проблем, касаещ подадената информация за полета. Говорителят на иранското външно министерство Бахрам Гасеми потвърди пред агенция „Ирна“, че разрешително за полета е било издадено след официално искане на посолството на България в Техеран. „Това, което се случи, бе погрешно обявяване на полетната информация от страна на пилота на самолета към кулата в Иран, като по този начин самолетът не беше идентифициран”, заяви Гасеми. От иранското външно министерство коментираха още, че причината за „разминаването в полетните данни и кода на разрешението може да бъде в извършените промени в последния момент от страна на пилота”. „Категорично въздушното пространство на Иран винаги е отворено за самолети на приятелски държави като България, която има много добри отношения с Иран”, завършва позицията, разпространена от иранското посолство у нас.\n\n\n                    ", "date": "2017.11.30", "title": "Саудитска Арабия налива  пари в хотелите ни (ОБЗОР)"}
{"url": "http://www.monitor.bg/a/view/70358-%D0%94%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%BC%D0%B5-5-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BE%D1%82-%D0%95%D0%A1/", "text": "\n                    Над 5 млрд. евро са договорените суми досега по оперативните програми за периода 2014-2020 година. Това съобщи вицепремиерът Томислав Дончев и поясни, че сумата представлява около 45% от всички средства.\n\nПоводът за отчета му е годишната среща с представители на ЕК, на която се прави преглед на изпълнението на различните европрограми, провела се вчера в МС. В сравнение с предходния програмен период има над 25% увеличение на подадените проектни предложения, както и 4,5 млрд. лева повече договорени суми и близо 3 на сто увеличение на плащанията. За програмния период 2007 -2013 година пък сме достигнали над 95% усвояване на средствата от ЕС.\n\nДончев изтъкна активната работа на кабинета за намаляване на административната тежест, популяризирането на електронните документи, особено в системата ИСУН, както и пълното интегриране на Програмата за развитие на селските райони в нея.\n\nОт представителството на ЕК у нас пък посочиха, че за първи път се прави съвместен преглед на постигнатото от България през новия програмен период и се коментират конкретни препоръки по изпълнението на програмите. Вторият такъв преглед ще е през 2019 година.\n                    ", "date": "2017.11.30", "title": "Договорихме 5 млрд. евро от ЕС"}
