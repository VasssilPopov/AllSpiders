{"url": "https://www.monitor.bg:443/bg/a/view/zatvorili-djavolskoto-gyrlo-zaradi-seriala-155047", "text": "След като финалната клапа на сериала „Дяволското гърло“ щракна преди почти две години в горите на Родопите (през есента на 2017-та), най-накрая дойде моментът, в който и този проект ще види бял свят. Старта на първия сезон вече очакваме с нетърпение тази пролет по Нова телевизия, а на малкия екран в главните роли ще изгреят Владо Карамазов и Теодора Духовникова. Първият крими сериал родно производство обаче обещава да изненада и с доста мистика в сюжета си. Очертава се нещо като „Досиетата Х“. Освен серията убийства, които звездният тандем ще се опита да разплете, техните съдби ще бъдат белязани от магията на планината и доста необясними явления. Логично, терен за снимките е станала едноименната пещера край Триград. Едно от най-красивите образования в местността е било затворено за туристи по време на снимките, защото работата на актьорите и екипа вътре в него е била допълнително затруднена от природните условия. В пещерата има висок водопад, а самата тя е доста тясна, теренът е хлъзгав и тъмен и не са липсвали екстремни моменти, научи „Монитор“. Може би затова Теодора Духовникова неотдавна призна, че в продължение на двата месеца снимки с Карамазов, не са си свалили кубинките и пистолетите. На нея е поверена ролята на профайлъра Мия Язова, който с много хъс и самочувствие идва от столицата, за да разплете мистериозните убийства и да помага на провинциалното ченге от Смолян – Владо Карамазов. Между двамата постоянно прехвърчат искри, които ще се окажат не само от професионално съревнование. А в екипа им има и трети мълчалив, но много важен член – немската овчарка Брош. „Дяволското гърло“ е и първата телевизионна продукция от такъв мащаб, която изнася снимките си почти изцяло извън София. За декор служи най-красивата ни планина Родопите, а към тандема Карамазов – Духовникова, се присъединяват още любими имена - Валери Йорданов, Стоян Радев, Васил Банов и Лидия Инджова. Те идеално ще заплетат възела около основните опорни точки на сюжета - предателство, приятелство и любов. Историята не е базиран на реални събития, но засяга значими социални теми - бежанския въпрос, съжителството на различни етноси на една територия. Поредицата дава заявка за следващия хит сред сериалите, родно производство и има амбицията да излезе на международния пазар, издадоха от Нова тв. заяви преди време и Владимир Карамазов. Теодора Духовникова пък потвърди, че не е чакала нищо с по-голямо вълнение и вкара допълнителна нотка мистика с думите си „За всички ни, които снимахме този сериал, той се превърна в съдбовен. За добро или лошо, но нищо не остана същото.....\" За героинята си Мия призна, че е бил един от най-трудните образи, които е правила, “Думата, която най-добре описва новия сериал, е магия. Смисълът на проекта е да поставим историята в средата на това уникално място - Родопите, да усетим пулса на времето, на случващото се сега, което намира отражение в новините. Вярвам, че а сюжетът и страхотната актьорска игра ще ги завладеят”, споделя продуцентът на сериала Евтим Милошев.", "date": "2019.01.20", "title": "Затворили „Дяволското гърло“ заради сериала"}
{"url": "https://www.monitor.bg:443/bg/a/view/izdirvat-14-godishno-momiche-ot-plovdiv-v-neizvestnost-ot-24-chasa-155071", "text": "14-годишно момиче от Пловдив е в неизвестност от 24 часа. Близките й вече са подали сигнал в полицията.  Мария Бойкова последно е била видяна около 17 часа в събота, 19 януари, в района на магазин \"Била\" на бул. \"Шести септември\" в Пловдив. Тя е била облечена с розово яке. Оттогава няма никаква информация за нея. По това време по-големият й брат я е оставил на рожден ден в намиращия се срещу магазина \"Макдоналдс\". Няколко часа по-късно телефонът на момичето е бил изключен. Търговските обекти са на територията на 6-то Районно управление на полицията, в чийто периметър е район \"Източен\" в Пловдив. Близките на Мария Бойкова умоляват и в социалните мрежи, ако някой я е виждал или знае нещо за нея, да се обади на тел. 112 или в най-близкото управление на МВР. Към 21 часа в неделната вечер близките на Мария съобщиха, че от полицията са я намерили. \"Намерено е детето живо и здраво. Благодаря ви\", написаха роднините й в социалните мрежи. ", "date": "2019.01.20", "title": "Издирват 14-годишно момиче от Пловдив, в неизвестност от 24 часа"}
{"url": "https://www.monitor.bg:443/bg/a/view/naduvajki-fejka-s-lyjite-za-dunarit-kapital-spuka-balona-za-peevski-155079", "text": "В опит да услужи бързо на банкера-беглец Цветан Василев и пионката му Емилиян Гебрев „Капитал“ наду пропагандния балон с фейкове за Делян Пеевски, но го спука от престараване.   Подопечните на подсъдимия олигарх Иво Прокопиев съчиниха класическа схема за дезинформация, посветена на сагата „Дунарит”, която се появи в интернет и печатното им издание. Вместо да обяснят на аудиторията си как Гебрев и Василев са сложили ръка на военния завод капиталци впериха поглед в офшорката „Виафот“, обяснявайки как тя се смятала за контролирана от депутата на ДПС и издател на „Телеграф медиа“ Делян Пеевски. Акцентирайки върху „Виафот“ всъщност се опитват да скрият истината, че единствените погасени кредити на „Дунарит“ към КТБ са благодарение именно на тази фирма. Коя е истината, която „Капитал“ премълчава? Общо дългът на „Дунарит“ и групата дружества, свързани с него, към фалираната от Василев банка е за 200 млн. лева. От тях висят 150 млн. лева. Погасени са само около 50 млн. лева – благодарение на вземанията, които са прехвърлени от „Виафот“ към друга фирма, която пък ги прехвърля на КТБ още през лятото на 2017 г. Това много ясно показва, че \"Виафот\" вече няма никакво отношение по казуса с вземанията от \"Дунарит\". Факт, който дори от \"Капитал\" признават, но с половин уста, тъй като истината не им изнася. А тя е, че след като получават вземанията, синдиците на КТБ ги препрехвърлят на Държавната консолидационна компания (ДКК), която по този начин става основен кредитор на „Дунарит“. След това парите са заплатени на ДКК, но от \"Дунарит\" - не от Гебрев, а от самото дружество. Което впрочем е в добро икономическо състояние и именно затова е апетитна хапка за Василев и оръжейния търговец - пазарната му стойност се оценява на близо 300 млн. лева, годишният му оборот надхвърля 160 млн. лева, чистата му печалба е над 35 млн. лева. Чудите се, как след като не Гебрев, а самият \"Дунарит\" е платил на ДКК, оръжейният търговец вече близо две години управлява завода и го точи в полза на банкера-беглец и покровителите му? С фиктивни схеми, чрез които се опитва да се впише като собственик на „Дунарит“. След като се опита да сложи ръка на военния завод с увеличение на капитала на дружеството-майка на \"Дунарит\" - \"Кемира\", за да преодолее запорите върху акциите на предприятието, наложени от НАП и КПКОНПИ, ортакът на Василев вече месеци се пробва да овладее \"Дунарит\" чрез друго увеличение на капитала - вече на самия военен завод. Както и срещу заем за 10 млн. евро по документи, срещу който В същото време от въпросните 200 млн. лева от дълговете на групата около \"Дунарит\" към КТБ, продължават да висят 150 млн. лева. Като както стана ясно останалите 50 млн. лева са платени от самото предприятие, а не от Гебрев. И е абсурдно оръжейният търговец да се изкарва собственик на нещо, което е заплатил про форма за жълти стотинки при това не на кредитора на \"Дунарит\" - КТБ, а на Цветан Василев. Обобщена, ситуацията изглежда така - след като източи милиарди от КТБ, в момента тандемът Василев-Гебрев се опитват да откраднат златен актив, финансиран от банката. В момента основен кредитор на КТБ е държавата, която даде многомилиарден заем, за да се разплати Фондът за гарантиране на влоговете с ужилените от банкера-беглец депозанти. Затова е и най-логично държавата да си върне висящите дългове в размер на 150 млн. лева на групата около \"Дунарит\" към КТБ, като поеме контрола над завода и го продаде. Останалото би било чисто и просто пладнешки грабеж. Не че това би било новост за Василев, който стои в дъното на цялата афера с кражбата на \"Дунарит\". Той продължава да държи активи на обща стойност 1 млрд. лева, закупени именно с пари от трезора. И от тях разкешва от баровската вила, която обитава в момента в Белград, хонорари за цяла свита адвокати, перодръжки на заплата и говорители, за да го бранят от възмездието за престъпленията му. И е активно подпомаган в това от медиите на подсъдимия издател и негов ортак по съдба и схеми Иво Прокопиев. Нека да не забравяме, че Прокопиев и Василев са двамата духовни синове на Фетхуллах Костов, който си създаде паралелна държава у нас, подобна на тази, която се опита да създаде в южната ни съседка турският проповедник Фетхуллах Гюлен. Фирми, банки, фондации и съдебни зависимости са сред обръчите на Костов, който се прави на уединен лаборант в къщата си в Драгалевци и НБУ. Командира при премиерския си мандат инсталира Цветан Василев за банкер, а на Прокопиев подари бизнеси като „Дамяница“ и „Каолин“. Затова не бива да ни учудва последователността, с която олигархът Прокопиев защитава побратимия си Василев. Василев многократно се опитва да скрие дебелите си руски връзки в лицето на близкия до Кремъл православен олигарх Константин Малофеев, на когото беше обещал най-големите златни активи срещу подкрепа и защита. Така първо на сцената се появи бандата на белгиеца с московски паспорт Пиер Луврие, който се опита да прилапа срещу 1 евро БТК, „Дунарит“, „Авионамс“, НУРТС, ГАРБ и „Фърст диджитал“. След провала му бе заменен от друг човек на Малофеев – руския бизнесмен Дмитрий Косарев. И този опит се провали. И двамата са в забранителните списъци на САЩ и ЕС. Накрая руските приятели на Цветан Василев се пробваха на три пъти на абордаж да превземат TV 7 и News 7, за да превърнат двете телевизии в рупор на Кремъл. Подобно на руския православен тв канал „Царьград“, собственост на Малофеев. В усилията им помагаше небезизвестният руски разведчик и бивш резидент на КГБ на Балканите ген. Леонид Решетников. Понастоящем той е председател на надзорния съвет на тв канала „Царьград“. Името му нашумя пак в първите дни на новата година, след като авторитетният американски вестник „Уолстрийт джърнъл“ разкри, че Решетников и Малофеев искат да върнат монархията в Русия и Путин да стане цар. На това трио у нас приглася бившият ни посланик в Москва и секретен сътрудник на ДС Илиян Василев. Агент Сашо разпръсква фейка как Пеевски дължал „много пари“ на руската банка ВТБ. Само че истината е съвсем друга - Пеевски не дължи и една копейка на руснаци, а именно от „Дунарит“ изтичат пари и към Сърбия, и към Русия. Може би БГ Мадоф си плаща с тях московските вересии. Фабриката за фалшиви новини взе да забравя очевидни истини. Още през август 2017 г. Делян Пеевски обяви в открито писмо до медиите, че няма нищо общо с дружества от военнопромишления комплекс, включително с „Дунарит“ и ЕМКО. Той лично обори и фалшивите новини, разпространявани активно от Огнян Стефанов и сайта му „Фрогнюз“. Стефанов, който е агент на ДС с псевдонима „Академик“, играе ролята на личен пиар на банкера-беглец. В същото време сайтът му е нещо като пресцентър на Цветан Василев. Именно „Фрогнюз“ пусна дезинформацията как Пеевски посещавал оръжейни изложения в чужбина и предлагал автомати и снаряди. „Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция, пише Пеевски. И добавя, че за разлика от тиражирането на тези откровени лъжи дейността на оръжейните търговци и предприятия подлежи на контрол от държавата, така че всеки евентуален интерес, сделка или съответно собственост в тази сфера лесно могат да бъдат проверени.", "date": "2019.01.20", "title": "Надувайки фейка с лъжите за \"Дунарит\": „Капитал“ спука балона за Пеевски"}
{"url": "https://www.monitor.bg:443/bg/a/view/germanija-namaljava-skorostta-po-autobanite-do-130-km-chas-155053", "text": "Германия предвижда да въведе ограничение на скоростта по аутобаните от 130 км/ч, което да влезе в сила през 2023 г. Дните на неограниченото ускоряване по немските магистрали може скоро приключат, ако правителството приеме серия от предложения за опазване на климата, представени от специален комитет за бъдещето на транспорта. Новите мерки могат да се окажат противоречиви в Германия, чиято автомобилна магистрала от десетилетия е известна със секции „без ограничения“, където шофьорите могат да тестват бързите си автомобили. Освен намаляване на максималната скорост на магистралите, комисията предлага още премахването на данъчните стимули за дизеловите автомобили и квотите за продажби на електрически и хибридни автомобили. Промените са с цел Германия да избегне големи глоби на Евросъюза и да може да изпълни целите за емисии на Европейския съюз.В Европа от 1 септември 2018 г. действа нов стандарт за проверка на вредните емисии (WLTP), който предвижда тестването на автомобилите за вредни емисии да става в реални условия. Освен това, властите в ЕС взеха решение за рязко съкращение на CO2 от 2030 г. – с 35%, както и за постепенна забрана на дизеловите автомобили. В документ, с който разполага Reuters, се посочва, че на емисиите на парникови газове, които са необходими. Комитетът трябва да докладва своите констатации в края на март, който след това ще бъде включени в закона за изменението на климата, който правителството иска да приеме тази година. Междувременно Ханс Дитер Пош, шефът на Volkswagen, предупреди в интервю за \"Ди Велт\", че преминаването към електрически превозни средства ще направи автомобилите значително по-скъпи. Това означава, че те могат да станат недостъпни за хората с ниски доходи. Според думите му, трудно цените на автомобилите най-нисък клас може да останат на същите нива, ако са оборудвани с с електрически двигатели. казва Поеч. \"Следователно това неизбежно ще доведе до значително увеличение на цените в сегмента на малките автомобили.\"", "date": "2019.01.20", "title": "Германия намалява скоростта по аутобаните до 130 км/час"}
{"url": "https://www.monitor.bg:443/bg/a/view/592-lekarstva-za-tejki-bolesti-izchezvat-ot-aptekite-155068", "text": "592 илача, покривани на 100% от НЗОК и лекуващи тежки болести, са на път да изчезнат от щандовете на огромна част от аптеките в страната. Причината е, че Касата възнамерява да ореже двата лева за обработка на всеки от протоколите и рецептите за тях, които в момента им превежда. Очаква се предложението за това орязване да бъде разгледано на заседанието на Надзорния съвет на НЗОК днес. Аптеките, регистрирани на територията на страната, са 4323, като само 2492 от тях имат аптечен софтуер и работят с Касата, обясни Аделина Любенова – експерт във Висшия съвет по фармация. От въпросните обекти обаче само малко над 1000 предлагат т.нар. „скъпоструващи лекарства“. Те са реимбурсирани напълно от хазната и са за особено тежки заболявания, сред които онкологични, автоимунни и редки болести. Ако бъде въведена мярката, половината от тези аптеки ще спрат да предлагат илачите и ще останат едва около 500-550 обекта в цялата страна, където те ще могат да бъдат намирани, алармира председателят на Асоциацията на собственици на аптеки Николай Костов. По изчисления на НЗОК ако въпросните 2 лева за обработка на протоколите и рецептите не бъдат превеждани на аптеките, финансово-осигурителната институция ще пести годишно около 16 млн. лева. Така можело парите да се пренасочат към други пера, например за закупуването на нови скъпоструващи лекарства. Като компенсация за отнемането на стимула Касата предвижда да даде възможност на аптеките да  надчисляват до 5% надценка на медикаментите, които реимбурсира частично и са на цена до 10 лева.  В същото време обаче ако се сбъднат прогнозите, че половината от аптеките, предлагащи скъпоструващите илачи, се откажат да ги продават, най-засегнати ще бъдат хората от малките градчета и селата. Аптеките в населените места с по 500-1000 човека но и немалко от големите вериги също ще откажат да снабдяват и отпускат тези медикаменти, категорична беше Аделина Любенова. Тази прогноза потвърди и Николай Костов от Асоциацията на собствениците на аптеки, като подчерта, че проблемът ще засегне особено остро малките населени места. И в момента трудно човек може да си вземе безплатното скъпо лекарство, реимбурсирано от НЗОК. Колегите просто отказват да ги зареждат, защото от една страна е твърде трудоемко, а от друга не е финансово изгодно да ги предоставят. За да ги осигурят на пациентите, те първо трябва да ги заявят от складовете, да ги платят и да ги заприходят под специален код. След това трябва да обработят протокола и рецептата, преди да ги предоставят на болния, а след това да попълнят още куп документи, с които да се отчетат пред касата. Накрая, тя им възстановява платената сума, а за труда им брои по 2 лева. Върху тези медикаменти не се слагат надценки за разлика от по-евтините, които се отпускат без или с обикновена рецепта. След като човек няма заплащане или то е неадекватно, ясно е, че няма стимул да го прави, категоричен беше Николай Костов. Магистър-фармацевтът разказа, че в Германия например за обработка на протокол и рецепта само за една опаковка реимурсирано скъпо лекарства се плаща 8,35 евро, защото се смята, че това е високоотговорна дейност. Заради този проблем само за четири месеца повече от 30 аптеки, които работеха с НЗОК не само отказаха договори, но и затвориха, твърди пък Аделина Любенова. Те са не само в Северозападна България, който е най-бедният регион в страната, но и в Южна България, където населението е с по-висок стандарт на живот От ноември до сега са затворени три аптеки в Благоевградска област в отдалечени от областния град селица, разказа Константин Качулев, председател на регионалната колегия на Българския фармацевтичен съюз. Като които изискват постоянна лекарствена терапия, определиха отнемането на стимула от 2 лв. от Пациентски организации „Заедно с теб“. Той ще се отрази най-тежко върху бедното население в малките градове, тъй като ще се налага да се пътува до областните градове, за да се набавят животоспасяващи лекарства, каза председателят на организацията Пенка Георгиева. Имам информация, че идеята за отнемане на 2 лв. пак ще бъде лансирана пред надзорниците на НЗОК. Факт е, че без този финансов стимул малките аптеки ще спрат да доставят тези лекарства. Това цели изкуствено насочване на пациенти към големите градове, защото подозирам, че има договорка, според която големите аптечни вериги ще работят и без тази сума, каза тя. Георгиева лансира идеята кметовете да отдават помещения без наем или на ниски цени и дори да поемат заплатата на фармацевти, които искат да работят в малки населени места, отдалечени от големите градове, за да не останат хората без медикаменти.", "date": "2019.01.20", "title": "592 лекарства за тежки болести изчезват от аптеките (ТЕМАТА)"}
{"url": "https://www.monitor.bg:443/bg/a/view/ot-spi-j-se-do-sybujdaneto-155067", "text": "Ако попитате някой дали се сеща за позната акушерка, сигурно единствената асоциация, която ще направи, е с името на Емилия Ковачева. Жената, обвинена в побоя над бебето Никол по време на нощно дежурство. Сигурно всеки е запечатал в съзнанието си тази трагедия - записите, репортажите, асоциациите, които правехме с Чехов... Ако трябва да бъдем честни, май се сещаме за тази професия само покрай Бабинден. Отново дойде 21 януари, отново ни представят тревожна статистика, с която експерти за пореден път бият камбаната, че акушерката е на път да бъде добавена като изчезващ вид в Червената книга. А това не е просто професия. Това е кауза, защото помагаш на някой да дари живот. И в миналото ролята на тази жена е била голяма. Връзката и доверието между нея и майката са били непоклатими. Нещо, което днес го няма. Или се среща много рядко. И сега разсъждаваме само върху статистиките, които непрекъснато напомнят, че за последните 20 години броят на акушерките у нас се е стопил наполовина. Почти няма кандидати, почти няма лечебно заведение, в която да не изпитват недостиг на кадри. Видях го с очите си, когато постъпих в болница непосредствено преди да родя дъщеричката си. Акушерките там масово работеха на по няколко места, за да успеят да си осигурят една нормална за живот заплата. Някои работеха в медицински центрове, други отглеждаха деца в семейства. Чудех се как издържат тези жени да препускат между тежките дежурства. И след това обясняваме всичко с“бърнаут“ или синдрома на прегарянето. Цитираме Чехов и „Спи й се“...А причините са закотвени много по-дълбоко. Знаете ли, че по последни данни у нас има градове с по 25 акушерки? По-голямата част търсят спасение в чужбина, където заплащането е в пъти по-високо, а малцината, които завършват специалността у нас, дори не се реализират по нея. А тези, които работят в момента в наши болници, са предимно в пенсионна възраст. А съветите и грижите на една акушерка могат да дадат много на майката, да я подготвят за съвместния й живот с бебето, да я насърчат. Все пак всяка жена изпитва страх от неизвестното, когато напусне болницата. Мисля си, че трябва да върнем престижа на тази професия, точно както се случи с учителите. За първи път от много години насам започват да се забелязват наченки на някакъв ренесанс. Плахи, но ги има. Поне на мен така ми се струва. Експерти също отчетоха, че след приетото увеличение на заплатите, има желаещи за учители. Когато стъпките са постоянни, отварят пътеката. Защо това не се случи и с акушерките, с медицинските сестри, с лекарите? Всички имаме нужда от това. Най-вече ние, пациентите. За да не анализираме просто негативните статистики и за да не си спомняме черните истории. От „Спи й се“ до събуждането.", "date": "2019.01.20", "title": "От „Спи й се“ до събуждането"}
{"url": "https://www.monitor.bg:443/bg/a/view/ograben-myj-blysna-s-kolata-si-7-avtomobila-na-ul-lui-ajer-155077", "text": "Криминалистите в столицата издирват нападатели ограбили мъж, който подкарал автомобила си, за да се спаси и ударил 7 коли в района на ул. „Луи Айер”. Инцидентът станал в ранните часове на днешния ден, когато е получен сигнал за ударени автомобили на паркинг в района на ул. „Луи Айер”. Минути по-късно минути по-късно и за извършен грабеж и пострадал мъж. На място веднага били насочени полицейски екипи, които установили, че на паркинга са блъснати и увредени седем автомобила. Това съобщиха от МВР. Според обясненията на мъжа, докато чакал в колата приятелката си, забелязал приближаването на четирима непознати, потеглил рязко, но бил настигнат от тях, бит и ограбен - отнети са му мобилният телефон и наличните пари. Пострадалият е тестван за наличие на алкохол и наркотици, резултатите са отрицателни. Пътна полиция е предприела процедура за наказание срещу него по Закона за движение по пътищата, заради нанесените материални щети по паркираните коли. Прокуратурата е поела наблюдението по случая с извършения грабеж и е образувано досъдебно производство.", "date": "2019.01.20", "title": "Ограбен мъж блъсна с колата си 7 автомобила на ул. „Луи Айер”"}
{"url": "https://www.monitor.bg:443/bg/a/view/70-godishen-se-samoubi-sled-strelba-po-selski-vrag-155072", "text": "70-годишен мъж се самоуби след като простреля собственик на заведение в село Огняново, община Елин Пелин, съобщиха от МВР. Инцидентът станал по обяд и към 14 часа днес в полицията е получен сигнал за прострелян 58-годишен собственик на местно заведение в селото. Раненият в рамото мъж веднага бил откаран в болница. Пристигналият на място полицейски екип е извършил оглед, а в хода на разследването е установено, че изстрелите са произведени от 70-годишен местен жител. Минути преди това той нахлул в обекта и насочил оръжие срещу мъжа. Двамата от доста време били във вражда.   Криминалистите открили мъжа мъртъв, когато пристигнали в дома му. Той бил с огнестрелна рана в областта на сърцето - според първоначалната експертиза смъртта е настъпила при самопрострелване.  ", "date": "2019.01.20", "title": "70-годишен се самоуби след стрелба по селски враг"}
{"url": "https://www.monitor.bg:443/bg/a/view/zalovenite-finansisti-na-terorizym-zabyrkani-i-s-chejndj-bura-155063", "text": "Организираната престъпна група за финансиране на тероризъм в чужбина, която бе разбита в петък, е била съпричастна и към дейността на две чейндж бюра в София. Това стана ясно от думите на наблюдаващия делото прокурор Евгения Станкова. „На територията на София в петък бяха претърсени две чейндж бюра. Събрани са доказателства“, каза пред журналисти Станкова. След едногодишна работа при съвместна операция на ДАНС, ГДБОП и спецпрокуратурата бяха задържани 43-ма. Част от тях са разпитани и освободени, късно в петък - петима мъже със сирийско гражданство и една българка. Един от сирийците не е в страната и ще бъде обявен за международно издирване. Останалите 5-ма бяха изправени пред спецсъда в неделя за гледане на мярката им за неотклонение. От държавното обвинение заявиха, че искат те да бъдат задържани под стража, както и съдебното заседание да бъде засекретено. Съдът го засекрети с мотива, че ще бъде изнесена информация, представляваща държавна тайна. Около 17,30 часа съдията излезе с решение, че те трябва да останат в ареста. На подсъдимата скамейка застанаха Мустафа Алибрахим, Абдалхай Халум, Атеф Хсара, Сулейман Али и българката Исения Асенова. Само двама от тях бяха с упълномощени адвокати, останалите разчитаха на служебни защитници. Прокурорът по делото обясни, че на всеки от тях са повдигнати по 2 обвинения по глава 1 от особената част на НК и едното обвинение е за финансиране на тероризъм, а другото – за членуване в група, която си е поставила за цел извършване на тероризъм. За първото престъпление наказанието е от 3 до 12 г. затвор, а за второто – до 12 г. затвор. Всеки от бандата е и с обвинение за членуване в организирана престъпна група, в момента няма обвинен за ръководител и организатор, но според събраните доказателства основно човекът, за който може да се каже, че е имал ръководна функция е Мустафа Алибрахим. За връзката му с чейндж бюрата прокурор Станкова обясни: „Той има някаква съпричастност и участие, но не можем да кажем, че е човекът, който пряко е ръководил тези чейндж бюра. Извършени са множество обиски на лица, претърсвания на имоти и изземане на веществени доказателства. Предстои назначаването на експертизи на иззетите веществени доказателства - на множество документи, пари, компютри, мобилни телефони. „Така ще бъде допълнена общата картина, която към настоящия момент вече сме направили. Преценява се в международен аспект какви действия трябва да бъдат предприети“, каза още прокурор Станкова. в различни моменти, но в периода, за който са повдигнати обвиненията - 2016 г.- 18 януари 2019 г., те са били 6 души. „Тепърва предстои да се доизяснява участие на други лица и вече да се конкретизират обвиненията, и да се прецени кои точно ще бъдат включени в групата. Всеки от обвиняемите има своята роля като част от групата. Всеки извършва различни действия, подпомага дейността на групата в различни форми. Тепърва ще бъде конкретизирано точно кой какво е извършил, тъй като предстои подробен анализ на всички събрани доказателства“, каза прокурор Станкова. Финансирането на терористичните организации е извършвано по два начина – единият е с небанкови парични преводи, чрез арабската система „хавала“ на суми в особено големи размери, а другият е чрез закупуване на автомобили, прекарването им през граница и В България не са задържани такива коли. Всеки от задържаните официално се е занимавал с други дейности, но повечето от тях не са работели на трудови договори, включително и българката. „Тепърва ще бъде установявано имуществото им, по Закона за мерките срещу финансиране на тероризъм има различни методи и задължения, които трябва да бъдат предприети от страна на прокуратурата към имуществото на тези лица - установява се имущество, сметки в банки и т.н.“, каза прокурор Станкова. Някои от бандата са действали в 7 града – основно в София, където живеят всички, но и в Плевен, Благоевград, Разград, Хасково, Пловдив и Ловеч. На журналистически въпрос към обвиняемия Атеф Хсара, който е журналист, как ще обясни участието си в такава група, той отвърна: „Като има за какво, тогава ще говоря“. Останалите запазиха мълчание, криейки лицата си.", "date": "2019.01.20", "title": "Заловените финансисти на тероризъм забъркани и с чейндж бюра "}
{"url": "https://www.monitor.bg:443/bg/a/view/anev-12-i-na-masov-start-s-bezpogreshna-strelba-155060", "text": "Красимир Анев записа най-доброто класиране за българския биатлон в Световната купа този сезон. Самоковецът завърши на 12-о място в масовия старт на 15 км в Руполдинг, за който се класира с 14-ата си позиция в спринта. Той финишира на 36,3 сек. от победителя Йоханес Тингес Бьо (Нор), след като не допусна нито една грешка в 4-те стрелби и свали и 20-те мишени. Също с нула на рубежа завърши само още само чехът Онджей Моравец, който стана 15-и, на 47,4 сек. Лидерът в генералното класиране Йоханес Бьо мина трасето за 36:43,8 минути, като сгреши на рубежа само веднъж (0+0\"0+1). На 0,6 сек. от него остана Юлиян Еберхард (Ав) (0+1+0+1), а трети се нареди Кентен Фийон Мейе (Фр), на 2,8 сек. (0+1+0+0). Носителят на Световната купа Мартен Фуркад (Фр) завърши четвърти, на 8,6 сек. с 1 пропуск (0+0+0+1). Йоханес Бьо води в генералното с 662 точки след 12 старта, пред Александър Логинов (Рус) - 476 и Мартен Фуркад - 428. Анев е 31-и със 131, Владимир Иилев - 53-и с 30, Антон Синапов - 59-и с 22, Димитър Герджиков - 78-и с 4. При жените в масовия старт на 12,5 км, където нямаше българско участие, челната тройка е Франциска Пройс (Гер) - 32:34 мин. (0+0+0+0), Ингрид Ландмарк Тандерволд (Нор), +0,2 сек. (0+0+0+0) и Паулина Фиалкова (Слвк), +15,1 (0+0+1+0). \"Това е невероятно чувство, да съм на върха на подиума в собствената ми всекидневна. Беше перфектно състезание, блестящ ден\", каза Пройс пред телевизия ARD. Лидерката в генералното класиране за сезона Доротея Вирер (Ит) остана едва 19-а с 3 грешки и пасив от 1:13,6 мин., а двукратната олимпийска шампионка Лаура Далмайер (Германия) остана последна с шест пропуска и изоставане от 3:35.4 минути. В класирането за Световната купа начело е Доротея Вирер с 498 точки, следвана от сънародничката си Лиза Витоци с 480 точки и словачката Паулина Фиалкова с 449. Емилия Йорданова е 80-а със 7 точки.", "date": "2019.01.20", "title": "Анев 12-и на масов старт с безпогрешна стрелба"}
{"url": "https://www.monitor.bg:443/bg/a/view/miting-v-atina-sreshtu-sporazumenieto-za-imeto-na-makedonija-155061", "text": "В гръцката столица Атина започна митинг против Преспанското споразумение, което предвижда промяна на името на Република Македония, съобщава кореспондент на агенция МИА. Демонстрантите скандират, че Преспанското споразумение е \"предателство\" и развяват гръцки знамена и плакати, на които пише: \"Македония е гръцка\" и \"Референдум сега\". Сред протестиращите са привърженици на крайнонационалистическата партия \"Златна зора\", както и представители на Гръцката православна църква. Полицейското присъствие около митинга е засилено, съобщава кореспондентът на МИА. Гръцкият вестник \"Катимерини\" съобщава за сблъсъци по време на демонстрацията. Протестиращи се опитаха да пробият полицейския кордон на стълбите пред сградата на парламента и полицията използва сълзотворен газ, за да ги отблъсне. Присъствието на митинга засега не отговаря на очакванията на организаторите, които обявиха, че множеството ще надхвърли 600 000 души, отбелязва \"Катимерини\". Организаторите на митинга твърдяха, че 3000 автобуса ще пристигнат в Атина от Северна Гърция. Полицията съобщи малко след 14,00 ч., че само около 300 автобуса са пристигнали в столицата от северната част на страната и други 60 - от южната. Данните са от компанията, която събира магистралните такси. В крайна сметка присъстващите на митинга се оказаха не повече от 60 000 души, твърди в. „Катимерини“. На демонстрацията говори бившият премиер Андонис Самарас, който каза: \"ние протестираме за това, което знаем, че е правилно\". Към множеството се обърнаха и представител на монашеската общност в Света гора (Атон), както и на гръцката диаспора в САЩ, съобщава \"Катимерини\". Протестиращите пеят патриотични песни и развяват знамена. Те искат премиерът Алексис Ципрас да се откаже от ратификацията на Преспанското споразумение, което предвижда съседната държава да се казва вече Република Северна Македония, а Гърция да спре да блокира присъединяването й към НАТО и ЕС. Социологическо проучване, публикувано днес от в. \"Елефтерос типос\", показва, че около 70 процента от гърците са против Преспанското споразумение. Анкетата на социологическата компания ЕмЕрБи (MRB) показва също, че мнозинството избиратели на управляващата партия СИРИЗА са против споразумението. Според проучването само един от четирима избиратели на СИРИЗА подкрепя сделката, а 50 процента от анкетираните избиратели на СИРИЗА са против нея. Очаква се Преспанското споразумение да бъде гласувано в гръцкия парламент следващата седмица. За ратификацията му са необходими най-малко 151 гласа.", "date": "2019.01.20", "title": "Митинг в Атина срещу споразумението за името на Македония"}
{"url": "https://www.monitor.bg:443/bg/a/view/dejvid-boui-e-naj-velikijat-artist-na-20-vek-155056", "text": "Дейвид Боуи беше обявен за „най-великия артист на 20 век“ от феновете, които гласуваха в анкетата на телевизионното шоу „Икони“ на BBC, съобщава в. „Daily Mail“. Британците избраха покойния музикант, който успя да спечели надпреварата с легенди като Чарли Чаплин, Били Холидей и Мерилин Монро. Бауи е четвъртата популярна личност, която зрителите на шоуто избраха. В категориите най-велик лидер, изследовател и учен спечелиха съответно Нелсън Мандела, Ърнест Шакълтън и Алън Тюринг. На 10 януари се навършиха три години от смъртта на Боуи, който загуби тежката битка с рака на черния дроб само два дни след 69-я си рожден ден.", "date": "2019.01.20", "title": "Дейвид Боуи е най-великият артист на 20 век"}
{"url": "https://www.monitor.bg:443/bg/a/view/pochina-naj-vyzrastnijat-myj-na-planetata-155059", "text": "Жителят на северния японски остров Хокайдо Масадзо Нонака, който миналата година беше признат от Книгата на рекордите на Гинес за най-възрастния мъж на планетата, почина на 113-годишна възраст, съобщи агенция Киодо. Столетникът, роден на 25 юли 1905 г., е починал мирно в съня си в дома си в Ашоро. През последните години Масадзо Нонака живее заедно с внуците си в подножието на планината Меакан в северната част на Хокайдо. Неговите потомци управляват малък хотел край горещи термални извори, наречен \"Нонака онсан\". Столетникът е надживял съпругата си и три от петте им деца. Интересното е, че в общия списък на дълголетниците Масадзо Нонака заема едва 30-о място. Всички позиции пред него принадлежат на жени.", "date": "2019.01.20", "title": "Почина най-възрастният мъж на планетата"}
{"url": "https://www.monitor.bg:443/bg/a/view/francuzin-s-pyrva-pobeda-pri-alpijcite-155062", "text": "Французинът Клеман Ноел спечели изненадващо слалома от Световната купа по ски-алпийски дисциплини във Венген (Швейц). Той беше най-бърз в първия манш с 53,80 сек., а с 5-о време във втория - 51,60 успя да стигне до първата победа в кариерата си в Белия керван. За него това беше едва втори подиум след този за второто място на слалома в Аделбоден на 13 януари. Ноел обаче е световен шампион за юноши в тази дисциплина. Втори, на 0,08 сек. от победителя завърши Мануел Фелер (Ав), а трети, на 0,10 сек стана 7-кратният носител на Световната купа Марсел Хиршер (Ав), който беше най-бърз във второто спускане. Така Хиршер се размина с 5-а победа за сезона. След състезанието австриецът поздрави Ноел за \"невероятното му представяне\". Българите Александър Попов и Камен Златков не завършиха първия манш. В генералното класиране Марсел Хиршер е на върха с 1036 точки, следван от Хенрик Кристоферсен (Нор) с 621, завършил четвърти на 0,30 сек. зад победителя, а трети - Алекси Пентюро (Фр) с 560. Алберт Попов е 96-и с 26 т. За малката световна купа в слалома води също Хиршер с 496 т., пред Даниел Юле (Швейц) - 323 и Хенрик Кристоферсен - 319 точки. Попов е 35-и с 26-те си точки.", "date": "2019.01.20", "title": "Французин с първа победа при алпийците"}
{"url": "https://www.monitor.bg:443/bg/a/view/vyrnaha-obratno-zad-reshetkite-rastera-155023", "text": "Апелативният съд в Пловдив отмени предсрочно условното освобождаване на сочения за фалшификатор № 1 на евро Петър Павлов – Растера. На 24 октомври 2016г. той бе осъден на 2 години и 8 месеца затвор, която присъда влязла в сила на 18 септември 2018г. Два дни по-късно Растера е влязъл в затвора в Пловдив, където веднага е изявил желание да работи. „От постъпването в пенитенциарното заведение до депозиране на молбата за условно предсрочно освобождаване на 10.12.2018 г. са изминали по-малко от три месеца. Според настоящият съдебен състав това време е изключително недостатъчно, за да се направи обективна преценка досежно наличието на второто кумулативно изискване по чл. 70 ал.1 НПК, а именно лишеният от свобода да е дал доказателства за своето поправяне”, се аргументира председателят на състава Христо Крачолов. Павлов получи 2г. и 8 м. затвор, а заедно с него присъда от 4 години отнесе и Румен Николов, който се опитал да продаде ментетата на полицай под прикритие. Растера обаче отнесе присъдата не заради това, че е фалшифицирал парите, а защото е пазил предмети, материали и елементи за фалшифициране банкноти с номинал от 500 евро, както и едно фолио с 2 броя холограмни знаци, представляващи два неистински дифракционни оптически вариращи елемента за банкноти с номинал 500 евро. След осъждането при операция „Еврото”, името на Растера бе свързвано с друг  голям удар на полицията. В края на 2016г. бяха открити 12 млн. евро на дъното на язовир „Мечка”, а двама от задържаните сключиха споразумение с прокуратурата. Тогава се смяташе, че парите менте са отпечатани в печатницата на Растера. Отмененото предсрочно освобождаване на Растера е станало след протест на окръжната прокуратура в Пловдив и определението на апелативния съд е окончателно.", "date": "2019.01.20", "title": "Върнаха обратно зад решетките Растера"}
{"url": "https://www.monitor.bg:443/bg/a/view/ungarci-udariha-cska-s-3-1-155070", "text": "ЦСКА допусна загуба с 3:1 от „Академия Пушкаш“ във втората си контрола на испанска земя. Унгарците изиграха вихрено второ полувреме и след 0:0 през първата част вкараха три попадения чрез Арбули в 54-ата, Латифи в 62-ата и Трайковски в 65-ата минута. В 81-ата Тиаго върна един гол. Началото на двубоя по нищо не предвещаваше крайния изход, като „червените“ владееха инициативата през голяма част от двубоя. „Армейците“ разчитаха на пробиви по крилата и изсипани топки, но Енрике и Пинто Второто полувреме започна отново с владеене на топката от страна на „армейците“, като в игра се появиха Николай Бодуров, Ангел Лясков, Валентин Антов, Евандро, Жоржиньо, Йоан Бауренски и Никола Борисов, а почивка получиха Черниаускас, Чорбаджийски, Перейра, Секулич, Бикел, Малинов, Джеси и Соу. В 51-ата минута Евандро излезе на страхотна позиция и стреля, но вратарят изби в корнер. В следващите минути обаче унгарците нанесоха своя удар и в крайна сметка нанесоха първа загуба за „червените“ в контролите им от зимната подготовка в Испания. В първия спаринг ЦСКА записа 1:1 с „Бохум“. Жеферсон и Мартин Смоленски на Нестор Ел Маестро за двубоя, а звездата Мауридес отлетя към австрийската столица Виена, за да финализира трансфера си в местния гранд „Рапид“. Днес бразилецът ще се яви в медицинския център на клуба, за да мине задължителните медицински прегледи, след което ще парафира официално договора си и ще бъде представен пред феновете. Според информации на местните медии от ръководството на „Рапид“ ще платят 1.3 млн. евро за голмайстора, а част от сделката са и редица бонуси в зависимост от представянето на бразилеца. Мауридес ще отпътува с новия си отбор за зимната му подготовка в сряда.", "date": "2019.01.20", "title": "Унгарци удариха ЦСКА с 3:1"}
{"url": "https://www.monitor.bg:443/bg/a/view/cicipas-izhvyrli-federer-s-perfektna-igra-155064", "text": "Стефанос Циципас поднесе голямата сензация на Australian Open до четвъртфиналите, като записа историческа победа над миналогодишния шампион Роже Федерер с 6:7 (11), 7:6 (3), 7:5, 7:6 (5). 20-годишният грък, който ще играе и на Sofia Open през февруари, стигна до най-големия успех в кариерата си за близо 4 часа първокласен тенис на корта „Род Лейвър Арина“. Младокът игра агресивно и за целия мач не позволи на Федерер нито веднъж да го пробие. Швейцарецът пропиля 12 шанса за пробив, а Циципас си заслужи всяка една от спечелените точки. Статистиката показа 62 печеливши удара, 20 от които директно от сервис, за него и 36 непредизвикани грешки. При Федерер показателите са 61 уинъра и цели 55 грешки. На 1/4-финала Циципас среща №22 Роберто Баутиста Агут, победил 6-ия в схемата Марин Чилич, финалист от 2018-а, с 6:7 (8), 6:3, 6:2, 4:6, 6:4. Франсис Тиафо, който отстрани Григор Димитров, пък ще играе с Рафаел Надал, спечелил с 6:0, 6:1, 7:6 (4) мача с Томаш Бердих за малко над 2 часа. Първата ракета на Австралия при жените Ашли Барти, поставена под №15 в схемата, постигна една от най-значимите победи в своята кариера, като надигра с 4:6, 6:1, 6:4 петкратната шампионка от Големия Шлем Мария Шарапова на осминафиналите на Australian Open. Барти се класира за първи път за 1/4-финалите и стана едва четвъртата австралийка, стигнала до тази фаза в Мелбърн. Последно преди нея това направи Йелена Докич. B опит да се класира в топ 4 Барти ще играе срещу Петра Квитова. Това ще е повторение на финала преди седмица в Сидни, който Квитова спечели с тайбрек в третия сет. Чехкинята се наложи над 17-годишната Аманда Анисимова (САЩ) само за 59 минути с 6:2, 6:1. Даниеле Розин Колинс (САЩ) пък спря втората в света - Ангелика Кербер (Гер) с 6:0, 6:2.", "date": "2019.01.20", "title": "Циципас изхвърли Федерер с перфектна игра"}
{"url": "https://www.monitor.bg:443/bg/a/view/glorija-petkova-snima-bremenna-denjat-na-bashtata-155044", "text": "Преквалифицираният модел Глория Петкова, която играе една от главните роли в новия минисериал на БНТ „Денят на бащата“, е снимала поредицата бременна във втория месец. Това разкри самата тя в предаването „Отблизо“. Благата вест обаче пазела в тайна от всички с изключение на колежката си Весела Бабинова – другата главна женска роля, и режисьора Павел Веснаков. „Бях нервна, нестабилна, беше ми буря от емоции, през 5 минути сменях настроенията си“, сподели трудностите си на терен тя. Сюжетът вкарва Глория и Александър Сано в едно семейство, което отглежда дъщеричка. Ролята на малката героиня пък е поверена на истинската дъщеря на Сано – Ава. Двигател на историята е другото семейство – Весела Бабинова и Захари Бахаров, които започват съвсем нормален развод, които придобива чудовищни размери, за да се стигне до там, че героят на Захари – Димо, не може да вижда сина си Боби и започва да се бори за него. Затова и мотото на сериала е „Двама се карат, третият губи“. Сценарият е изграден върху реални случаи и по него е работено повече от година. Дори е консултиран от Асоциация на Бащите в България. Снимките са продължили два месеца, а Весела Бабинова призна, че това е един от най-трудните й образи. „Още докато четях сценария си казах: „Това ще ми е наистина много трудно да го направя“. Много често не разбирах защо тази жена действа по този начин, защо постъпва така с този мъж, защо послушва приятелката си (героинята на Глория Петкова). В самият процес на работа обаче започнах да я разбирам, което леко ме плашеше в един момент“, призна звездата от „Вездесъщият“. Най-големи промени претърпява образа на Захари Бахаров, който ще се изправи пред какви ли не перипетии от началото до края на шестте серии, които стартират през февруари. Събитията обаче не са представени само през неговия поглед, а и през гледната точка на съпругата и сина му. „Той е най-потърпевш/ Извън картинката е“, надигна леко завесата Бабинова.", "date": "2019.01.20", "title": "Глория Петкова снима бременна „Денят на бащата“"}
{"url": "https://www.monitor.bg:443/bg/a/view/naj-bogatite-krijat-ot-danychnite-7-6-triliona-dolara-155045", "text": "Концентрацията на богатството се е увеличила още повече през 2018 година и 26-имата милиардери вече притежават толкова пари, колкото и половината най-бедно население в света. Това се посочва в доклад на неправителствената организация Оксфам, цитиран от АФП. Оксфам призовава държавите да облагат най-богатите хора. \"Пропастта, която се е увеличила между богатите и бедните, възпрепятства борбата срещу бедността, вреди на икономиката и подхранва гнева в света\", посочва г-жа Уини Бианийма, изпълнителен директор на Оксфам интернешънъл, цитирана в комюникето. Правителствата трябва да гарантират, че компаниите и най-богатите хора плащат своя дял от данъците, допълва тя по случай традиционното публикуване на годишния доклад на Оксфам за неравенствата в света в навечерието на Световния икономически форум в Давос, който ще се проведе от 22 до 25 януари в швейцарския зимен курорт. Според цифрите на неправителствената организация, чиято методология, основаваща се на данните, публикувани от американското сп. \"Форбс\" и банката Креди Сюис (Credit Suisse), се оспорва от някои икономисти, 26 души разполагат с толкова пари, колкото и 3,8-те милиарда най-бедни души на планетата. През 2017 година техният брой бе 43. Общо богатството на милиардерите по света се е увеличило с 900 милиарда долара миналата година или с 2,5 милиарда долара на ден, а състоянието на половината най-бедно население на планетата се е свило с 11 на сто, уточнява Оксфам. \"Ако тенденцията бе обратна, то повечето правителства биха имали достатъчно ресурси, за да финансират обществените услуги\", подчертават авторите на доклада, според които данъците върху богатството са изключително занижени. Експертите на Оксфам твърдят, че от един долар от подоходното облагане само четири цента идват от налози върху богатството. Най-богатите крият от данъчните власти 7,6 трилиона долара, а в страни като Бразилия или Великобритания, \"10-те процента най-бедни хора плащат вече по-високи данъци пропорционално на техните доходи в сравнение с най-богатите\", твърди неправителствената организация. Във Франция движението на \"жълтите жилетки\" активизира дебата около премахването на данъка върху най-големите състояния, обявено от президента Еманюел Макрон. В САЩ депутатката от Демократическата партия Александрия Окасио-Кортес, която бе избрана неотдавна, предложи ставка от 70 процента за най-богатите и получи подкрепата на носителя на Нобелова награда за икономика Пол Кругман, припомня АФП.", "date": "2019.01.20", "title": "Най-богатите крият от данъчните 7,6 трилиона долара"}
{"url": "https://www.monitor.bg:443/bg/a/view/sofi-tyrnyr-ne-mojela-da-si-mie-kosata-zaradi-igra-na-tronove-155055", "text": "Софи Търнър шокира почитателите си, като разкри, че не са й позволявали да си мие косата, докато е снимала \"Игра на тронове\". \"Към сезон 5 започнаха да ме карат да не си мия косата и това беше наистина отвратително\", призна 22-годишната актриса в интервю за InStyle, цитирано от iwoman.bg. Софи, по-позната като Санса Старк в сериала, обясни, че не винаги е било така. \"През първите сезони не ми се налагаше да правя това, тъй като бях аристократично младо момиче.\" Актрисата, която е сгодена за музиканта Джо Джонас, каза също, че косата й била толкова мазна, че фалшивите снежинки залепвали по нея. За щастие, тя била спасена, когато екипът на сериала й позволил да носи перукa и така да може да поддържа добра хигиена на косата си. Нейното признание идва дни, след като обявиха, че финалният сезон на \"Игра на тронове\" стартира на 14 април.  ", "date": "2019.01.20", "title": "Софи Търнър не можела да си мие косата заради „Игра на тронове“"}
{"url": "https://www.monitor.bg:443/bg/a/view/agresiven-shofior-rani-policaj-pri-arest-155058", "text": "Агресивен шофьор рани пътен полицай в ръката, защото опитал да го задържи в района на квартал \"Дружба\" в София, съобщиха от МВР. По информация на БНР, водачът на превозното средство е македонски гражданин. Към 15 часа днес бил получен сигнал за пътен инцидент между два автомобила в квартал \"Дружба\". Пристигналият на място екип на пътната полиция установил единия от водачите - 33-годишен, който започнал да ги обижда и заплашва. След предупреждение за неговото задържане мъжът проявил агресия, посегнал на единия от униформените и го ударил в ръката. Служителят на реда е прегледан и освободен за домашно лечение. Нарушителят е задържан в столичното Осмо Районно управление.", "date": "2019.01.20", "title": "Агресивен шофьор рани полицай при арест"}
{"url": "https://www.monitor.bg:443/bg/a/view/tajbe-usein-1-i-v-noshtta-na-shampionite-155065", "text": "На специална церемония, наречена Нощта на шампионите, Българският спортен тотализатор (БСТ) и Министерство на младежта и спорта (ММС) наградиха най-добрите спортисти и треньори за 2018 г. Средствата, отделени от БСТ, за целта са на стойност 215 000 лева. Тотализаторът дава 33% от приходите си за спорта у нас. За Спортист №1 отново беше обявена световната шампионка по борба Тайбе Юсеин, а за най-добър наставник - старши треньора на националния женски отбор по борба Петър Касабов. Тайбе получи своя чек на стойност 50 000 лева от министъра на спорта Красен Кралев, а Касабов взе своята награда на същата стойност от изпълнителния директор на БСТ Дамян Дамянов. Отбор №1 стана ансамбълът по художествена гимнастика, чиито успехи бяха оценени за 50 000 лв. Неговият треньор Весела Димитрова пък взе чек за 10 000. В останалите категории победителите са: Млад спортист до 23 г. - Биляна Дудова (борба); до 18 г. - Мариела Костадинова и Панайот Димитров (акробатика); до 16 г. Пьотр Нестеров (тенис). Красен Кралев отличи с най-престижния приз - \"Венец на победителя\" заслужили спортисти, навършили кръгли годишнини през 2018-а. В тази категория избраниците са Илияна Раева (худ. гимнастика), Гинка Загорчева (лека атлетика), Норай Нурикян и Янко Русев (вдигане на тежести), Валентин Райчев (борба) Димитър Златанов (волейбол), Николай Петков и Кирил Досков (алпинизъм) и спортният фотограф Бончук Андонов.", "date": "2019.01.20", "title": "Тайбе Юсеин №1 и в Нощта на шампионите"}
{"url": "https://www.monitor.bg:443/bg/a/view/pyrvoto-lunno-zatymnenie-za-2019-prodylji-3-chasa-155046", "text": "Първото лунно затъмнение за 2019 г. може да се наблюдава от България рано сутринта утре, съобщиха от Института по астрономия с Национална астрономическа обсерватория при БАН.  Частичните фази на затъмнението започват в 5.37 часа българско време, когато Луната навлиза в земната сянка, а в 6.41 часа започне пълната фаза, когато Луната изглежда червеникаво-кафява. Около 8.51 часа ще е последният контакт със земната сянка. Габровската астрономическа обсерватория обяви ден на отворените врати на 21 януари, когато над територията на България има добра видимост на лунното затъмнение. Продължителността на затъмнението от земната сянка е около три часа, а пълното затъмнение - около един час. При пълното лунно затъмнение Луната няма да стане невидима, а е червена, както при всички пълни лунни затъмнения. Това оцветяване или „Кървава Луна“ се дължи на факта, че слънчевите лъчи не я достигат пряко. От обсерваторията в Габрово информират, че лунното затъмнение ще е видимо и с невъоръжено око, но с помощта на оптически уреди могат да се наблюдават по-детайлно промените по лунния диск. Пълното лунно затъмнение може да бъде наблюдавано от Северна и Южна Америка, от голяма част от Европа и Западна Африка - през нощта на 20 срещу 21 януари. За европейците и африканците пълното лунно затъмнение е към края на нощта, малко преди зазоряване. От източната част на континентите явлението няма да се вижда толкова добре заради изгряващото слънце. Следващото пълно лунно затъмнение, което ще се вижда от Европа, ще е на 16 май 2022 г. През това време обаче ще има частични лунни затъмнения. Друго интересно явление, което ще може да се наблюдава през тази година, е пасажът на Меркурий. Планетата, гледана от Земята, ще премине пред слънчевия диск. Явлението ще се случи на 11 ноември в следобедните часове.", "date": "2019.01.20", "title": "Първото лунно затъмнение за 2019 ще е 3 часа"}
{"url": "https://www.monitor.bg:443/bg/a/view/zakopchaha-ubiec-na-granicata-155052", "text": "Убиец от Козлодуй опита да духне в чужбина, но е арестуван на граничния пункт Калотина, потвърдиха от областната дирекция на МВР – Враца. Задържаният е Юлиян Чеков. 31-годишният криминално проявен циганин ръгал с нож и пребил до смърт своя приятел по чашка Веселин. Кървавата драма се разиграла в дома на Юлиян на улица „Кокиче” в ромската махала. В събота вечерта той и 32-годишният му авер се черпели, но от дума на дума се изпокарали и се хванали за гушите. В разгара на тупаника по-здравия домакин извел госта си навън. Там започнал да го налага зверски, като му е нанесъл и рани с нож. Когато Юлиян и жена му видели, че Веселин е много зле, те решили да се отърват от него и да заметат следите от престъплението. Те извикали такси и с него откарали Веселин пред дома му на ул. „Царибродска“. Те буквално го изхвърлили от жълтата кола и го оставили в безпомощно състояние навън. Едва след няколко часа, малко след 8.00 часа сутринта в събота, роднина на момчето го намерил и подал сигнал на 112. Веселин бил още жив, но починал около час по-късно в болницата. При първоначалния оглед е установено, че той има счупен крак, множество травми по тялото и прорезни рани по главата. Трупът е транспортиран за аутопсия, която ще установи причините за смъртта, но според лекарите той е починал от остра кръвозагуба. Юлиян Чеков пък решил да се отърве от правосъдието като духне в чужбина. Още рано сутринта тръгнал да бяга, като хванал първия автобус за София. Но полицията вече била напреднала в разследването и била наясно кой е извършил убийството. Ченгетата разбрали, че Юлиян опитва да избяга и той бил обявен незабавно за общодържавно издирване. Задържан е в друг автобус на ГКПП-Калотина преди да напусне страната. Конвоиран е до следствения арест и предстои да бъде обвинен в убийство. Най-вероятно окръжната прокуратура ще поиска постоянна марка за неотклонение „задържане под стража“. Работата по тежкото престъпление продължава.", "date": "2019.01.20", "title": "Закопчаха убиец на границата"}
{"url": "https://www.monitor.bg:443/bg/a/view/mauricio-sari-v-chelsi-njama-duh-155049", "text": "Мениджърът на „Челси“ Маурицио Сари не скри гнева си след загубата с 0:2 от „Арсенал“ в лондонското дерби от 23-ия кръг на Премиър лийг. Италианският треньор разкритикува остро играчите си, като заяви, че тимът му е загубил, защото футболистите не са показали дух и желание за победа. „Много съм ядосан. Тази загуба е следствие на нашия дух или по-скоро на липсата му. Това не мога да го приема. Имахме същия проблем и срещу „Тотнъм“. Изглежда сякаш е много трудно да бъдат мотивирани тези играчи. Съперникът определено бе настроен по-решително от нас. Като цяло ни липсва агресия, а това е нещо, което трудно се променя. Едва ли ще ни запомнят като отбор боец, но поне трябва да се научим да се адаптираме и след като сме страдали 10-15 минути, да покажем отново своя футбол”, коментира разгневения Сари. „Артилеристите“ надиграха „Челси“ с попадения на Александре Лаказет в 14-ата и Лоран Косиелни в 39-ата минута, правейки битката за заветното четвърто място още по-интересна. „Сините“ вече имат преднина само от три точки пред „Арсенал“ и „Манчестър Юнайтед“.", "date": "2019.01.20", "title": "Маурицио Сари: В „Челси“ няма дух "}
{"url": "https://www.monitor.bg:443/bg/a/view/ulian-vergov-doc-bankov-se-promenja-kym-dobro-v-novija-sezon-na-otkradnat-jivot-155048", "text": "„Героят ми се връща към доброто в “Любовта лекува”. Доцент Банков се променя“ - така накратко Юлиан Вергов анонсира какво очаква любимия на хиляди зрители бивш директор на болница „Свети Кирил“ в новите епизоди на „Откраднат живот“. Актьорът признава, че съдбата на персонажа му е била поучителна и за него, като именно чрез върховете и паденията на Виктор Банков и той получил потвърждение на максимата, че „животът е това, което ти се случва докато кроиш планове“. Клапата на седмия сезон на медицинската драма щракна в края на миналата седмица. Този път действието ще се развива в нова болница - „Св. Анастасия“. „Още и аз не съм я опознал. Болницата наистина е огромна и модерна, а по време на снимки се променят декорите и мизансцена. Една стая става друга, за да може да се отговори на изискванията на сценария. Коридорите са широки. Има големи прозорци, от които може да се наблюдава отстрани, случващото се в болничните стаи, а не са като малките прозорчета в МБАЛ “Св. Кирил”, обясни още Вергов. Сред актьорите, които ще се завърнат в „Любовта лекува“, са Владо Пенев, Ирина Митева, Милена Живкова, Диана Димитрова, Неда Спасова, Емил Марков, Марта Вачкова, Ралица Паскалева и Теодора Духовникова. Очаква се седмият сезон на „Откраднат живот“ да дебютира в ефира на Нова тв през февруари.", "date": "2019.01.20", "title": "Юлиан Вергов: Доц. Банков се променя към добро в новия сезон на „Откраднат живот“"}
{"url": "https://www.monitor.bg:443/bg/a/view/kris-triumfira-v-klasacijata-na-chujdestrannite-fenove-v-singer-2019-video-155054", "text": "С най-добър вот от чуждестранните зрители на китайското риалити Singer 2019 си тръгна Кристиан Костов след втория епизод на шоуто. Отличникът от родния X Factor си спечели за пореден път бурните аплодисменти на публиката в студиото и позитивните коментари в YouTube канала на предаването. Този път той се представи с кавър на Hello на Адел. В рамките на изпълнението си той свири на пиано, а гласът му хваща за гърлото още преди първия припев. „В първите няколко дни от престоя си в Китай дори, по-скоро се чувствах като някакъв извънземен, защото не можех да си общувам с хората. А сега пък не мога да си представя какво ще бъде, когато се върна в България и няма да имам тази възможност. Много свикнах с хората тук – и с начина им на живот, и с начина на общуване“, споделя Крис относно пребиваването си в азиатската страна. Припомняме, че той е там заедно със семейството си, като се гордее с факта, че покрай участието му в Singer 2019 в Китай все повече се говори за България.", "date": "2019.01.20", "title": "Крис триумфира в класацията на чуждестранните фенове в Singer 2019 (ВИДЕО)"}
{"url": "https://www.monitor.bg:443/bg/a/view/brad-pit-zabi-chudovishteto-155051", "text": "Малко повече от две години, след като бракът му с Анджелина Джоли се разпадна, холивудският ас Брад Пит се разписва с нова звездна любовна авантюра. Звездата от „Боен клуб“ и „Бандата на Оушън“ излиза с колежката си Чарлийз Терон, която през 2003 г. спечели „Оскар“ с паметната си роля в „Чудовище“. Според неназован източник, цитиран от The Sun, двамата се срещат от близо месец, а в ролята на сватовник влязъл Шон Пен. Това е първата сериозна връзка на Пит след раздялата му с Джоли. обясни пред EWN друг източник, близък до актьора.", "date": "2019.01.20", "title": "Брад Пит заби Чудовището"}
{"url": "https://www.monitor.bg:443/bg/a/view/luboven-triygylnik-zavyrshi-sys-srednoshtno-klane-v-razgrad-155034", "text": "22-годишен младеж е наръгал нож в корема 17-годишно момче, съобщи говорителят на ОДМВР в Разград Илиана Георгиева. Кървавото нападение е станало късно вечерта в петък, а веднага след това извършителят е изчезнал. Според първоначална информация става въпрос за неразпаднал се докрай любовен триъгълник. Десетина минути полунощ 22-годишният младеж се разхождал с 21-годишната си приятелка в Градския парк в Разград. По същото време в парка се появило 17-годишно момче от Исперих, за което се предполага, че е бивше гадже на момичето. Младата дама станала причина за скандал между момчетата и след размяна на реплики по-големият извадил нож и намушкал с него съперника си в корема и порязал ръцете му. Веднага след инцидента нападателят и приятелката му изчезнали в посока Варна, където били студенти. Раненият младеж бил откаран в ОАРИЛ в много тежко състояние, но след като минали критичните 24 часа прогнозата била, че ще се оправи. Междувременно авторът на намушкването и приятелката му били установени и сигнал, че може да пребивават в морската столица бил изпратен до ОДМВР във Варна. В събота 21-годишното момиче било намерено и в събота го докарали за разпит в Разград. Девойката упорито твърдяла, че не знае къде се намира гаджето й. И без нейна помощ в неделя сутринта 22-годишният предполагаем извършител на намушкването бил открит също във Варна и транспортиран в управлението на полицията в Разград. По случая е образувано досъдебно производство по чл. 120 ал. 1 от НК за причиняване на средна телесна повреда. Наказанието по този текст е от 3 до 10 години затвор.", "date": "2019.01.20", "title": "Любовен триъгълник завърши със среднощно клане в Разград"}
{"url": "https://www.monitor.bg:443/bg/a/view/hyrvatskijat-uspeh-s-letjasht-start-v-hbo-155050", "text": "Хърватска продукция се оказа на чело на класацията на най-гледаните заглавие в платформата HBO go в последната седмица. Аванюрата на стрийминг гиганта, който реши да инвестира в европейски проекти, се оказа печеливш ход и „Успех“ на носителят на „Оскар“ за „Ничия земя“ (2001 г.) Денис Танович завладя зрителите в повече от 10 държави. Всички 6 епизода на драмата бяха пуснати за гледане на 6 януари, а телевизионната премиера на епизодите е по един всяка неделя вечер. Сюжетът на кримката проследява преплитащите се истории на четирима непознати, които се оказват свързани след необратимо събитие в градинка в загребски квартал. Главните роли са поверени на живеещия в Ню Йорк актьор и продуцент Уликс Фемиу (Харис), популярната в Хърватия актриса Мария Шкаричич (Горана), Тони Гоянович (Кики), Ива Михалич (Винка) и Тара Талер (Бланка), за която това е първа голяма роля. “Работата ми по „Успех“ бележи нова страница в професионалното ми развитие. Наслаждавах се на всеки един момент от процеса. Искам да благодаря на невероятния екип и актьори, с които сбъднахме този проект. Отдадената им работа и талант направиха този сериал това, което е“, споделя Данис Танович. Създаден по сценарий на Мариян Алчевски, историята в “Успех“ е селектирана като печеливишия проект от първия конкурс за сценарий от региона на HBO Адрия, проведен през 2017-та година. Изпълнителни продуценти за HBO Европа са Стийв Матюс и Джонатан Янг, продуценти са Ана Балентович от HBO и Небойша Тараба и Миодраг Сила от хърватското студио „Други план“. „Успех“ е и десетото заглавие от оригиналните продукции на HBO Европа в селекцията „Продукции на HBO Европа“, която HBO България обособи в HBO GO в края на 2018-та. Феновете на качествените крими истории могат да гледат освен “Успех“, също така и три полски сериала – първи сезон на „Заслепени от светлините“ (2018) и по два сезона на „Глутница“ (2014-2017) и „Пактът“ (2015-2016). Румънските продукции на HBO също са три – премиерният „Хакервил“ (2018), два сезона на „В сенките“ (2015-2017) и мини сериалът „Мълчаливата долина“ (2016). Унгария e представена със „Златен живот“ (2015-2018), който е толкова успешен, че вече има три сезона, а чешките криминални сериали са „Пустош“ (2016) и „Мамон“ (2015).", "date": "2019.01.20", "title": "Хърватският „Успех“ с летящ старт в HBO"}
{"url": "https://www.monitor.bg:443/bg/a/view/pavel-kolev-sjada-na-shefskija-stol-utre-155043", "text": "Новият изпълнителен директор на „Левски“ Павел Колев ще седне официално в кабинета си на „Герена“ утре. Първата му задача ще е да съблюдава за бързото провеждане на одит в „Левски“. Известно е, че финансовото състояние на клуба никак не е добро, като 26-кратните шампиони ще трябва да платят 2 млн. лева до 28 февруари, за да не бъдат извадени от евротурнирите за следващите два сезона. Освен това тимът е глобен с 100 хил. евро от УЕФА. Срещу клуба бяха заведени и два иска по обявяване на несъстоятелност, но първият бе оттеглен, а вторият не бе одобрен от съда. Втората задача пред новия изпълнителен директор ще е да доведе до успешен край преговорите със Станимир Стоилов и Димитър Димитров за постовете на треньор и спортен директор. Очаква се Мъри да се срещне с новия собственик на „Левски“ през седмицата, за да бъде обсъдена обща стратегия за възраждането на „сините“. От няколко дни се обсъжда и вариант, при който Наско Сираков да е президент на клуба. В първите дни на февруари пък се предвижда свикване на извънредно Общо събрание на акционерите в 104-годишния клуб, на което може да настъпи смяна на собствеността. Утре ръководители, служители, ветерани и привърженици на „Левски“ ще изпратят в последния му път легендата Иван Вуцов. Поклонението пред тленните останки ще се състои от 10 ч. във фоайето на Националния стадион „Васил Левски“, а опелото ще бъде от 12.30 ч. в храм „Света София“.", "date": "2019.01.20", "title": "Павел Колев сяда на шефския стол утре"}
{"url": "https://www.monitor.bg:443/bg/a/view/berluskoni-veche-zaspiva-na-tretata-dama-155037", "text": "Лидерът на италианската десница Силвио Берлускони се похвали на всеослушание, че преди не много време той вкарвал в чаршафите си по шест дами на нощ. Сега, на 82 години, по собствените му думи той все още бил в завидна креватна форма, но за съжаление вече заспивал на третата хубавица. Експремиерът обаче се надявал още дълго, дори и на 90 години, дрямката да не го наляга върху първата хубавица, с която си лягал... Берлускони се разприказва за сексуалните си подвизи и мъжката му дарба докато си пиеше кафето с почитатели в бар „Мариуча“ в намиращото се в Южна Сардиния градче Пири. Четирикратният министър-председател на Италия е на райския остров, за да подкрепи местната симпатична педагожка Даниела Ноти на частичния вот днес за депутат. Той се произвежда, за да бъде запълнено креслото на бившия народен избраник Андреа Мура, който миналото лято бе изключен от партията си - движението „Пет звезди“ - за системно неявяване на работа в Парламента. Интересното е, че Даниела Ноли е кандидат в Сардиния на цялата италианска десница. А тя включва освен намиращата се сега в опозиция партия на Берлускони „Форца Италия!“, така и управляващата партия „Лига“ на вицепремиера и министър на вътрешните работи Матео Салвини. Според политическите наблюдатели днешният вот е нещо като генерална репетиция за обединение на десницата за европейските избори през май, на които водач на общата листа би трябвало да бъде самият Силвио Берлускони.", "date": "2019.01.20", "title": "Берлускони вече заспива на третата дама"}
{"url": "https://www.monitor.bg:443/bg/a/view/revnivec-zaljal-bivshata-si-s-kiselina-zastava-pred-syda-otnovo-155036", "text": "Костадин С. от Велинград, който бе осъден на 2 г. затвор за това, че е залял със сярна киселина бившата си половинка, застава отново пред съда в Пазарджик, тъй като обжалва наказанието си от първа инстанция. Районните магистрати във Велинград освен лишаване от свобода постановиха и нападателят да плати обезщетение от 15 000 лв. на Бела М. за изтърпените страдания и болки. Инцидентът бе станал на 8 ноември 2017 г. към 19 часа в курортния град, когато велинградчанинът Костадин С. причакал бившата си половинка на връщане от магазин в квартала. Двамата живели 17 години на семейни начала и имали 5 деца, но жената го напуснала и се върнала при близките си. Мъжът обаче много я ревнувал и затова я причакал на улицата. Първо ударил няколко пъти Бела М., тя започнала да вика за помощ, което вбесило нападателя и той хвърлил срещу лицето й някакъв химикал, с неизвестен засега произход. В резултат на реактива лицето на жената е било обезобразено. Силната течност нанесла поражения като при изгаряне и по едното ухо, шията и към гърдите на 32-годишната велинградчанка, освен че причинил рани и по лицето. Веднага след жестокото нападение пострадалата Бела е звъннала в местното Районно управление на полицията и насилникът й е бил задържан. Според изготвената съдебно-медицинска експертиза от Клиниката по изгаряния и пластична хирургия към УМБАЛ „Свети Георги“ – Пловдив на Бела са нанесени „…тежки травми по главата и лицето на база химически изгаряния вследствие на корозивна отрова по главата. Тя е довела до изгаряния в областта на окосмената част на главата, дясната половина и областта на лицето. Белезите, които са оставени сами по себе си преди да заздравеят представляват временно разстройство на здравето без опасност за живота, но впоследствие при приключване на част от оздравителния процес липсата на участъците от косата и ухото са довели до обезобразяване на лицето и главата, което представлява увреждане по смисъла чл.129 от НК.  ", "date": "2019.01.20", "title": "Ревнивец, залял бившата си с киселина, застава пред съда отново"}
{"url": "https://www.monitor.bg:443/bg/a/view/you-tube-vinoven-za-svalenoto-video-ot-otkrivaneto-na-esk-155038", "text": "Системата за автоматично разпознаване на YouTube е свалила видеото от откриващата церемония на Пловдив – Европейска столица на културата. Церемонията бе излъчена „на живо”, след което материалът остана във видеоканала само няколко дни. По-късно, при опит да бъде изгледано отново, от YouTube обясняваха, че е спряно поради нарушени авторски права на телевизия „Планета”. „Може ли да оправите проблема с видеото от нашето откриване и заявените авторски права от страна на „Планета”? В момента целият свят иска да изгледа видеото от нашето откриване, за да го сравни с това в Матера, а видеото е свалено поради нарушение на авторските права”, пише на страницата на фондацията пловдивчанка. Други хора пък се чудят какво общо има видеото от откриването на Пловдив – ЕСК с телевизия „Планета” и защо са нарушени авторските им права. Затова от фондация „Пловдив 2019” излязоха с обяснение, че пловдивското видео е временно спряно поради съвпадение с кадри, излъчени в програмата на телевизия „Планета” и се обосноваха с писмо, което е получено при тях от телевизията. От там казват, че предаването им „Бащино огнище” е авторско, насочено към фолклора, традициите и днешния ден на България, което се излъчва в програмата на телевизия \"Планета Фолк\" и се публикува в канала за видеосподеляне YouTube. В броя на \"Бащино огнище\" от 18.01.2019 г. е имало разширен репортаж от официалната церемония в Пловдив, който бил публикуван в канала им в YouTube. „Системата за автоматично разпознаване на YouTube е засякла съвпадения на нашето видео с вече публикуваното там видео на Фондация \"Пловдив 2019\" и е обявила конфликт, въпреки че нито \"Пайнер\", нито телевизия \"Планета\" са предявявали претенции по отношение на авторството на музикални фрагменти, използвани във видеоматериалите или изпълнители в програмата. Работим по въпроса да се свържем с YouTube и да коригираме недоразумението. Извиняваме се за неудобството”, са написали от телевизията до фондация „Пловдив 2019”.    ", "date": "2019.01.20", "title": "YouTube виновен за сваленото видео от откриването на ЕСК "}
{"url": "https://www.monitor.bg:443/bg/a/view/21-godishno-mule-na-telefonni-izmamnici-spipano-v-pazardjik-155039", "text": "21-годишен посредник в извършването на телефонни измами е задържан от служители на секторите „Криминална полиция“ при ОДМВР и РУ-Пазарджик. Младежът Й.К. е от близкото село Звъничево и е съпричастен и в други схеми за източване спестяванията, най-вече на възрастни хора. В последната седмица органите на реда отчели тревожна тенденция на зачестяване опитите за телефонни измами в Пазарджик и областта.В някои от дните полицаите получавали информация за извършвани поне 10-15 опита, основно на възрастни хора. В петък криминалистите от ОДМВР и колегите им от Районното управление получили информация, че непознат се е обадил на възрастна жена от Пазарджик. Той се е представил за лекар и информирал нищо неподозиращата си жертва, че дъщеря й е претърпяла инцидент. За това спешно била необходима операция, но за целта са необходими 17 000 лева. Притеснената жената съобщила, че няма толкова пари в жилището си, като най-много може да събере 3000 лева. Измамниците веднага се съгласили, че и тази първоначална вноска е достатъчна за извършване на операцията и казали на жената да чака куриер, на когото да ги предаде.Те обаче не подозирали, че криминалистите вече са блокирали периметъра на предаването. Така в полицейския капан попаднал 21-годишния Й.К. от пазарджишкото село Звъничево. Той е задържан в ареста на РУ-Пазарджик, а спрямо него е образувано полицейско производство. В хода на извършените оперативни действия полицаите установили, че в ролята си на „муле“ той е съпричастен и към две други телефонни измами, станали преди седмица на територията на областния град. При тях две жени на 72 и 86 години били ощетени с общо 12 400 лева и златни накити. Работата по документиране на престъпната му дейност продължава под наблюдението на прокуратурата.  ", "date": "2019.01.20", "title": "21-годишно “муле“ на телефонни измамници спипано в Пазарджик"}
{"url": "https://www.monitor.bg:443/bg/a/view/visshi-vatikanski-prelati-iskat-glavata-na-papa-francisk-155040", "text": "Във Ватикана се крои заговор за свалянето на папа Франциск и за свикване на конклав за избиране на нов глава на светата римокатолическа църква. Това обобщи в интервю за влиятелната германска телевизия ARD председателят на Папския съвет за християнско единство кардинал Валтер Каспер. Той е един от най-авторитетните богослови на двайсе ти век и е лауреат на множество международни научни признания. Сред тях е титлата „доктор онорис кауза“ на Софийския университет „Св. Климент Охридски“, а последното му гостуване у нас е през май 2018 г. „Има лица, на които този понтификат просто не им се нрави, те искат той да свърши колкото се може по-скоро, да свикат нов конклав и той да приключи в тяхна полза с резултат, който да съвпада с техните идеи!“ – заявява в интервюто кардинал Каспер. Според него планът на противниците на Франциск да го свалят вече е в действие и свидетелство за него била неотдавна поисканата оставка на Светия отец от бившия нунций на Ватикана във Вашингтон Карло Мария Вигано. Като платформа за осъществяване на пъклените си намерения враговете на папата – аржентинец използвали сегашната криза в лоното на католическата църква, свързана със сексуалните посегателства на свещеници върху малолетни момичета и момчета. Те твърдяли, че Франциск закриля похотливите духовници, макар да знаели много добре, че корените на уродливото явление са далеч в миналото и че са го прикривали други папи. Истинската причина за настойчивото искане на противниците на Франциск за неговото сваляне от престола на Свети Петър според кардинал Каспер е съвсем друга. Той смята, че консервативните висши прелати във Ватикана не могат да се примирят с прогресивните идеи на Хорхе Мария Бергольо за преустройство и модернизиране на Светата католическа църква. Трън в очите им например била енцикликата на Франциск от 2016 г. “Amoris Laetitia”, в която той допуска разведените и оженили се отново католици да могат да получават Светото причастие. Нещо, което според консерваторите било недопустимо и сега за кардинал Каспер те търсели неистово да насочат ожесточените дискусии за секс-насилието на свещеници върху малолетни срещу самия папа Франциск.", "date": "2019.01.20", "title": "Висши ватикански прелати искат главата на папа Франциск"}
{"url": "https://www.monitor.bg:443/bg/a/view/6-7-po-rihter-udari-chili-155035", "text": "Двама възрастни са починали вследствие на силно земетресение в Чили. Трусът с магнитуд 6,7 бе регистриран край бреговете на страната късно в събота. Епицентърът на земетресението е бил на 15 км от пристанищния град Кокимбо, на дълбочина 53 км. Двама възрастни - мъж и жена - са починали от сърдечен удар в Кокимбо, близо до епицентъра на земетресението в северната част на Чили. Местните власти съобщиха за паднали камъни по пътища. Хиляди домакинства останаха без електричество. Трусът е бил усетен чак в района на столицата Сантяго, близо 400 км на юг.", "date": "2019.01.20", "title": "6,7 по Рихтер удари Чили"}
{"url": "https://www.monitor.bg:443/bg/a/view/asfaltirat-udarno-bul-car-boris-treti-obedinitel-155024", "text": "Въпреки дъжда работници от строителна фирма асфалтират ударно бул. „Цар Борис Трети Обединител” в Пловдив, който трябва да бъде пуснат отново за движение от 21 януари. Възловата пътна отсечка бе затворена на 17 декември м.г. и върху нея от южната страна на тунела бе изградена скандалната 30-метрова кула, на която се състоя откриването на Европейската столица на културата. Заради затворения основен булевард близо месец движението в Пловдив бе ад. Тапите по останалите улици в града бяха кошмарни. Дори се наложи кметът Иван Тотев да удължи с два дни зимната ваканция на учениците през януари, за да се поуспокоят страстите на шофьорите. Един от тях измиташе водата с най-обикновена метла, а друг подсушаваше и спояваше нарушената хидроизолация покрай ел. стълбовете с горелка. Шест ел. стълба бяха премахнати, за да има място за 30-метровата кула. Отделно бе махната и разделителната мантинела между двете пътни платна, която също трябва да бъде възстановена. „Нямаме избор. Бързаме да свършим работа, че в 5 часа сутринта в понеделник пускат движението. Изрязахме старата настилка и полагаме нова. До неделя вечерта всичко трябва да бъде готово”, каза техническият ръководител на обекта Георги Врановски. Разделителната мантинела, както и маркировката се очаква да бъдат оставени за довършване, след като движението по шосето бъде пуснато. Преди да започнат с ремонта се наложило работниците от строителната фирма да изчистят останките от кулата и от откриващата церемония. На мястото имало купища боклуци, парчета от палети и от метал. „Цар Борис Трети Обединител” бе затворен в отсечката от кръстовището с ул. „Железарска” до кръстовището с ул. „Цанко Дюстабанов” и ул. „Граф Игнатиев”. От понеделник по пътната отсечка се възстановява и движението на градските рейсове.", "date": "2019.01.20", "title": "Асфалтират ударно бул. „Цар Борис Трети Обединител”"}
{"url": "https://www.monitor.bg:443/bg/a/view/zaginali-i-raneni-pri-pojar-v-kurorta-kurshevel-155042", "text": "Най-малко двама души загинаха, а 22 са пострадали при пожар във френския ски курорт в Алпите, Куршeвел, съобщи телевизионният канал Бе Еф Ем. Състоянието на четирима от пострадалите се определя като тежко. Според полицейската префектура пожарът е избухнал в 04:30 часа местно време на два етажа на сграда, където са били настанени близо 60 сезонни работници, сред които и чуждестранни граждани. Някои от тях, в състояние на шок, са се опитали да избягат от пламъците, скачайки от балконите. Пристигналите на мястото на пожара спасителни подразделения са евакуирали всички хора, които са били в сградата. За гасенето на пожара са били задействани над 70 пожарникари, а причината за избухването му се разследва, уточни АФП.", "date": "2019.01.20", "title": "Загинали и ранени при пожар в курорта Куршeвел"}
{"url": "https://www.monitor.bg:443/bg/a/view/brajyn-mej-zagatva-za-prodyljenie-na-bohemska-rapsodija-155033", "text": "Промотираният като биографичен филм за Фреди Меркюри - „Бохемска рапсодия“, е вероятно да се сдобие с продължение. Това загатна Брайън Мей в интервю пред Louder Sound. По думите му, концертът Live Aid е логичната кулминация в житейския път на вокалиста на Queen, а лентата с участието на Реми Малек в главната роля е „завършил там, където трябва“. заяви обаче Мей. Според мнозина, продължението на „Бохемска рапсодия“ би дало възможността на продуцентите, сценаристите и – предполагаме – новият режисьор, който ще замени трайно Брайън Сингър, който бе уволнен от сета, да навлязат в дълбочина в последните години от живота на Меркюри. Припомняме, че те така и не намериха място в „Бохемска рапсодия“. Други фенове пък смятат, че би било добре следващ филм да се посвети повече в сексуалната ориентация на култовия певец. „Наред с всичко останало, той е и гей икона. „Бохемска рапсодия“ го показва като хомосексуалист, но не се концентрира достатъчно върху това“, сподели комедийната актриса Джой Бехар в предаването The View. „Бохемска рапсодия“ вече се разписа с изненадваща победа в драматичната категория на наградите „Златен глобус“ в началото на месеца. Филмът се превърна в най-ниско оценяваното от критиците заглавие, закичило се с титлата на Асоциацията на чуждестранните журналисти. От боксофиса само в Щатите пък лентата събра печалби в размер на малко над 200 милиона долара.", "date": "2019.01.20", "title": "Брайън Мей загатва за продължение на „Бохемска рапсодия“"}
{"url": "https://www.monitor.bg:443/bg/a/view/djilian-andersyn-slaga-koronata-na-margaret-tachyr-155041", "text": "Звездата от „Досиетата Х“ Джилиан Андерсън ще влезе в ролята на Маргарет Тачър в третия сезон на хитовата поредица на Netflix “Короната“. Снимките към следващата порция епизоди се очаква да стартират през лятото, като целият актьорски състав на сериала ще бъде сменен, за да съответства на времевия скок в сюжета. Присъединяването на Андерсън към каста все още не е официално потвърдено от Netflix, уточняват от The Telegraph. Оливия Колман, която към момента трупа позитиви от участието си във „Фаворитката“, ще замести Клеър Фой в главната роля на кралица Елизабет. Хелена Бонам Картър ще изгрее като принцеса Маргарет, все още не е ясно кой ще изиграе принцеса Даяна. Междувременно през последните години Андерсън се разписа като една от фаворитките на феновете за женски вариант на Агент 007. Самата тя прие предложението на шега. Въпреки това тя получи подкрепа и от кинокритиците, които също заявиха, че биха подкрепили подобен ход от страна на продуцентите. Според последните спекулации, свързани с Джеймс Бонд пък Ричард Мадън, когото спрягаха за наследника на Даниел Крейг, изобщо не е влизал в преговори за ролята. Нещо повече, продуцентката Барбара Броколи все още гравитира около идеята да задържи Крейг и за следващи продукции.", "date": "2019.01.20", "title": "Джилиан Андерсън слага „Короната“ на Маргарет Тачър"}
{"url": "https://www.monitor.bg:443/bg/a/view/sled-brekzit-britancite-izkupuvat-na-kredit-po-rjadko-155025", "text": "Британците вече пазаруват по-рядко, използвайки кредитни карти. За това предават от британското издание “Гардиън”. По време на обичайния си тримесечен кредитен преглед миналата седмица Банката на Англия заключи, че различните банкови институции могат да станат свидетели на едни от най-ниските цифри за последните 12 години по отношение на заемите. Треднийдъл стрийт докладва, че През 2017 г. пък цифрите са съвсем различни – тогава статистиките сочеха, че заемите са нараснали с 200 млрд. паунда през лятото, а властта се изплаши от масовото купуване на стоки, съдържащи пластмаса. По това време анализаторите се притесняваха, че хората си подплатяваха заплатите чрез заеми и то до степен, близка на тази в годините преди кризата от 2008 г. Затова и регулаторите побързаха да предупредят банките да затегнат изискванията си за отпускане на заем, а повечето институции успяха да отговорят на това ново правило. Още от 2010 г. автомобилите на Острова се продават чрез сложни лизингови сделки, които попадат под кредитните цифри. През 2017 г. пък 9 от 10 коли се продаваха по този начин. Допълнително усложнение предизвикаха и емисиите на дизела, както и обърканата реакция на правителството. За миналата година пишат още от „Гардиън“. Британците започнаха да се притесняват и да избягват да правят по-големи покупки като нови жилища или мебели.", "date": "2019.01.20", "title": "Британците купуват на кредит все по-рядко"}
{"url": "https://www.monitor.bg:443/bg/a/view/borisov-se-skara-na-aktiva-ako-ne-vi-svetne-chervenata-lampa-az-shte-vi-svetna-sinjata-155031", "text": "Безпрецедентна половинчасова реч, в която разкритикува актива на ГЕРБ изнесе лидерът на партията и премиер Бойко Борисов. Това се случи на Националната предизборна среща на формацията, на която в НДК се събраха партийното ръководство, народните представители, евродепутатите, кметовете, областните и общинските ръководители от ГЕРБ. В слово, продължило 39 минути, Борисов се скара на актива, тъй като подкрепата за формацията спада, обяви, че партията няма съпротивителни сили срещу нападките на опозицията и в частност на БСП и заяви: В речта си Борисов, а преди него и зам.-шефът на формацията, акцентираха над предстоящите местни избори и препоръчаха на структурите да започнат още отсега подготовката за тях. Истинската дясна партия се казва ГЕРБ, започна с изказването си Борисов и допълни: \"Народът избор след избор ни даваше своето доверие....Направихме доста повече, отколкото една партия може да направи\", като изброи новите магистрали, метрото, градини и забавачки.  \"Ако не бяхме завършили Южната дъга, София щеше да колабира\"., каза той, но продължи - Въпросът е обаче защо нашата подкрепа намалява. Да, ще кажете, износваме се.... Факт е, че БСП с тези провалени политици ни доближава. Това ако не ви светне червената лампичка, аз ще ви светна синя. Дано сте разбрали. Хората отново ще ни подкрепят, ако сме си взели поука. Пише се на нас всяко петно.  Той се скара и на депутатите, и на министрите и кметовете на ГЕРБ за слабата активност да разясняват постиженията. И дори се закани на кметовете да не дава пари за санирането. Борисов изтъкна, че от първото правителство на ГЕРБ само той и Томислав Дончев са останали представители в кабинета. \"Депутати, кметове подменихме. Никога не сме имали по-ефективна борба с контрабандата\", каза той. По думите му обаче съпротивителната сила срещу критиките на опозицията, най-вече в лицето на БСП, я нямало. От депутатите най-често се явявал Тома Биков и в краен случай самият Цветанов, а другите трябвало да ги търсят. Лидерът на ГЕРБ разкритикува хората си и за това, че като министрите се надявали НС да оправи \"глупостите в законопроектите\", които внасяли. Според него тези неща трябвало да се оправят още на ниво МС, а не да достигат в парламента, където е \"гнездото с осите\". Защото така на Цветанов му се налагало с висш пилотаж да ги отстранява. Фокусът на недоволството му обаче падна върху градоначалниците. Той обърна внимание, че срещу него е имало активна кампания относно санирането. \"Изкараха от опозицията два блока и в публичното пространство излезе, че калпаво сме санирали. Ако е вярно, е чудовищно, а ако не е, защо си мълчите?\", каза Борисов. \"Вие мислите, че всичко е лесно, но то не е? Знаете ли как се свива контрабанда от 34% на под 5%, за да има пари? Няма да пускам вече пари за саниране!\", заяви премиерът.  Той поръча структурите по места да си „прочистят къщичката“. По думите му никога не е имало по-ефективна борба с контрабандата, а все още се говори за корупция. \"Ако не си прочистите къщичките,  рано или късно то ще избие, дали в суджук или нещо друго\",  нахока премиерът кметовете. И им заръча да са сред хората. \"Всяка душа и човек трябва да чуем и да помогнем\", заяви Борисов и добави - \"Трябва да поправим грешката\". По отношение на критиките от опозицията пък заръча: „Само като ги чуете и само до един час трябва да има реакция и ако има грешка да се поправи. Те ви избиват зъбите с някоя жълта новина, а вие се сгушвате и не им отговаряте\". Той разясни, че искат да ги съборят от власт и всичко останало, освен ГЕРБ и Обединени патриоти, представлявало голям риск. По думите му опонентите им само тичат и ако \"намерят плочка крива - снимат от всички ъгли\".  Премиерът засегна и БГ председателството на ЕС, като изтъкна успеха на председателството. \"Нас всички ни хвалят и ни благославят, че сме поставили акцента върху Западните Балкани. Това е българското председателство, не Борисовото, не герберското. Защо е тази омраза? От Париж до Берлин и от Белия дом до Москва казват колко добре сме се справили\", подчерта Борисов и продължи - Тихо и дипломатично сме подготвли и процедурите за газовия хъб \"Балкан\". Успяваме да балансираме между всички интереси. Подготвяли сме се за всички сценарии след Брекзит“.  В словото си той изрично заръча също до изборите магистрала „Струма“ да подмине Благоевград. През месец март пък с Цветанов имали намерението  да правят 5 първи копки по \"Хемус\".  Задачите, които партията си постави за местните избори, пък са победи в още 30-40 общини и разширяване на периферията.  Според личния принос на евровота ще бъдат редени листите на ГЕРБ за местните избори, стана ясно на заседанието. ГЕРБ да запази най-малко същата карта от предишните местни избори, да вземе поне още 30-40 общини, както и да разшири периферията, призова на него зам.-шефът на формацията Цветан Цветанов. Той предупреди актива, че опонентите им са безкомпромисни в представянето на фалшиви новини и в манипулциите на обществото, защото не можели да представят \"видимите резултати\" на ГЕРБ. Той не пропусна да отбележи, че опонентите им от БСП залагат на различията им в ПЕС и поръча на всеки един кмет, общинар или партиен член да бъде максимално ангажиран с кампаниите - както за евровота, така и за местните избори наесен. Изтъкна също, че партията ще има само два дни почивка след изборите за ЕП и веднага ще трябва да започне подготовката за вота за местна власт. Номинационните събрания за местния вот трябва да са от 1-ви до 30-ти юни. Тогава всяка структура трябва да направи анализ какви резултати са постигнати. Тогава ще се види и каква е активната роля на всеки един кмет, депутат и намекна, че това ще е основа и при формирането на местните листа. \"Не чакайте последните месеци....Тази година няма лято! Тя е време за стабилност на България\", каза той. Въпреки това допълни - \"Има хора, които са готови с проектолистите, но на базата на евровота ще видим дали ще бъдат одобрени\".  Именно през юли и август пък ще се реши окончателно кои кметове и общинари ще бъдат издигнати. След местния вот пък през ноември и декември ще има нов анализ на свършеното. Цветанов завърши речта си като заяви, че всяка загуба е храна за опонентите, а ГЕРБ е единна и силна с лидер и премиер като Бойко Борисов. Самият Борисов се плесна по челото и призна, че той не може да говори така емоционално като заместника си и обобщи: \"И той си го прави от душа, няма артистизъм тук. Аз не го умея това и му се възхищавам\". Със скоростта на F- 16 - до нова победа. Това пожела пък кметът на Бургас Димитър Николов на актива на ГЕРБ. Темата за F-16 бе продължена малко по-късно в словото на самия Бойко Борисов, който пък обърна внимание на процедурата за покупка на нов изтребител и решението на Народното събрание да стартират преговори по офертата на американския концерн „Локхийд Мартин“. Според Борисов решението на НС дава мандат да се купи най-доброто за българската армия, като по отношение на другите опции посочи: „Все едно да ни трябва автобус, а да купим такси. Трябва ни такава машина, която може да победи, а не само да кръжи!“.  Каре: Стартират кампанията за ЕП с представяне на Вебер у нас За изборите за ЕП няма да има традиционото откриване. Вместо това малко след старта на кампанията - на 19 май, на форум в София ще бъде представен Манфред Вебер като кандидат на ЕНП за шеф на Европейската комисия. Самият Вебер вчера направи видеобръщение към форума на ГЕРБ. Самият форум бе открит със слово на евродепутата ни Мария Габриел, а на конференцията речи имаха също бургаският кмет Димитър Николов и градоначалникът на София Йорданка Фандъкова. Фандъкова поясни, че не е важно кой  ще бъде евродепутат, кмет или общински съветник, а дали са си свършили работата и хората да видят, че управляващите имат ясни планове да продължат. Тя се похвали с метрото, новите екоавтобуси, обновените булеварди, училищата и благодари на Борисов за подкрепата градът да се развива. Въпреки това тя предупреди, че са изправени пред много агресивен противник, които използва манипулации, фалшиви новини и груби лъжи. Последните вече се коментирали не само от политическите тролове, но и от политически лидери.", "date": "2019.01.20", "title": "Борисов се скара на актива: Ако не ви светне червената лампа, аз ще ви светна синята"}
{"url": "https://www.monitor.bg:443/bg/a/view/oligarhichni-vojni-za-naprednali-obzor-155027", "text": "“Хората със стадно чувство печелят битките, а свободните хора печелят войните”, пише великият Стайнбек в опит да осмее военната политика на развиващите се по негово време нации. Днес, няколко десетилетия по-късно, войните отдавна са добили доста по-елегантен вид. Те не се водят физически на бойното поле, а подмолно – с промиване на мозъци, насаждане на страх и недоверие и с „арестуването“ на информацията, която да обслужва само конкретни интереси. За да се случват по-лесно тези маньоври, обаче мислещите хора трябва да бъдат превърнати в нещастно стадо, загубило жаждата за свобода и желанието да се бори за изконни права като правото да бъдат информирани, да знаят истината и да могат да казват свободно тази истина. Няма нищо учудващо, че точно в такова положение се намира и държавата ни, която в последните близо 3 десетилетия се е превърнала в основна мишена за олигархичните отломки на бившата ДС, обединени в извратен клуб по интереси. Целта на тази група е една – пълно сриване на авторитета на България в обществен и международен план, за да може след това същите тези унищожители на държавата да се появят на публичната сцена предрешени като нейни спасители. А за да са спасители, трябва да има от кого да ни спасяват. Сещате ли се за кого говорим? Делян Пеевски – депутат в няколко поредни парламента. Избран с повече гласове, отколкото „модерната градска десница“ успя да вземе на последните избори. Законодател, който е сред създателите на някои от най-сериозните промени в нормативната уредба, които имат за цел да извадят на светло зависимостите в медиите и да се спре разграбването на активи на оглозганата от олигархията КТБ. Издател на „Телеграф медиа“, чиито издания от години упорито – с факти и доказателства, вадим наяве далаверите на задкулисните играчи. Логично всичко това много дразни ЕДНИ хора и те решиха да „спасяват“ обществото от подобни хора, които не дай си Боже, могат да му отворят очите за тези безобразия. Този лицемерен план изглежда много нереалистичен, ще си кажете вие. Кой би повярвал на мантрите на глутница вълци, че могат да бъдат пазители на стадото, дори и да са се преоблекли като овчари? Истината е обаче, че тактиката на олигарсите и пионките им от години работи успешно и това най-лесно може да бъде видяно в т.нар индекси, по които най-различни експерти мерят усещането на нациите за различни проблеми като доверие към институциите, корупция или свобода на словото. От метрики за оценяване на тенденции, в последните 10 години у нас тези класации са превърнати в инструмент за пропаганда, изкривяване на истината и насаждане на чувство за гняв, страх и недоволство у хората. Всъщност манипулирането на подобни класации не е новост за Фабриката за фалшиви новини на олигархията. Докато тя работи на пълни пропагандни обороти в полза на своите собственици, пионките, представящи се за журналисти, а в действителност обслужващи олигарсите методично успяват да сринат страната ни във всички възможни класации за свобода на словото в последните десет години. Благодарение на тези усилия на олигархичните пешки страната ни внезапно се нареди до държави като Гана и Джибути, в които проблемите на журналистиката са свързани с физическото оцеляване на работещите в бранша. Целта обаче е ясна – свободна България да се превърне отново в блато, в което олигархичните интереси на босовете с медии да процъфтяват, удобно скрити за правосъдието зад фалшиви етикетите „елит“ и „честен бизнесмен“. Често използвани от подсъдими бизнесмени като Цветан Василев, Огнян Донев, Иво Прокопиев. Тримата получават медиен гръб и от един друг барон - газов. Сашо Дончев, който от години източва всички нас през газовите си връзки. Прост анализ на т.нар индекси показва, че гореописаната тактика макар да звучи като зле скалъпена теория на конспирацията, в действителност действа доста успешно у нас, особено през последното десетилетие, в което овчите кожи на олигарсите започнаха да падат, за да разкрият истинското им лице. А то не е лицето на реформатори и борци за свободата на словото, както се опитват да се представят, а на обикновени мошеници, получили шанса да се доберат до сериозни обществени ресурси, които да раздават сами на себе си, за да обслужват собствените си интереси.  ", "date": "2019.01.20", "title": "Олигархични войни за напреднали (ОБЗОР)"}
{"url": "https://www.monitor.bg:443/bg/a/view/hladilnika-i-lozenec-na-studeno-zaradi-avarija-155022", "text": "На студено останаха живущите в два жилищни квартала в столицата. Заради авария е спряно топлоподаването в кв. \"Хладилника\" и част от ж.к.\"Лозенец\". Според информация на страницата на \"Топлофикация София\" - в кв. \"Хладнилника\" парно нямат клиентите в участъка между: бул. \"Никола Вапцаров\" , ул. \"Козяк\", ул. \"Кишинев\" , бул. \"Черни връх\", както и Университетска болница „Лозенец“, предаде БГНЕС. В ж.к.\"Лозенец\" без топлоподаване са абонатите в участъка между: ул. \"Бабуна планина\", бул. \"Никола Й.Вапцаров\", бул. \"Черни връх\" , бул. \"Джеймс Баучър\", ул. \"Галичица\", ул. \"Якубица\", Факултет по математика и информатика, участъка между: бул. \"Черни връх\" , ул. \"Горски пътник\", ул. \"Богатица\", ул. \"Козяк\", ул. \"Елин връх\", ул. \"Кожух планина\", Посолство на САЩ, Жилищна група \"Южен парк“.", "date": "2019.01.20", "title": "„Хладилника“ и „Лозенец“ на студено заради авария"}
{"url": "https://www.monitor.bg:443/bg/a/view/zelena-kniga-e-naj-dobrijat-film-za-2018-g-i-spored-gildijata-na-producentite-155030", "text": "„Зелена книга“ се оказа големият победител и по време на наградите на американската Гилдия на продуцентите. Лентата, режисирана от Питър Фарели, грабна отличието за „най-добър филм“, като по този начин продължава да гради резюмето си и за предстоящите оскари. Отличията на холивудските продуценти са смятани за солиден индикатор за победа в топ категорията на наградите на Американската филмова академия. Досега изборът на гилдията и киноакадемията е съвпадал в 20 от 29 случая, в това число и миналата година, когато и двете организации отличиха като най-добър филм \"Формата на водата\". Сред заглавията, които също се бориха за приза на продуцентската гилдия в САЩ, бяха още „Рома“, „Роди се звезда“, „Черната пантера“, „Черен в клана“, „Бохемска рапсодия“, „Вице“, „Безумно богати азиатци“ и др. Припомняме, че именно „Зелена книга“ се разписа с най-много награди и на тазгодишната церемония на Асоциацията на чуждестранните журналисти в САЩ. Продукцията грабна отличията за най-добър филм (мюзикъл или комедия), най-добър сценарий и най-добър актьор в поддържаща роля в лицето на Махершала Али.", "date": "2019.01.20", "title": "“Зелена книга“ е най-добрият филм за 2018 г. и според Гилдията на продуцентите"}
{"url": "https://www.monitor.bg:443/bg/a/view/sa-sht-veche-mesec-v-zadynena-ulica-155028", "text": "Американският президент Доналд Тръмп предложи сделка по темата имиграция в опит да бъде сложен край на продължаващото вече 29 дни частично спиране на работата на федералната администрация, съобщи Ройтерс. В реч в Белия дом Тръмп предложи да бъде удължена закрилата на т.нар. \"мечтатели\" - млади имигранти, пристигнали незаконно в САЩ още като деца, както и за тези, които се ползват със статут на временна закрила. В замяна той настоява да се изпълни искането му да бъдат отпуснати тази година 5,7 милиарда долара за изграждането на стена по границата с Мексико. \"Днес съм тук, за да намеря изход от задънената улица, да предложа на Конгреса път за преодоляване на парализата на правителството и за уреждане на кризата по южната граница\", каза Тръмп. Малко преди словото на Тръмп, председателката на Камарата на представителите на американския Конгрес, демократката Нанси Пелоси, нарече в комюнике предложението \"неприемливо\" и добави, че не вярва то да събере необходимия брой гласове, за да бъде прието. Заради спора за стената между президента и контролираната от Демократическата партия долна камара на Конгреса, около една четвърт от американските правителствени програми бяха частично спрени, а 800 000 федерални работници бяха пуснати в отпуск или работят без заплащане от 22 декември. Ето какво предложи Тръмп в речта си: - 5,7 милиарда долара за разполагане на 370-километрова стоманена ограда по границата. - 800 милиона долара за технологии и кучета, обучени да откриват наркотици. - Наемане на допълнителни 2750 гранични и други служители. - 563 милиона долара за финансиране на съдилищата, в които се водят дела, свързани с имиграцията, както и наемането на 75 нови съдии. - Тригодишна правна закрила за т.нар. \"мечтатели\" - около 700 000 имигранти, влезли в страната незаконно, когато са били деца. - Удължаване с три години на разпоредбите за лицата, позващи се със статут на временна закрила - около 300 000 души от страни, засегнати от въоръжени конфликти, природни бедствия или други проблеми.", "date": "2019.01.20", "title": "САЩ вече месец в задънена улица "}
{"url": "https://www.monitor.bg:443/bg/a/view/snimat-nov-detski-film-vdyhnoven-ot-izobretenijata-na-tesla-155029", "text": "След успеха на българската детска лента \"Случаят Кюри\" и най-вече заради положителната оценка на малките зрители, екипът който стои зад нея вече работи по следващ детски филм - „Случаят Тесла“. Той е втори от замислената трилогия и вече е готов на сценарно ниво. Главните роли отново са поверени на чаровните Зорница Иванова (Рая) и Мартин Паунов (Тони) и отново науката е в центъра на сюжета. Режисьорът Андрей Хадживасилев е категоричен, че ще запази позитивния поглед към нея като образователен елемент. \"В последната година българското детско кино най-сетне се съживи с няколко нови заглавия, надявам се това да е трайна тенденция, а не моментна мода. Затова нашият екип продължава да работи усилено в тази посока, защото детската публика заслужава най-голямо внимание.\" споделя режисьорът Андрей Хадживасилев. Новата лента ще намери главните герои малко пораснали. Тони и Рая са вече на 10 години и усещат първите любовни трепети. Малкият изобретател е силно вдъхновен от Никола Тесла и разработва уред за синтез на безжично електричество, за да разреши световната енергийна криза. За негово разочарование се налага да замине на лагер, но кани приятелката си и съседка Рая, която приема с радост, защото за пореден път е изоставена от вечно пътуващите си родители. Оцеляването сред природата съвсем няма да е единственото препятствие, което очаква Тони. Главатарят на местните скаути Виктор ревнува от него, решава да провали научните му опити и да спечели сърцето на Рая, докато тя разплита загадката за тайнствен върколак, бродещ в гората. Съвсем скоро започват кастингите за новите детски роли. Оригиналният сценарий е на Виктория Иванова, а продуценти отново са Пламен Йорданов и Андрай Хадживасилев. Стартът на трилогията - “Случаят Кюри”, спечели наградата за „Най-добър детски филм” на VI Международен Филмов фестивал „Славянска приказка”, откри украинския детски международен фестивал за кино, театрално и телевизионно творчество \"Златен Ключ\" 2018, участва на фестивали в Армения и Чехия и му предстои да бъде представен на филмов форум в Индия. Пред малкия екран събра близо половин милион зрители, а последно беше прожектиран по случай откриването на Пловдив като Европейска столица на културата и Деня на българското кино.", "date": "2019.01.20", "title": "Снимат нов детски филм, вдъхновен от изобретенията на Тесла"}
{"url": "https://www.monitor.bg:443/bg/a/view/gerb-se-sybira-na-predizborna-sreshta-155013", "text": "ГЕРБ ще проведе Национална предизборна среща. Форумът ще се състои в зала 3 на НДК в София. В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. На Националната предизборна среща ще бъде обявена пълната хронограма на всички събития на ПП ГЕРБ до края на 2019 година. На форума ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.20", "title": "ГЕРБ се събира на предизборна среща "}
{"url": "https://www.monitor.bg:443/bg/a/view/shumenci-otnovo-na-protest-sreshtu-vinetkite-155014", "text": "Жителите на кв. „Макак“ в Шумен излизат на протест за втори път. Решението е взето на проведеното общоквартално събрание. Организираното недоволство ще се проведе по обяд, от 12.00 до 13.00 часа, на пътя София-Варна, в района на кръговото кръстовище за „Макак“, както го направиха и в събота, съобщава Радио „Фокус“. Недоволството им е срещу изискването за винетки, за да пътуват до Шумен. „В личните карти на хората от квартала в адресната регистрация е посочен град Шумен, а не „Макак“. Нямаме вина за това, че пътуваме от квартала до Шумен по републикански път. Нека ни осигурят алтернативен път до града, за който да не плащаме винетки, или да не ни изискват такива по настоящия участък“, е коментирала Елка Александрова от организаторите на протеста. Предстои казусът да бъде обсъден на заседанието на Общинския съвет на 31 януари. Иван Капралов, омбудсман на Шумен, който е присъствал на общокварталното събрание, е поел ангажимент да постави питанията на хората по време на сесията. Преди дни и кметът на Шумен Любомир Христов посочи, че ще поиска решение на Общинския съвет. Общината ще трябва да поеме поддръжката на двете пътни отсечки, която е около 600 000 лв. годишно, за да отпадане изискването за винетки до „Макак“ и „Мътница“.", "date": "2019.01.20", "title": "Шуменци отново на протест срещу винетките"}
{"url": "https://www.monitor.bg:443/bg/a/view/tereza-mej-s-nov-plan-otnosno-sdelkata-za-brekzit-155032", "text": "Тереза Мей планира да сключи двустранен договор с ирландското правителство, който да позволи да отпадне спорната мярка за ирландската граница от сделката с ЕС за Брекзит. Това пише в. \"Сънди таймс\", който се позовава на сътрудници на британския премиер, предаде Ройтерс. Според източниците такъв договор ще помогне да се преодолее съпротивата срещу плана за Брекзит на бунтовниците в Консервативната партия и на Демократичната юнионистка партия (ДЮП), която подкрепя правителството на малцинството на Мей. Много консерватори и ДЮП са против разпоредбата в сделката по развода, която според ЕС е гаранция, че няма да има твърда граница между Република Ирландия и Северна Ирландия. В същото време основната опозиционна сила във Великобритания, Лейбъристката партия, обеща да продължи да настоява за предсрочни парламентарни избори с цел излизане от задънената улица за Брекзит. Тя също така остави отворена възможността да подкрепи нов референдум за членството на страната в Европейския съюз. Във вторник британският премиер консерватор Тереза Мей претърпя съкрушително поражение в Камарата на представителите, която отхвърли с голямо мнозинство договореното от нея споразумение за Брекзит. На следващия ден долната камара на британския парламент все пак отхвърли внесения от лейбъристите вот на недоверие срещу Мей.", "date": "2019.01.20", "title": "Тереза Мей с нов план относно сделката за Брекзит"}
{"url": "https://www.monitor.bg:443/bg/a/view/pytuvame-bez-taksa-za-tajland-do-april-155017", "text": "Тайландските власти удължиха срока, в който чужденци могат да посетят страната, без да плащат задължителната туристическа такса от 2 000 тайландски бахта (55 евро), съобщават от сайта traveldailynews.asia. Тази година безпроблемното влизане ще продължи до 30 април. В края на миналата година правителството на Тайланд реши да премахне таксата като начин да привлече повече туристи. Това „опростяване“ на дълга бе раздадено на 21 държави, сред които Андора, България, Кипър, Етиопия, Фиджи, Литва, Малта, Украйна, , Румъния, Тайван и други. Според тогавашните мерки отстъпката Заради очаквания ръст на туристи по време Китайската Нова година срокът бе удължен до края на април, предават от азиатския сайт. По думите на управителя на туристическата администрация в Тайланд Ютасак Супасорн продължението идва точно навреме, „Целта е да привлечем повече млади хора, които да се насладят на традиционната музика и танци“, коментира Супасорн, цитиран от traveldailynews.asia. За местните това е прекрасна възможност да прекарат повече време с близките си, а за туристите това е шанс да се насладят на традиционен Тайланд.", "date": "2019.01.20", "title": "Тайланд удължи пътуването без визи на територията си"}
{"url": "https://www.monitor.bg:443/bg/a/view/s-tajni-klienti-ch-ez-shte-ocenjava-kachestvoto-na-obslujvane-155016", "text": "За поредна година „ЧЕЗ Електро България“ АД ще възложи на независима организация да проведе проучвания от типа „таен клиент“, за да провери спазват ли се стандартите на дружеството за обслужване на клиенти. Тъй като ЧЕЗ Електро България е лицензиран търговец на електрическа енергия, доставчик от последна инстанция и краен снабдител, качеството на предоставяните услуги е приоритет за компанията, съобщиха от пресцентъра на дружеството. Освен върху ефективността и качеството на работата, проучването акцентира и върху спазването на корпоративните стандарти при предоставяне на услуги в центровете за обслужване на клиенти, на информационната телефонна линия и имейл като канали за комуникация с потребителите. През 2018 г. на информационната линия на „ЧЕЗ Електро България“ АД, достъпна на номер 0700 10 010, са постъпили 243 337 обаждания. 91% от тях са към оператор и са приети до 25-тата секунда. Средната продължителност на разговорите е 02:41 минути – време, за което клиентите получават обслужване и исканата информация. В над 98 % от случаите клиентският въпрос се решава при първия контакт. В 77,1 % от обажданията е търсена информация, свързана със задължения, срокове и места за заплащане на сметките. Потребителите използват телефонно обаждане и за да се информират за предлаганите от ЧЕЗ услуги, както и да заявят използването им. Най-често заявяваната услуга по телефона е „проверка на сметка“. През изминалата година броят на приетите заявления за проверка на сметка надвиши 57 000. През 2018 г. чрез него са обслужени над 11 700 клиентски искания по мейл. На 98 % от имейлите се отговаря до 24 часа от получаването им. Най-често клиентите използват имейла, за да получат информация за електронна фактура, отразяване на плащане, проверка на сметка и информация за необходими документи за заявяване на услуги на дружеството.", "date": "2019.01.20", "title": "С тайни клиенти ЧЕЗ ще оценява качеството на обслужване "}
{"url": "https://www.monitor.bg:443/bg/a/view/probacija-za-uchitelka-bila-s-prychka-decata-155015", "text": "Заради малтретиране на деца учителка получи пробация и порицание. Педагогът от бившето Помощно училище в Шумен е с наказанието заради доказани случаи за бой с пръчка и шамари. Центърът за специална образователна подкрепа е мястото, където се е развила агресията над децата. След сигнал до директора Мария Пенева се стига до разплитането на случая.   \"След подаден сигнал от родител за насилие над детето му, разпоредих проверка и така започна разследването, като първо вътрешно разследване, а после материалите бяха дадени на компетентните органи\", каза Пенева в интервю за Нова ТВ. След проверката се е установило, че в действителност е имало физическо насилие. \"Насилието е прилагано спрямо пет деца в различни периоди от време, които са документирани във видеозаписите. Учителката беше дисциплинарно уволнена след разследването\", добави Пенева.", "date": "2019.01.20", "title": "Пробация за учителка, била с пръчка децата"}
{"url": "https://www.monitor.bg:443/bg/a/view/aleksandyr-aleksiev-stava-tatko-za-vtori-pyt-155026", "text": "Звездното семейство на Александър Алексиев и Яна Титова ще се увеличи с още един член. Актьорите ще се сдобият с второ дете съвсем скоро, а според предположенията на лекарите то ще е момиче. сподели пред Нова тв Титова. Тя призна, че с екранният д-р Василев от „Откраднат живот“ и момиченцето им вече са се установили отново в България, след като семейството прекара няколко години в странство в Англия. Свободата да говори собствения си език и да жонглира с няколко ангажимента наведнъж са нещата, които притеглили Титова обратно в родината. Междувременно равносметката й за миналата година е повече от положителна. Тя засне първия си пълнометражен филм „Доза щастие“, чиято премиера пък се очаква да се състои към края на 2019 г. Действието ще се развива през 90-те години, когато наркотиците започват да стават широко достъпни в България. Киноразказът ще представи битката на Весела Тотева със зависимостта в продължение на осем години. Интересен факт е, че в нейната роля пред камерата застава дъщеря й Валентина Каролева, завършила актьорско майсторство в Лондон. С участие в проекта ще се разпишат и Димитър Николов („Безкрайната градина“, „Христо“) и самият Алексиев.", "date": "2019.01.20", "title": "Александър Алексиев става татко за втори път"}
{"url": "https://www.monitor.bg:443/bg/a/view/pytna-policija-i-stolichnija-inspektorat-s-obshti-proverki-zaradi-mrysnija-vyzduh-155019", "text": "На Околовръстното шосе „Пътна полиция“ и Столичният инспекторат ще извършват извънредни проверки на  започват от днес заради мръсния въздух в София. От Столичната община призовават гражданите да използват градския транспорт и да ограничат употребата на лични автомобили, които са с по-нисък стандарт от Евро 5. Призовават се и хората, използващи твърдо гориво за битово отопление да преминат, при възможност, към алтернативно отопление.", "date": "2019.01.20", "title": "Пътна полиция и общината с общи проверки заради мръсния въздух"}
{"url": "https://www.monitor.bg:443/bg/a/view/tesla-veche-shte-prodava-modelite-si-i-v-evropa-155020", "text": "Компанията на Илън Мъск получи одобрение да продава Model 3 на европейска територия, предават от нидерландската Държавна служба по пътен контрол, цитирана от Bloomberg. Само преди седмици шефът на „Скучната компания“ пусна туит, с който каза, че до 2020 г. Tesla ще превземе Европа, а зарядните станции за електромобилите ще бъдат разположени по всички пътни артерии на Стария континент. Жителите и последователите в различните страни очакват с нетърпение да видят как технологичният гений изпълнява още едно от своите обещания, дадени в социалните мрежи. Това обаче може да се случи доста по-рано, отколкото те предполагат. и както стана в САЩ, първите продажби ще са за модела с батерия за дълги разстояния, чиято цена започва от 54 хил. долара. Осъществяването на тази стъпка е ключов приоритет за Мъск, който няколкократно посочи, че не се притеснява от федералния данъчен кредит, наложен на компанията от властта. В писмо към акционерите през третото тримесечие Мъск сподели, че пазарът на премиум седан със средни размери в Европа е два пъти по-голям в сравнение със същия сегмент в САЩ.", "date": "2019.01.20", "title": "Tesla вече ще продава моделите си и в Европа"}
{"url": "https://www.monitor.bg:443/bg/a/view/17-godishen-e-namushkan-v-razgrad-zaradi-momiche-155021", "text": "Момче на 17 години от Исперих е било намушкано с нож от 22-годишен младеж. Случаят е от 18 януари, когато в Градския парк в Разград, около 23.50 часа, при скандал между двамата по-големият е извадил нож и е наранил другия. Нанесени са порезни рани по ръцете и корема на момчето. Впоследствие извършителят е избягал и се е укрил във Варна, съобщават от Областната дирекция на МВР.  По първоначални данни причина за скандала между двамата е момиче. Пострадалият е настанен в разградската болница с опасност за живота.  Със съдействието на полицейски служители от Варна беглецът и приятелката му са задържани и приведени в полицейското управление в Разград. Работата по случая продължава, допълват от полицията.", "date": "2019.01.20", "title": "17-годишен е намушкан в Разград заради момиче"}
{"url": "https://www.monitor.bg:443/bg/a/view/grigor-dimitrov-aut-ot-australian-open-sled-220-minutna-bitka-155012", "text": "След драматична битка Григор Димитров отпадна в четвъртия кръг на Australian Open. Американецът Франсис Тиафо срази българина със 7:5, 7:6 (6), 6:7 (1), 7:5 и се класира за първия си четвъртфинал в турнирите от Големия шлем. Българинът имаше две победи от два мача в битките с американеца, който днес става на 21 години, но стари слабости във важни психологически моменти му попречиха да го преодолее за пореден път, въпреки че се бореше през цялото време. Така Гришо пропусна шанса да стигне 1/4-финал, където щеше да играе с победителя от Рафаел Надал - Томаш Бердих, които в момента са на корта. Двубоят продължи 220 минути, американският тенисист игра изключително агресивно, взимаше много рано топката и доминираше в голяма част от разиграванията. Димитров успя да се противопостави и можеше да стигне поне до пети сет, но пропусна твърде много възможности.", "date": "2019.01.20", "title": "Григор Димитров аут от Australian Open след 220-минутна битка"}
{"url": "https://www.monitor.bg:443/bg/a/view/crazy-cap-prechistva-vodata-155018", "text": "Измиването на термос или бутилка за вода за многократна употреба, от вътре, може да бъде доста трудно, поради което тези съдове може и да не са толкова чисти. Капачката CrazyCap е предназначена непрекъснато да убива микробите, като заменя съществуващата капачка на бутилката или термоса и излъчва ултравиолетовата светлина във водата. Може дори да пречисти водата, събирана по време на преход в гората. CrazyCap е разработена от стартиращата компания Microlyscs, която твърди, че капачката е подходяща за повечето бутилки и термоси с тип „cola” резба. Съобщава се, че излагането на UVC лъчи, трябва да убие до 99.999% от всички бактерии, вируси, плесен или водорасли, които се намират във водата. Освен това, светлината се включва автоматично през целия ден, за 20 секунди на всеки два часа, за да се премахнат микробите, които може да са попаднали във водата при пиене. Сензор в CrazyCap разбира, кога капачката е завинтена, така че светодиодът няма да се включи, когато не се използва. CrazyCap в момента набира средства за производство в Kickstarter. Срещу $ 38, желаещите може да получат пречистващата капачка, когато и ако достигне производство. Планираната цена на дребно ще е $ 95.", "date": "2019.01.20", "title": "CrazyCap пречиства водата"}
{"url": "https://www.monitor.bg:443/bg/a/view/vremeto-toplo-no-oblachno-sys-slabi-valeji-155011", "text": "Днес времето ще се задържи предимно облачно и на отделни места ще превали слаб дъжд, в северозападните райони - дъжд и сняг. В Източна България и по долината на Струма ще духа слаб юг-югоизточен вятър. Максимални температури предимно между 3° и 8°. Това сочи прогнозата на НИМХ. Атмосферното налягане е близко до средното за януари - слабо ще се понижи. Над планините ще бъде предимно облачно, на отделни места със слаби превалявания от сняг. Ще духа умерен до силен югозападен вятър. Максимална температура на височина 1200 метра около 3°, на 2000 метра – около минус 2°. Над Черноморието ще бъде предимно облачно, почти без валеж. Ще духа слаб юг-югоизточен вятър. Максималните температури ще бъдат между 8° и 10°. Температурата на морската вода е 6°. Вълнението на морето ще бъде 2-3 бала. Днес слънцето ще изгрее в 07:52 часа и ще залезе в 17:23 часа. Продължителност на деня 09:30 часа. Луната ще изгрее в 16:38 часа и ще залезе в 07:01 часа. Осветеност на диска в 0h UT %. Фаза на луната: пълнолуние.", "date": "2019.01.20", "title": "Времето: Топло, но облачно със слаби валежи"}
