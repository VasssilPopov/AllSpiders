{"url": "https://www.monitor.bg:443/bg/a/view/kabinetyt-gotvi-podkrepa-za-orban-144758", "text": "Правителството започва процедура по изготвяне на позиция, че България не подкрепя искането на Брюксел за санкции срещу Унгария. МС е приел единодушно предложението на вицепремиерите Красимир Каракачанов и Валери Симеонов и екоминистъра Нено Димов. Будапеща може да загуби гласа си в ЕС заради критики, че премиерът Виктор Орбан нарушава основни европейски принципи и ценности. Преди дни ЕП гласува започване на процедурата след доклад на евродепутата от Зелените Джудит Саргентини. Според ОП решението е прокарано тенденциозно по идеологически причини и нарушава суверенитета на страна-член на ЕС. \"Както днес това се прокарва срещу Унгария и има опити подобни решения да бъдат взети срещу Полша, утре по някакъв повод, ако щете дори и за джендърската конвенция, някой може да предложи подобно решение да бъде гласувано и срещу България\", коментира Каракачанов. По думите му тази репресивна акция не почива на аргументи и представлява наказание заради отказа Унгария да приеме бежанци.", "date": "2018.09.19", "title": "Кабинетът готви подкрепа за Орбан"}
{"url": "https://www.monitor.bg:443/bg/a/view/sofija-posreshta-prez-noemvri-mejdunaroden-forum-za-ustojchiv-jilishten-sektor-144757", "text": "На 15 и 16 ноември в Зала 6 на НДК ще се проведе международен форум на високо равнище с участието на експерти от Икономическата комисия на ООН за Европа, Програмата на ООН за населените места - UN-Habitat, Министерството на регионалното развитие и благоустройството и бизнеса, посветено на възможностите за насърчаване развитието на устойчив жилищен сектор. Събитието под надслов \"Моят град, моят дом, моят бизнес - технология, политики, регулация и международен опит\" е инициирано и организирано от Национално сдружение „Недвижими имоти“ (НСНИ) в партньорство с МРРБ, ООН и UN-Habitat и е подкрепено от ключовите камари и браншови организации и компании в сферата на недвижимите имоти, строителство, проектиране и предприемачество, общини, институции, висши учебни заведения. Форумът е част от поредицата уъркшопи на тази тематика под егидата на ООН, провеждани периодично в различни държави. Основни теми по време ще бъдат конкретните цели и приоритетни теми за България, свързани с Националната жилищна политика, кадастъра, поддръжката и управлението на сградния фонд, енергийната ефективност, паспортизацията, устойчивото развитие на населените места, заложени в международните стратегически документи 2030 Аgenda за устойчиво развитие и нейните цели SDG, the New Urban Agenda и Женевската харта на ООН за устойчива жилищна политика, Инициативата на UN-Habitat City Prosperity Initiative (CPI). Събитието се провежда под формата на уъркшоп с множество дискусионни панели, в които ще бъдат търсени и споделяни иновативен опит и най-добрите международни практики и политики по темите.", "date": "2018.09.19", "title": "София посреща форум на ООН за жилищна политика"}
{"url": "https://www.monitor.bg:443/bg/a/view/chinovnici-i-slujiteli-v-kolcentrove-boleduvat-naj-dylgo-144715", "text": "Дългите болнични стопили 217,7 млн. лв. от хазната за шест месеца. Това сочат данните на НОИ за първото полугодие на 2018г. Общият брой на обезщетенията бил 1 157 903. Чиновници, служители в колцентрове, горски стопанства и ВиК дружества са сред най-дълго боледувалите, според статистиката. За един болничен лист може да са дадени няколко компенсации, обясняват експертите. Те били изплатени за 7 173 567 дни, което означава, че средно на ден родните работници са получавали по 30 лв. Сумата, за тези които са боледували поне месец набъбва до 638 лв. Болничните се равняват на 80% от дохода, на който се осигуряват служителите. Сметките показват, че средната заплата, която получават боледуващите е 797 лв.", "date": "2018.09.19", "title": "Чиновници и служители в колцентрове боледуват най-дълго (ТЕМАТА)"}
{"url": "https://www.monitor.bg:443/bg/a/view/kontrabandata-na-cigari-padna-do-4-7-144759", "text": "Рекордно ниското ниво от 4,7% на контрабанда на цигари отчетоха властите за второто тримесечие на годината. Данните, получени по метода на анализ на сбрани от кошчета и улици празни опаковки, бяха представени на пресконференция, на която присъстваха премиерът Бойко Борисов, главният прокурор Сотир Цацаров и гостуващият по негова покана прокурор на Бавария Рейнард Рьотле, както и вътрешният министър в оставка Валентин Радев и финансист номер 1 Владислав Горанов. „Главният секретар го няма, защото утре става министър и днес е цивилно лице\", уточни шеговито премиерът, когато представяше присъстващите пред Рьотле. Отчетеното у нас ниво на незаконните цигари е и най-ниското в целия ЕС, посочи Борисов, след като похвали властите за добре свършената работа. Според данните дори в градове у нас, в които преди е имало високо ниво на разпространение на контрабандни цигари, сега са били отчетени изключително ниски нива. Пример за това е Свиленград, където миналата година процентите са били 44%, а при последното проучване вече са едва 10%. Най-много контрабандни цигари са засечени на пазара в Хасково – 15,3%. Като цялото обаче, тенденцията у нас е нивата на нелегалните тютюневи изделия да падат. коментира премиерът и допълни, че ще се направи всичко възможно ниските проценти да се запазят и през следващите месеци. „Резултатите на България наистина са много впечатляващи“, констатира от своя страна главният прокурор на Бавария. По думите му, контрабандата на цигари е огромен дял от организираната престъпност и това не е нещо непознато и за Германия. „За да има успех в тази област, е много важно да си сътрудничат всички заинтересовани лица“, посочи още той. По повод сътрудничеството на властите от страните в ЕС, премиерът Борисов пък обясни: „Направихме изключително успешни реализации в чужбина с Европол и партньорски служби. Там изпращаха български работници и български заготовки - тютюн, консумативи. В Испания направихме няколко реализации – огромни фабрики за милиони евра, арестувани българи и испанци разбира се. От 2015 г. 16 фабрики в Европа са реализирани по международния обмен и двустранното сътрудничеството между службите“. По думите му, работата по последните реализации, които бяха направени с нелегалните фабрики у е продължила повече от година и половина. „Оказа се, че работят изключително конспиративно. Докарват работници от Молдова, от Украйна, за 2 седмици те не излизат - вътре им е оборудвано, там спят, ядат спортуват. Работят много конспиративно и после ги връщат“, обясни Борисов за схемата на контрабандистите. Той уточни, че към всяка една от реализациите на властите присъства и прокурор, който да участва в разследването, така че да се съберат по-добре доказателства. коментира Борисов и допълни, че властите работят по същия начин и срещу контрабандните алкохол, горива, меса и захарни изделия. По думите му, когато парите от контрабандата се вкарват в бюджета, това е директен удар срещу корупцията. „Мога да уверя, че с главния прокурор ще проявим все такава воля. Действително, това не им харесва на олигарсите. Виждате - веднага се разбушуваха и почнаха да правят проблеми, защото когато се конфискуват „Майбах“ и „Ролс-Ройс“ - и това е болезнено, но в същото време тези пари могат да отидат за образование, здравеопазване, за нашите програми. Така че всеки да спазва закона“, категоричен бе Борисов.", "date": "2018.09.19", "title": "Контрабандата на цигари падна до 4,7%"}
{"url": "https://www.monitor.bg:443/bg/a/view/spirat-privatizacijata-na-sortovi-semena-elit-144760", "text": "Проект за промяна на Закона за приватизация и следприватизационен контрол беше одобрен от правителството днес, Законопроектът предвижда промяна в списъка на търговските дружества с повече от 50 на сто държавно участие в капитала или обособени части от тях. Министерство на земеделието, храните и горите иска спирането на процедура по приватизация на търговското дружество „Сортови семена - Елит“ ЕАД., съобщиха от пресслужбата на МС. Според авторите на предложението така държавата ще може чрез дружеството да провежда собствена политика в семепроизводството, особено по отношение на структурообразуващи култури - зърнени, житни и технически. В съобщението се изтъква, че тези култури имат стратегическо значение за всяка икономика и формират основния дял от износа на земеделска продукция в България. Тази група култури изисква голям обем посевен материал, както и адаптиране на сортовете към местните условия. Агроминистерството планира да запази „способността за намеса в производството и пазара на семена при необходимост, например за регулация на цените“. Министерството е едноличен собственик на капитала на дружеството.", "date": "2018.09.19", "title": "Спират приватизацията на „Сортови семена - Елит“"}
{"url": "https://www.monitor.bg:443/bg/a/view/v-porochnija-kryg-na-nadcakvaneto-144747", "text": "Преди време четох една история, която първо ми прозвуча като виц. Само че се оказа реална случка. Става дума за испански държавен служител, който не работел в продължение на 15 години, защото непрекъснато излизал в болничен. Какво всъщност направил хитрецът? През 2003 година мъжът излязъл в болнични, които продължили до отпуската му. След изтичане на полагаемата му почивка обаче, представил нов болничен лист. И така цели 15 години. През 2011 година обаче в страната влиза в сила закон, според който, за да излезеш повторно в болнични, трябва да си работил най-малко шест месеца. Въпреки това той не пожелал да се върне на работа и със съдебно решение най-сетне бил уволнен. Та както се казва, на всеки тарикат му се намира цаката. Пък и дори да е късно. Испания съвсем не е единствената страна, която е имала проблем с дългите болнични. У нас дори имаше период, в който това се превърна в бич за икономиката ни. По последни справки дългите болнични на българи са стопили 217 млн. лева от хазната и то само за половин година. Успокоението е, че издадените листове са по-малко в сравнение с миналата година, но това е само засега. Защото все пак до края на 2018-а има време. Да не говорим, че в тази статистика не влизат почивните дни през септември, които обикновено имаме навик да си удължаваме сами. Нали почивката все не ни стига, та затова и обичахме да си сливаме празниците. Дори проучване показва, че всеки десети слива отпуската си с болничен. Е, не за 15 години, както е случаят с испанския държавен служител, но явно и за българина това е запазена марка. Особено за чиновниците, които имат най-голяма полза от това. Що се отнася до частните фирми, там положението е „те ни лъжат, че ни плащат, ни пък, че работим!“ Така че общо взето у нас в болничен излиза този, който може да си го позволи. В някои страни например е прието ако отсъстваш до два дни от работа по болест, да не се представя документ. И, разбира се, тези дни се заплащат от работодателя. У нас обаче въпросът с изплащането на болничните периодично се повдига в обществото и вълнува особено май най вече работодателите. Просто те винаги се чувстват ощетени. Ощетен се чувства и служителят, на когото все му се струва, че му плащат малко и никога почивката не му е достатъчна. Затова и се опитва да хитрува – най вече като си удължи чиновническата отпуска. И така попадаме в един порочен кръг на надцакването. Вярно е, че бяха взети мерки, за да се пресекат фалшивите болнични. Но няма как да се следи всяко джипи и да сме сигурни дали някой наистина е боледувал. Всичко е до собствената ни съвест. Но докато някой продължава да хитрува, бизнес и служители няма да са партньори, а врагове.", "date": "2018.09.19", "title": "В порочния кръг на надцакването"}
{"url": "https://www.monitor.bg:443/bg/a/view/nad-24-mln-kasovi-belejki-registrirani-v-lotarijata-na-nap-144761", "text": "Над 24 милиона касови бележки са регистрирани до този момент за участие в надпреварата за 50 000 лв. във втория сезон на лотарията с касови бележки на НАП. Големият победител ще стане ясен на 10 декември. Данните, които трябва да бъдат въведени за участие, са стойността на покупката, и датата и часа, в който е издадена касовата бележка. От НАП обясняват, че няма ограничения за минимална или максимална стойност на покупките. Фискалните бонове, записани в играта досега, са на обща стойност 333 млн. лв. Средно от старта на лотарията един участник регистрира по около 340 касови бележки. Най-активни са участниците от Видин - със средно регистрирани по 418 фискални бона на човек, както и в Ямбол - с по 416 бележки. Следващата седмична награда ще бъде изтеглена в почивния 24 септември. Късметлията ще получи чисто нов телевизор. Месечният победител с награда от 2000 лв. ще бъде определен на 15 октомври. В данъчната лотария имат право да участват всички български граждани, които са навършили 14 години и регистрират фискалните си бонове в интернет.", "date": "2018.09.19", "title": "Над 24 млн. касови бележки регистрирани в лотарията на НАП"}
{"url": "https://www.monitor.bg:443/bg/a/view/radev-podpisa-ukaza-za-marinov-glasuvat-rokadite-v-ms-utre-obzor-144756", "text": "Държавният глава Румен Радев подписа указа за освобождаването на Младен Маринов от поста главен секретар на МВР. Така днес бе дадена зелена светлина за рокадите в кабинета, които ще бъдат гласувани от парламента утре, след като предложените от премиера Бойко Борисов проекторешения за смяната на общо трима министри бяха внесени в НС късно следобед във вторник. По-рано вчера от \"Дондуков\" 2 съобщиха, че в президентската институция са внесени необходимите документи в съответствие със съгласувателната процедура. Именно спор около изпълнението й между Радев и управляващите, според които ставало дума за формалност, забави с повече от седмица указа за Маринов, който бе номиниран за вътрешен министър. Вече бившият главен секретар на МВР трябва да замени на поста Валентин Радев. Той подаде оставка заради катастрофата със 17 жертви край Своге заедно с министрите на транспорта и на регионалното развитие и благоустройството Ивайло Московски и Николай Нанков, за наследници на които пък бяха предложени Росен Желязков и Петя Аврамова. „Благодаря на Вальо Радев за времето, в което беше министър, за волята, усилията. Има и такива моменти, когато се поема Връщайки се в парламента с останалите, максимално да подпомагат МВР и всички останали структури”, коментира вчера Борисов, който изрази задоволство от издадения президентски указ. По думите му, независимо от това кой е начело на МВР, политическата воля за действие ще остане. „Действително не им се харесва на олигарсите. Виждате, веднага се разбушуваха и почнаха да правят проблеми, защото когато се конфискуват „Майбах” и „Ролс-Ройс”, това е болезнено”, изтъкна премиерът и добави, че тези пари могат да бъдат вложени в образование или здравеопазване. Темата за подписания най-после указ коментира и шефът на депутатите от ГЕРБ Цветан Цветанов. Той констатира, че съветниците на президента са тези, които му дават „хард идеи” и именно затова той търсел конфронтация с правителството. „Сагата вече приключи. Разумът надделя”, не скри задоволството си и Цветанов. Въпреки това той разясни, че Валентин Радев е изпратил към „Дондуков“ 2 като този на МС от 10 септември. Заместникът на Борисов в ГЕРБ подчерта, че няма закон, който да изисква тази съгласувателна процедура при освобождаването на главния секретар на МВР. „Има подзаконов акт на МС за съгласуване при назначаването\", уточни той. Цветанов бе категоричен, че трябва да има уважение между институциите, но за пореден път не спести критики по адрес на президента, който по думите му избрал този тон. От своя страна соцдепутатите, които няма да подкрепят промените в състава на правителството, заявиха, че е работа именно на президента да подписва укази и да решава кога точно да прави това. Лидерът на ДПС Мустафа Карадайъ също потвърди позицията на партията срещу рокадите. Шефът на парламентарната група на „Обединени патриоти“ Волен Сидеров на свой ред заподозря, че началникът на кабинета на Борисов - Румяна Бъчварова, саботира министър-председателя. По думите му позицията, която заема тя, е важна и през нея минават назначенията включително и кадровите. Той изтъкна връзките на Бъчварова с кръга „Капитал”, визирайки статиите срещу Александър Манолев, който оттегли номинацията си за транспортен министър, преди управляващата коалиция да се спре в крайна сметка на Росен Желязков. „Някои от ударите срещу правителството, включително бламирането на Манолев, дойдоха от приближени до шефката на кабинета. Дали има пряка връзка или умисъл, не мога да коментирам. Но някак си не е логично роднините на шефа на кабинета да са в противниковия лагер и да правят такива провокации”, аргументира се лидерът на „Атака“, чиито колеги заедно с депутатите от ГЕРБ ще подкрепят единодушно назначенията на новите министри, а само тези от НФСБ ще гласуват против оставките на досегашните. В допълнение Сидеров обрисува ситуацията така: - Трайков, Дянков, Плевнелив, а сега няма и търси реванш. Това е кръг, това не е сайт, не е медия. Да има такава обвързаност, за мен е конфликт на интереси.“", "date": "2018.09.19", "title": "Радев подписа указа за Маринов,  гласуват рокадите в МС утре (ОБЗОР)"}
{"url": "https://www.monitor.bg:443/bg/a/view/sa-sht-ni-predlaga-da-kupim-naj-novoto-pokolenie-f-16-144763", "text": "САЩ ще предложи на България да купи последната модификация на F-16 - блок 72, известна като Viper (V). Това стана ясно от изказване на Ранди Хауърд, директор за бизнес развитие в \"Локхийд Мартин\" във вторник вечерта. Тогава компанията представи модела в София. Кабинетът прие проект за купуване на 8 изтребителя. От \"Локхийд Мартин\" уверяват, че ще успеят да изпълнят изискванията на проекта на българското правителство. Джеймс Робинс, старши мениджър в компанията, обясни, че ще предложат всички необходими системи, симулатори и обслужване на самолетите до края на жизнения им цикъл. Той каза, че F-16V е самолет от четвърто поколение, но използва системи от пето поколение, които са на оборудване в F-22 и F-35. F-16V може да лети до 2045 г. и има живот от 12 000 часа. F-16 е най-разпространеният изтребител в света. Претърпял е множество модернизации и отговаря на всички критерии и стандарти на НАТО. Многоцелевият боен самолет е доказал многократно своите възможности във воденето на въздушен бой, нанасянето на удари по наземни цели и охрана на въздушно пространство на Алианса, известно в страните членки като Air policing. Именно този модел е и сред вариантите за модернизиране на родните ВВС, като за евентуалното закупуване на осем такива машини, страната ни е поискала цели четири оферти от различни държави. В момента 300 самолета от модификацията на F-16 пазят небето на Алианса над Европа и са в постоянно бойно дежурство.", "date": "2018.09.19", "title": "САЩ ни предлага да купим най-новото поколение F-16"}
{"url": "https://www.monitor.bg:443/bg/a/view/borisov-i-orban-trjabva-da-se-korigira-no-sme-protiv-sankciite-144762", "text": "България е против санкциониране на Унгария с отнемане на правото на глас на страната. В същото време обаче и тя трябва да се коригира в някои отношения. Това мнение изрази премиерът Бойко Борисов, който е в Залцбург за неформална среща на лидерите на ЕС за мигрантската криза. Преди старта й министър-председателят бе помолен да коментира информацията, че правителството започва процедура по изготвяне на позиция, че България не подкрепя искането на Брюксел за санкциите срещу Унгария. В отговор Борисов подчерта, че евродепутатите от ГЕРБ са гласували против санкции срещу централноевропейската страна, посочи също, че вицепремиерът Валери Симеонов е настоял на днешното заседание на кабинета, ако някой ден се стигне до решение за отнемане на правото на глас на държавата, България да се обяви срещу това наказание. Премиерът обаче изрично посочи, че това няма да се случи днес или утре. Подчерта също, че има неща в политиката на унгарския премиер Виктор Орбан, които не приема. „Аз съм категорично против затварянето на университети. Аз съм го казвал – трябва да направи в някои отношения корекции. В България водим може би най-твърдата политика, за мигрантите. Доколкото разбрах дори има питания в Европейския парламент защо връщаме мигранти на Турция“, обясни той, но допълни, че политиката ни е изцяло съобразена с правата на човека. На въпрос за отказа на Унгария да има хора от Фронтекс по границите й, пък обясни: „Всеки отговаря за собствената си страна. Знаете, ЕК даде 160 млн евро да се подсилят границите. Ние тогава поискахме и повече служители на Фронтекс. Не че нашите граничари не са способни и не са модернизирани с най-добрите джипове и каквото искате. За мен Фронтекс е повече да удостоверява спазването на правата на мигрантите и да отразяват в докладите си коя държава си спазва своите задължения към ЕС. Моята идеология в случая е, че всяка страна трябва да се стегне, да си направи инвестициите, както ние, да има политическа воля и да ограничи до минимум нелегалната миграция. Не виждам какво Виктор може да го тревожи да има офицери от Фронтекс, които да наблюдават тези процеси. Ако той се справя добре, ще има само аплодисменти“.", "date": "2018.09.19", "title": "Борисов: И Орбан трябва да се коригира, но сме против санкциите (ВИДЕО)"}
{"url": "https://www.monitor.bg:443/bg/a/view/ministyr-angelkova-razgovarja-v-bruksel-s-louri-evans-gen-direktor-na-vytreshen-pazar-industrija-predpriemachestvo-i-msp-v-ek-144764", "text": "Министърът на туризма Николина Ангелкова запозна еврокомисаря по регионална политика Корина Крецу с подготовката на заключителната конференция, с която ще завърши Българското председателство на Дунавската стратегия. Двете разговаряха в Брюксел по време на работното посещение на министър Ангелкова. Седмият годишен форум на Дунавската стратегия ще се проведе в средата на октомври в София, с което страната ще приключи едногодишното си председателство. Ангелкова разговаря в Брюксел и с Лоури Еванс - ген. директор на главна дирекция \"Вътрешен пазар, индустрия, предприемачество и МСП“ в Европейската комисия. Те коментираха резултатите и инициативите, свързани с развитието на туризма, които бяха обсъждани по време на българското председателство на Съвета на Европейския съюз. Бе обсъдено и предложението за създаване на карта със 100-те европейски туристически обекта, което бе представено от министър Ангелкова през февруари в София на конференцията \"Туризъм и икономически растеж\". Министър Ангелкова отправи официална покана към г-жа Еванс за участие в Международния конгрес на световните цивилизации и древните маршрути, който ще се проведе у нас в периода 14-16 ноември 2018 г. За втори път страната ни ще е домакин на международния конгрес, който се организира съвместно със Световната организация по туризъм (СОТ) към ООН и с участието на CNN. Г-жа Еванс изрази подкрепа за усилията на туристическата администрация у нас за привличане на повече туристи в страната и за гарантиране на качествен продукт. На срещата г-жа Еванс поздрави българското правителство за добрата организация и отличното представяне на страната ни по време на председателството на Съвета на ЕС. Двете се обединиха около идеята, че страните в Общността трябва да работят заедно за развитието на туризма, с цел запазване на статута на Европа като водеща туристическа дестинация в света и популяризиране на културните и историческите ценности на ЕС. Единодушни бяха и в убеждението си, че силен стимул за развитие на европейския туризъм ще бъде отварянето му към далечните пазари, като Китай, както и създаването на иновативни онлайн платформи и бизнес модели. Българският министър запозна домакина с отличните резултати, които постига страната ни в туризма през последните 3 г., както и с разнообразните възможностите за почивка в България. Тя добави, че от изключително важно значение насърчаването на туризма чрез европейски и национални политики, както и задълбочаването на сътрудничеството между всички заинтересовани страни на европейско, регионално, национално и местно равнище.", "date": "2018.09.19", "title": "Министър Ангелкова запозна еврокомисар Крецу с подготовката на заключителната конференция за българското председателство на Дунавската стратегия"}
{"url": "https://www.monitor.bg:443/bg/a/view/dyrvenata-mafija-ot-svoge-gyrmjala-s-kalashnik-po-svideteli-144746", "text": "Разбитата дървена мафия, действала в района на Своге, е гърмяла с автомат „Калашников“ по къщи на хора, които искали да подават сигнали срещу тях, както и по конкуренцията си. Това стана ясно от думите на наблюдаващия прокурор по делото срещу петимата задържани Ангел Кънев. Той определи групата, ръководена от директора на Регионалната дирекция по горите – Своге – Милко Христов, е била изключително опасна. Тя действала от 2014-а година, а парите, които изкарали само от началото на годината са 250 хил. лева. Това са доказаните средства, но от прокуратурата смятат, че те са още повече. Неофициалните данни сочат за до 20 хил. лева на ден, особено преди началото на отоплителния сезон В бандата участвал и директора на Държавното горско стопанство в Своге Петър Петров и двама горски стражари от стопанството. Петият участник пък е служител на Министерството на правосъдието и по-точно – надзирател. Четирима от тях вече са с обвинения, а до късно вечерта в сряда от специализираната прокуратура преценяваха дали да повдигнат обвинение и на петия участник, както и каква мярка да му поискат в четвъртък, тъй като „имал специфични семейни проблеми“. „Характерното е, че се предприемат действия за привличане към наказателна отговорност Това е поредният случай в последните 3-4 години, когато се предприемат действия по досъдебни производства с уникален предмет. Това дело е уникално по рода си в сегмента“, заяви по време на брифинг зам.-главния прокурор Иван Гешев. Той поясни, че се е стигнало до най-високото ниво и това е било целта. А не да се хванат 30 души, които се борят за хляба си срещу 20 лева на ден и да се снимат с тях. Гешев и колегите му дадоха още подробности за бандата, която „приела горския фонд като своя бащиния“. За незаконната сеч групата използвала фалшиви марки или такива на уволнени служители преди години. Бандата За да се имитира някаква дейност пък двама от членовете на бандата, които били на високи ръководни постове в дирекцията по горите и в горското стопанство, пък пишели актове на клошари. Според прокуратурата, по тяхно разпореждане се спирали случайни социално слаби и бездомни хора по селата, на които им се взимали данните и им се съставяли актове за административно нарушение. Освен, че намирали нищонеподозиращи граждани, с които да запълват статистиката за направени проверки, от групата разчиствали и по брутален начин всеки които искал да сече законно. „Изключително грубо и по безцеремонен начин премахват конкуренцията си“, допълни прокурорът, като заяви, че дори е имало За сериозността на намеренията им говорели и намерените над 8 касодетонатори, заради които се наложило екип от отряда за борба с тероризма да се намеси, за да ги обезвреди „Същите хора са използвали страх и принуда по отношение на местните хора. Разполагат с доста мащабна база“, посочи още прокурорът и допълни, че техниката там била изключително модерна и скъпа, а държавните предприятия можели само да си мечтаят за такава. Именно заради ценните придобивки членовете вече се разследват и от КПКОНПИ (Комисия за противодействие на корупцията и за отнемане на незаконно придобитото имущество). „Никой не може да докаже високия си стандарт на живот, както и от къде имат толкова скъпи придобивки“, допълни наблюдаващия прокурор. Зам.-шефът на ГДБОП Стоян Темелакиев също даде подробности за акцията. По думите му част от нелегалната дървесина е отивала във фабрика за пелети и в склад за дърва за огрев. Паралелно с това е продаван материал на частни лица.", "date": "2018.09.19", "title": " Дървената мафия от Своге гърмяла с калашник по свидетели"}
{"url": "https://www.monitor.bg:443/bg/a/view/nedelev-v-konflikt-s-fenovete-na-botev-144741", "text": "Нападателят на „Ботев“ (Пловдив) и националния отбор Тодор Неделев влезе в конфликт с привържениците на „канарчетата“, като дори намекна за раздяла с клуба. „Като си тръгна някой ден ще ви видя в кого ще се оглеждате, защото като „Ботев“ не бие: Тошко това, Тошко онова, а като бие „браво, вие сте най-големите!“. Това е много смешно от ваша страна, след 1-2 мача да ми говорите кой кво да направи... Слезте вие да играете като като сте по-добре!“, написа Неделев във Фейсбук. „На мен ми писна само да ви слушам глупостите... няма да си мълча тук някакви да ми говорят за футбол, където идват само да плюят отбора. Да си мълчат, коментирайте си другаде. Спокойно, като си тръгна, кажи на другите да се стегнат, няма да имаш проблеми с мен!\", добави Неделев, който е трансферна цел на ЦСКА и по всяка вероятност през зимата ще се присъедини към тима. В същото време ръководството на „Ботев“ пусна в продажба билетите за домакинството на „Лудогорец“ в неделя от 20 ч. Цените на талоните варират между 8 и 12 лв.", "date": "2018.09.19", "title": "Неделев в конфликт с феновете на „Ботев“"}
{"url": "https://www.monitor.bg:443/bg/a/view/asen-blatechki-i-bojko-krystanov-stavat-ubijci-v-pyzel-pohiteni-snimki-144738", "text": "Асен Блатечки и Бойко Кръстанов не могат да избягат от образите си на лоши момчета и за пореден път ще влязат в ролите на такива – този път за новия уеб сериал „Пъзел: Похитени“. Продукцията, която дава амбициозна заявка да е най-мащабната правена у нас, ще стартира на 3 октомври във Vbox7. Сюжетът на поредицата се завърта около група приятели, които стават неволни жертви на опасните престъпници Зак и Боби (в ролите са Блатечки и Кръстанов) и ситуацията излиза извън контрол. Програмистът Тони, в чийто обувки влиза младата надежда Антъни Пенев, номиниран за „Икар“ миналата година, и приятелите му Ира, Вал и Ади решават да прекарат петък вечер в ескейп стая. Но объркват адреса и попадат на сцена на истинско убийство. Там са пленени от Зак и Боби, които не могат да избягат от местопрестъплението преди да са отворили сейф с важни документи. В продължение на една нощ, Тони и приятелите му трябва да измислят как да спасят живота си, поемайки нетипични рискове и научавайки за себе си повече, отколкото биха желали. Антъни Пенев сподели, че получава страхотни съвети от Блатечки и Кръстанов по време на снимачния процес. Неговият герой - самоувереният програмист Тони, има отговор на всеки въпрос и готов план за всяка ситуация. В ролята на Ади - неговата екранна приятелка се превъплъщава чаровната Мария Сотирова. Тя е инструктор по сноуборд и сърф. споделя Александър Евгениев. Младокът играе Вал - чаровният и импулсивен най-добър приятел на Тони от детството. Мона Гочева пък влиза в ролята на актрисата Ира, която иска да бъде известна и често използва флирта като оръжие, за да постига целите си. Мона е любимка на публиката и добре позната от уеб форматите „Секс Лафче“ и „Не така, брат“. Специално участие в сериала има и легендарната българска куклена актриса Слава Рачева. За ролята си тя споделя, че е била истинско предизвикателство. добавя талантливата актриса.", "date": "2018.09.19", "title": "Асен Блатечки и Бойко Кръстанов стават убийци в „Пъзел: Похитени“ (СНИМКИ)"}
{"url": "https://www.monitor.bg:443/bg/a/view/petima-v-aresta-za-obira-v-rojenskija-izdirvat-oshte-dvama-obzor-144752", "text": "Обиск в дома на Стефан М., син на известен в миналото следовател от Сандански, прави в момента полицията заради обира в Роженския манастир. Общо петима вече са в ареста за екшъна в светата обител, като още двама се издирват – въпросният Стефан, както и известен иманяр от Сандански.   Във вторник вечерта петима нападатели с качулки нахлуха в Роженския манастир. Двама останали да пазят до манастирската порта, а другите трима с кирки в ръце изненадали божия служител отец Теофил в старинната черква. В края на деня отчето прибирал свещите и църковна утвар, когато бандитите го свалили на земята и му вързали ръцете и очите, запушили му и устата. Заплашили го да не издава звук, ако иска да е жив. Около 15-20 минути те по една от стените под иконите. Вероятно са търсили скрито в стената златно съкровище. От поколения се носят легенди в района, че в черквата е закопано имане. Грабителите взели телефона на отец Теофил, който се оказа, че е игуменът на Хаджидимовския манастир и за първи път е служил вчера в Роженския, защото е заместил игумена Епифаний. След нападението бандитите отпрашили с джип в неизвестна посока. Още същата вечер кметът на Сандански Кирил Котев пристигна в манастира и заедно с полицията се включи в разследването. Освен изкъртената дупка в стената полицаите не са открили други поражения и липси. „Свещеникът, който е замествал игумена, още е в шок. Иначе физически не е пострадал. Иконите са непокътнати, вероятно са търсили имане в стените на черквата. Засега няма данни да е откраднато нещо ценно, поне така ми казаха разследващите“, каза кметът Кирил Котев. „Сигналът е подаден в 20,47 минути. Престъпниците са разбили 11 от 20-те охранителни камери“, съобщи на брифинг шефът на РПУ Сандански Борис Щурков. Според полицейския шеф няма липсваща църковен утвар и икони, както и пари. С кирки е къртено от външната страна на стена на църквата, където е зазидан прозорец. е сигнализирал на игумена на манастира отец Епифаний, а той е подал сигнала към полицията. В отвора на разбитата стена на църквата не са открити следи от съкровище. Полицейският шеф не пожела да каже колко са били нападателите, за да не се попречи на оперативно-издирвателните дейности на полицията. Според него обаче има откраднати и църковни вещи, но не поясни какви, за да не се пречи на разследването. По неофициална информация при арестите са прибрани братята Бейнур и Неджет Исим. Те са от близкото с. Яворница. Неджет бил с прякор Бореца. Бейнур бил арестуван вчера преди обед в селото, а Неджет незнайно как се озовал в София, където също е бил задържан. Според хора от селото наскоро двамата братя били екстрадирани от Кипър със забрана да се връщат в страната и веднага влезли в схемите на иманярската мафия в района. Братята „Порше кайен“, който се издирва, и с който вероятно е извършено нападението, а другият „Фолксваген Туарег“. Те са уличени в подбудителство, а за ударна бригада били привлекли трима ученици от Сандански. Именно учениците завързали игумен Теофил, а братята започнали да къртят с кирки стената на църквата отвън. Има съмнение и за други замесени. Стана ясно, че преди 10 години единият от задържаните Н.И. е имал условна присъда за катастрофа с причинена смърт по непредпазливост. Междувременно от канцеларията на Неврокопска св. митрополия съобщиха, че заради следствените действия достъпът до манастира ще бъде ограничен за неопределено време.  ", "date": "2018.09.19", "title": "Петима в ареста за обира в Роженския, издирват още двама (ОБЗОР)"}
{"url": "https://www.monitor.bg:443/bg/a/view/studenti-vijat-opashki-za-obshtejitija-v-su-144742", "text": "За поредна година около касите до 42-ри блок в Студентски град се извиха дълги опашки от студенти за плащане на таксата си за общежитие. Част от възпитаниците на СУ „Св. Климент Охридски“ изкараха по половин работен ден, преди да си подсигурят покрив над главата за следващата година. Всеки от студенти прилага различна тактика, за да избегне дългото чакане. Едни се въоръжават с кафета и идват час-два преди да отворят касите, като така чакат не повече от 2-3 часа. „За втора година идвам към 6,30 и чакам касите да заработят. Към 9 вече бях минала и така не си губя целия ден и не ми се налага да си вземам отпуска“, обясни една от чакащите. Други пък поспиват малко повече, но „Дойдох 8 и нещо и опашката вече стигаше до детската градина, имам да чакам още час“, сподели друг от студентите. Около 11 и нещо опашката продължаваше да се вие до детската градина (б.а. - разстоянието от касите до детската градина се равнява на около 300 чакащи студенти). За лош късмет на чакащите в задния край на опашката предстоеше обедна почивка, което допълнително удължава времето. На 18 септември започва настанителната кампания за горен курс, като всеки факултет е разпределен на определена дата, за да няма големи струпвания и опашки на касите. Така на първия ден трябваше да отидат студентите от юридическия, историческия и Факултета по химия и фармация, а днесбе ред на тези от Факултета по класически и нови филологии, физически и Журналистика и масова комуникация. В още четири дни до 26 септември са разпределени и останалите факултети. Един от основните проблеми за образуването на дълги опашки според поделение „Социално-битово обслужване“ е, че в които трябва да заплатят своите наеми и семестриални депозити. За радост на всички студенти от СУ, на които им предстоят и други настанителни кампании, от следващата година плащането на таксите за общежития ще бъде изцяло онлайн, увериха от администрацията. Така тазгодишните опашки са последните, които студентите на Алма матер ще видят. В същото време настанителната кампания в друг от родните вузове протича нормално. Студентите от УНСС, които изчакват пред 23-ти блок в Студентски град, минават за не повече от час. На тях им се налага първо да минат през университета, за да попълнят уверение, но и това се случва за не повече от 5 минути.", "date": "2018.09.19", "title": "Студенти вият опашки за общежития в СУ"}
{"url": "https://www.monitor.bg:443/bg/a/view/nashi-uchenici-s-nagrada-za-mladi-ucheni-144748", "text": "Александър Шопов и Атанас Стефанов и научният им ръководител Александър Куртенков спечелиха наградата на Съвместния изследователски център на ЕК (JRC) по време на Европейския конкурс за млади учени. Състезанието се проведе в ирландската столица Дъблин между 14 и 18 септември 2018 г. Победителите от националния ни конкурс „Млади таланти“ взеха приза за проекта си „COLOUR RELATIONS IN YOUNG STELLAR OBJECTS“, в който изследват възможностите за търсене на млади звездни обекти. Наградата на учениците е посещение на Изследователския център на ЕК в Испра, Италия. Заедно с учениците от пловдивската Математическа гимназия „Акад. Кирил Попов“ две награди получи студентът Ивайло Желев за проекта DIGITAL IMAGE DENOSING BASED ON SPHE. През следващата година домакин на Европейския конкурс за млади учени ще бъде България, след като Министерството на образованието и науката защити успешно кандидатурата на страната ни.", "date": "2018.09.19", "title": "Наши ученици с награда за млади учени"}
{"url": "https://www.monitor.bg:443/bg/a/view/nacionalnata-galerija-s-nov-direktor-144754", "text": "Изкуствоведът Яра Бубнова от днес е новият директор на Националния музеен комплекс – Националната галерия. Това съобщи самата тя по време на откриването на изложбата на художника Чавдар Петров в „Квадрат 500“ тази вечер. Яра Бубнова е родена в Москва през 1961 г. и завършва висшето си образование в Московския държавен университет „М. В. Ломоносов“ през 1983 г., специалност „История на изкуството“. След това се мести да живее в България, където се утвърждава като художествен критик и куратор. Досегашната директорка Слава Иванова, чието име особено нашумя покрай скандала с инцидента през пролетта на миналата година, когато повреда в климатичната инсталация предизвика щети по ценни ренесансови картини, е освободена от длъжността предсрочно, 2 години преди изтичане на мандата й.", "date": "2018.09.19", "title": "Националната галерия - с нов директор"}
{"url": "https://www.monitor.bg:443/bg/a/view/mark-jirardeli-podkrepi-zimna-mladejka-olimpiada-u-nas-144729", "text": "Легендата на алпийските ски Марк Жирардели смята, решението България да се кандидатира за домакинство на Зимни младежки олимпийски игри е отлично за страната. Жирардели в първият алпиец, печелил пет пъти Световната купа в ските. Той е носител на четири златни медала от четири поредни световни първенства. Благодарение на подкрепата на Жирардели и неговия имидж, България се завърна на картата на световните ски и в последните години неизменно организира стартове от Световната и от Европейската купа. По време на посещението си в София преди седмица президентът на МОК Томас Бах насърчи премиера Бойко Борисов и спортния министър Красен Кралев страната да кандидатства за домакинство на зимните младежки олимпийски игри през 2024 година. \"Решението на българското правителство и на спортното министерство да кандидатствате за домакин на младежката зимна олимпиада през 2024 година е прекрасно за вашата страна. Поздравявам вашия премиер за мъдрото решение. Всичко, което се прави съвместно с Международния олимпийски комитет, е перфектно. МОК е най-голямата спортна институция в света и има безупречен имидж. Тази негова подкрепа означава увереност, че България може се справи с организацията на състезания от най-висок ранг. Това е невероятно, причина да празнувате. След като МОК ви е гласувал доверие, че може да направите зимна младежка олимпиада, това е най-добрата реклама на страната ви. Дори и този, който не познава България като туристическа дестинация, покрай този форум ще намери повод да я посети. Колкото и пари да инвестирате в конвенционалната реклама не може да постигнете ефекта, който ще имате покрай събитие с подкрепата на МОК. За домакински игри от такъв ранг никога не се избира страна, където инфраструктурата и услугите не са на най-високо ниво. Това е имидж, който не може да се купи с пари и е най-доброто, което може да се случи на България. За всеки курорт, който е включен в това събитие, това би било огромна реклама по целия свят. Организацията на младежки игри е много по-лесна и евтина отколкото на голяма зимна олимпиада. Това е голям шанс да получите финансиране от МОК. Това домакинство ще ви позволи да си подобрите инфраструктурата в зимните курорти и ще стане по-бързо със сигурност. МОК има интерес да помогне организацията да бъде много добра и за това ще помогне с привличането на световно известни компании за спонсори. Най-общо смятам, че от едни зимни младежки олимпийски игри България ще спечели както финансово, така и имиджово\", коментира Жирардели.", "date": "2018.09.19", "title": "Марк Жирардели подкрепи зимна младежка олимпиада у нас"}
{"url": "https://www.monitor.bg:443/bg/a/view/84-ot-bylgarite-predpochitat-kola-samo-2-na-sto-vlak-144753", "text": "Около 84 на сто от българите предпочитат да пътуват с лек автомобил в ежедневието или с цел туризъм, 14% - залагат на автобуса, а на опашката е железопътният транспорт с едва 2%. Това показват данните на Евростат, публикувани във връзка с Европейската седмица на мобилността, която ще продължи до 22 септември. Леките автомобили са предпочитана форма за транспорт във всички държави членки, в сравнение с пътуванията с влак или автобус, сочат данните. През този период пътуването с кола е представлявало 83% от пътникокилометрите в ЕС. При автобусите цифрата е значително по-малка- 9%, а при влаковете- 8%. Начело на европейската статистика за най-предпочитан автомобилен транспорт стои Литва с 90%, следвана плътно от Португалия с 89% и Великобритания с 87%. От друга страна, пътуванията с автобус са най-харесвани в Унгария - 22%, Кипър(19%), както и Естония (18%). Австрийците са най-големи фенове на класическото пътуване с влак с 12%, след тях са гражданите Белгия и Холандия с 11%, а на трето място е съседката им Франция с 10%. В случай, че решим да пътуваме с автобус от София до Бургас, билетът в едната посока ще излезе между 16 и 27 лева, сочи справка на „Монитор“. Цифрите не са много по-различни до Варна - в едната посока. От София до морската столица билетът излиза 31-32 лева. С двупосочен пътуването ще излезе много по-изгодно и разходите ни няма да надвишат 55 лева. Цените на пътуването с влак нямат големи разлики, защото няма частен пътнически жп превозвач. Разстоянието от столицата до Бургас би ни струвало 19.30 лв., ако пътуваме във втора класа, и с 4.90 лв. по-скъпо – за първа класа. Двупосочният билет пък би струвал 33.35 лв. във втора класа и 41.80 лв. в първа. До морската столица обаче билетите са значително по-скъпи - за първа класа, само в едната посока, ще трябва да се бръкнем с 30 лв. за втора класа, а двупосочният билет от първа класа струва 53.10 лв. За по-кратки разстояния не е много по-евтино. От София до Пловдив еднопосочен автобусен билет струва между 13-14 лева, докато ако пътуваме с влак, същото разстояние би ни излязло 9.50 лв. във втора класа и 11.80 лв. - в първа.", "date": "2018.09.19", "title": "84% от българите предпочитат кола, само 2 на сто - влак (ОБЗОР)"}
{"url": "https://www.monitor.bg:443/bg/a/view/po-70-lv-na-zaklano-prase-zaradi-afrikanska-chuma-144755", "text": "Собствениците на превантивно закланите домашни свине заради опасност от разпространение на чума ще бъдат обезщетени със 70 на животно, реши днес правителството. Средствата имат право да получат собствениците, които са регистрирани по Закона за ветеринарномедицинската дейност и се намират в 20-километровите зони около индустриалните свинекомплекси. Целта на превантивната мярка е да се намали рискът от проникване и разпространение на заболяването в промишлените обекти.", "date": "2018.09.19", "title": "По 70 лв. на заклано прасе заради африканска чума"}
{"url": "https://www.monitor.bg:443/bg/a/view/bolest-otloji-izbora-na-shef-na-apelativnata-specprokuratura-144730", "text": "Прокурорската колегия на Висшия съдебен съвет отложи избора за ръководител на Апелативната спецпрокуратура заради внезапно заболяване на единия от двамата кандидати – градският прокурор на София Емилия Русинова. Другият кандидат за поста е скандалният следовател Бойко Атанасов. Председателстващият прокурорската колегия – главният прокурор Сотир Цацаров, прочете писмо на Русинова, депозирано в деловодството на ВСС в сряда сутринта, в което тя съобщава за възникналия проблем и че ще представи своевременно болничен лист, както и моли да бъде отложено изслушването на кандидатите. Изборът бе отложен за следващата сряда. Апелативната спецпрокуратура остана без титуляр през март т.г., след като Даниела Попова подаде молба за освобождаване от длъжността по лични причини. Прокурорската колегия назначи 15 нови районни прокурори в страната. През март бе проведен конкурс, на който кандидатите решаваха казус по наказателно-правни науки и тест с въпроси от правото на Европейския съюз и правата на човека. Част от кандидатите успешно стигнаха до устен изпит и през всички нива на конкурса. Обявените места бяха – 3 в Районна прокуратура – Пловдив; по 2 в Софийска районна прокуратура, Районна прокуратура – Варна, Районна прокуратура – Добрич и Районна прокуратура – Царево; по една в Районна прокуратура – Провадия, Районна прокуратура – Бургас, Районна прокуратура – Несебър и Районна прокуратура – Ямбол. “Моите прогнози са, че ако всичко продължава като сега, то до края на годината Специализираният наказателен съд ще блокира. И не заради друго, а защото е кадрово и материално необезпечен. Не може да се чака по цял ден съдия да излезе от заседание, за да ти разпише някоя заповед. Едвам смогват. Ние сме три пъти повече прокурори. Има състави, които от три седмици не са имали нито един почивен ден. Казвам всичко това с доза егоизъм, тъй като няма да има къде да презентирам работата си. Няма как да искаме да има бързо правосъдие, когато нямаме достатъчно кадри“, това каза зам.-главният прокурор Иван Гешев по повод множеството операции под надзора на спецпрокуратурата.", "date": "2018.09.19", "title": "Болест отложи избора на шеф на апелативната спецпрокуратура"}
{"url": "https://www.monitor.bg:443/bg/a/view/raste-brojat-na-civilnite-jertvi-v-ukrajna-144731", "text": "ООН заяви, че броят на цивилните жертви в конфликта в Източна Украйна се е увеличил през последните три месеца, предаде АП. ООН заяви, че броят на цивилните жертви в конфликта в Източна Украйна се е увеличил през последните три месеца, предаде АП. От 2014 г. при боевете между украинските правителствени сили и подкрепяните от Русия сепаратисти са загинали над 10 000 души. След като през 2015 г. двете страни сключиха примирие, боевете затихнаха, но все още избухват спорадично и не беше постигнат напредък към намирането на политическо решение. В публикуван днес доклад на Върховния комисариат на ООН по правата на човека се посочва, че между средата на май и средата на август тази година са загинали 12 цивилни, а 93 са били ранени, което е с 30 процента повече в сравнение с предишния тримесечен период. ООН заяви, че виновни за засилването на бойните действия са и Москва, и Киев.", "date": "2018.09.19", "title": "Расте броят на цивилните жертви в Украйна"}
{"url": "https://www.monitor.bg:443/bg/a/view/imunizirat-pensionerite-nad-65-g-sreshtu-grip-144728", "text": "Пенсионерите над 65-годишна възраст ще бъдат имунизирани срещу грип безплатно. Това е част от Националната програма за превенция на това заболяване, която е разработило правителството, съобщи зам.-председателят на здравната комисия на Народното събрание д-р Лъчезар Иванов по време на кръгла маса в парламента. Ваксината няма да е задължителна, а препоръчителна, уточни той и допълни, че в момента се разработват механизмите, по които ваксинациите да започнат още през 2019 година. Д-р Иванов беше категоричен, че лечението на грип не трябва да започва с антибиотик: „Изключително погрешно е тази форма на самолечение, която е придобила широко разпространение. Моят съвет е първо заболелите да се обърнат към личния си лекар. Грипът се развива изключително бързо. Ако са минали повече от 72 часа, поведението му е едно, ако е в първите 20 часа, поведението е съвършено различно, но в никакъв случай не се започва с антибиотик“. Грипът ще ни връхлети през октомври с два нови щама. Това са \"Сингапур\" и \"Колорадо\", каза проф. Нели Корсун, завеждаща Националната референтна лаборатория „Грип и остри вирусни инфекции“. „Колорадо“ е изолиран през зимата на 2017 година, като вариация на познатия ни от близкото минало щам „Виктория“, допълни тя. Те са включени в новите ваксини. Заедно с тях ще върлуват и станалите традиционни за нашата страна „Пукет“ и „Мичиган“, който е пандемичен и е популярен още като свински. Епидемиолозите обаче са категорични, че независимо от името симптомите са едни и същи – остро начало, което ни поваля на легло и се характеризира с отпадналост, болка в мускулите, висока температура, понякога кашлица и хрема, непоносимост към светлина. По думите на депутата Лъчезар Иванов най-ефективният начин за борба с грипа са ваксините. Нашата държава изостава в превенцията срещу инфекцията и тежките усложнения от нея. Ние се намираме на последно място в Европа по брой имунизирани. На 100 души са имунизирани 2,4, каза той.", "date": "2018.09.19", "title": "Имунизират пенсионерите над 65 г. срещу грип "}
{"url": "https://www.monitor.bg:443/bg/a/view/begachi-ot-45-strani-idvat-na-sofijskija-maraton-144732", "text": "Бегачи от рекорден брой държави са заявили участници в маратона на София на 14 октомври. Интерес към 35-ото издание на атлетическото събитие има от представители на 45 държави, а общият очакван брой на стартиращите е над 4000. И тази година проявата е част от инициатива \"София - Европейска столица на спорта\" и отново е финал на веригата от маратонски бягания под наслов \"Бягането като начин на живот\" след състезанията в Стара Загора и във Варна. Освен традиционно силните представители на Кения, Мароко, Етиопия, този път сред участниците ще има атлети от Уганда и Руанда, а също от Австралия, Обединените арабски емирства и др. Засега с най-силна заявка като резултат при мъжете е Доди Фейера Гемеда от Етиопия, който впечатлява с личното си постижение 2.09:42 часа от маратона в Дунин (Китай) през 2016 г. Рядко в България пристига маратонец с персонален рекорд под 2.10 часа, а Доди е бягал под 2.15 часа осем път в последните пет години. Той обаче ще срещне сериозна съпротива, тъй като в София ще стартират редица класни маратонци, сред тях и миналогодишният победител с рекорд на трасето Бармао Кипроно от Етиопия. Очаква се и тази есен рекордите на трасето да бъдат подобрени в тон с новия световен рекорд на олимпийския шампион Елуид Кипчоге (Кения) от бягането в Берлин преди три дни - 2.01:39 часа. За първи път на Софийския маратон ще присъства делегат на Международната федерация по лека атлетика (IAAF). Португалецът Карло Кардосо ще инспектира трасето и цялостно ще оцени организацията на състезанието, което кандидатства за категория \"bronze level\" в ранглистата на най-прочутите световни маратони. Регистрацията за маратона продължава до 7 октомври, като по традиция всеки участник ще получи стартов пакет с много подаръци от спонсорите. Wizz Air отново ще дари на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация. Организатори на Софийския маратон са Фондация \"София - Европейска столица на спорта\", Столична Община, Министерството на младежта и спорта, БОК, БФЛА, проявата отново обединява няколко благотворителни каузи, а по трасето ще помагат стотици доброволци. Общият награден фонд и тази година ще бъде впечатляващ от над 60 000 лева. Победителите при мъжете и при жените в класическия маратон ще получат по 8000 лева, подгласниците им по 4000 лева и т. н. до 10-о място - 400 лева. Парични награди ще има за всички призьори до 6-о място на 21 километра и на 10,5 километра. Всеки стартирал ще получи рекламна тениска на ASICS с уникално красив дизайн, а успешно завършилите основните дистанции ще бъдат отличени с много красив медал като спомен от участието в събитието. Наред с това ще бъде разиграна томбола с 20 награди сред всички завършили масовото бягане на 3 километра.", "date": "2018.09.19", "title": "Бегачи от 45 страни идват на софийския маратон"}
{"url": "https://www.monitor.bg:443/bg/a/view/spipaha-slivnalija-probval-da-iznese-v-turcija-25-kila-ekstazi-144734", "text": "30-годишен жител на Сливен е бил задържан на граничен пункт Лесово-Хамзабейли при опит да изнесе незаконно за Турция 25 кг синтетичен наркотик – екстази. Таблетките, чийто стойност надхвърля 1 млн лв са били разпределени в 8 пакета, поставени на различни места в купето на лекия автомобил „Опел Астра“, с който пристигнал на пункта осъжданият в миналото, но реалибилитиран Христо Филипов. Дрогата е била открита след прецизно обследване на целия автомобил, мъжът е закопчан с белезници около 11,30 часа на 18 септември, а на следващия ден е оставен за 72 часа в ареста с постановление на наблюдаващия прокурор от Ямбол. В хода на образуваното досъдебно производство е извършено претърсване в жилището, ползвано от сливналията в родния му град, там са намерени още около 100 грама от същия наркотик, за който се предполага, че е от рода на метаамфетите. Очаква се в петък прокуратурата да поиска постоянна мярка за неотклонение „задържане под стража“.", "date": "2018.09.19", "title": "Спипаха сливналия, пробвал да изнесе в Турция 25 кила екстази"}
{"url": "https://www.monitor.bg:443/bg/a/view/rusija-otmenja-rezultati-ot-mestni-izbori-144733", "text": "Руската Централна избирателна комисия (ЦИК) препоръча на избирателната комисия на далекоизточния Приморски край отмяна на резултатите от местните избори и провеждането на нови избори за губернатор, предаде Ройтерс. Руската Централна избирателна комисия (ЦИК) препоръча на избирателната комисия на далекоизточния Приморски край отмяна на резултатите от местните избори и провеждането на нови избори за губернатор, предаде Ройтерс. Това е първата отмяна на резултати от местни избори от 22 години насам., отбелязва агенцията. Решението се основава на данни за открити възможни нарушения и поредица от фактори, проучени от ЦИК, уточни председателката на комисията Ела Памфилова. Тя добави, че след като бъдат изяснени всички открити факти и обстоятелства, съответните материали ще бъдат предадени на органите на реда. Ако резултатите от гласуването бъдат отменени, новите избори ще се състоят до три месеца, отбеляза Памфилова.", "date": "2018.09.19", "title": "Русия отменя резултати от местни избори "}
{"url": "https://www.monitor.bg:443/bg/a/view/bosija-bez-knijka-zaradi-otneti-kontrolni-tochki-144739", "text": "Николай Колев – Босия е без шофьорска книжка, защото са му били отнети контролните точки. Това стана ясно от изказване на гл. инспектор Янко Янев от Главна дирекция „Национална полиция”, цитирано от БГНЕС. Изказването си главният инспектор направи по време на заседанието на временната комисия, разглеждаща сигналите на Босия за корупция в Изпълнителната агенция „Автомобилна администрация” и продажбата на шофьорски книжки на бежанци и неграмотни лица. Янев подчерта, че Колев има множество нарушения, сред които са управление на превозно средство с изтекъл технически преглед, непредставяне на шофьорска книжка, както и за шофиране с изтекъл срок на съставен акт. „На водача е бил съставен акт и за не пропускане на насрещно движещ се автомобил при завой, несъобразяване на поведението с пътните знаци и маркировка. Повечето му глоби са били в размер между 10 и 30 лв. С посочените наказателни постановления са му били отнети всички контролни точки. Николай Колев е върнал свидетелството си за управление и към момента е с невъзстановени права за управление”, заяви Янев. Босия дълго време протестираше пред сградата на Народното събрание с мотива, че имало корупция в транспортната система. След разкритията на главния инспектор той заяви, че казаното от него нямало общо със сигналите му. ", "date": "2018.09.19", "title": "Босия без книжка заради отнети контролни точки"}
{"url": "https://www.monitor.bg:443/bg/a/view/autori-shte-se-spravim-s-bajer-144737", "text": "Наставникът на „Лудогорец“ Пауло Аутори смята, че неговият тим има всички шансове да постигне положителен резултат срещу „Байер“ (Леверкузен). Двата тима се изправят един срещу друг в  първи мач от Група „А“ на Лига Европа в Разград утре от 22 ч. „Да си фаворит може да се покаже по два начина – традиция или момент. Традицията трябва да се уважава, но трябва да се има предвид и моментното състояние на отбора. Смятам, че за „Лудогорец“ е добър момент да се изправи срещу отбор с такива традиции, защото Бундеслигата е първенство с много голяма конкурентност. Като всеки един треньор, аз желая да започнем срещу един отбор като „Байер“ (Леверкузен) и смятам, че ще се справим”, заяви Аутори на пресконференция преди двубоя. „Искам да бъдем балансирани и в атака, и в защита. Не е срамно да се защитаваш, защото защитаваш своята врата, но също така не е нормално целият мач да бъде само атаки. Това е синоним на баланс. Ние обичаме да атакуваме, но по организиран и конкурентен начин. Защото накрая феновете и медиите искат резултати”, сподели още треньорът на „Лудогорец“. Капитанът Светослав Дяков пък заяви, че тимът има достатъчно опит в Европа и притеснение няма. „Изпитваме голям респект към съперника, но няма страх, а само голямо желание да се покажем на европейската сцена. Тези вечери всеки ги чака. Имаме идея как ще трябва да играем, но това ще остане в съблекалнята. Най-важното е тимът да победи. Мисля, че имаме сили да направим голям мач”, коментира Дяков. Единственият, който ще пропусне мача с „аспирините“ е Якуб Шверчок, докато в лагера на съперника капитанът на „Байер“ Ларс Бендер се възстановява добре от контузия и има голяма вероятност да започне като титуляр. „Нещата при него се развиват отлично. Смятам, че той ще може да играе\", коментира наставникът Хайко Херлих, който ще може да разчита и на финландския национален вратар Лукаш Храдецки. Двата тима ще излязат пред пълни трибуни, след като всички билети за мача бяха разпродадени.", "date": "2018.09.19", "title": "Аутори: Ще се справим с „Байер“"}
{"url": "https://www.monitor.bg:443/bg/a/view/drejk-sydi-jena-kojato-go-iznudva-144711", "text": "Рапърът Дрейк заведе дело срещу жена на име Лейла Лейс, която се опитва да го изнудва, съобщи в. „Дейли мейл“. Лейс твърди, че звездата с канадски корен я е изнасилил, след което тя е родила. В подадените в съда документи Дрейк обяснява, че пътищата му с нея се пресекли за първи път през февруари миналата година след негов концерт в Манчестър. Те отишли в хотела му и Лейла била много щастлива от всичко случило се. Тя искала да продължи да пътува с него на турнето му и се разярила, когато певецът я отпратил. След това го заляла с текстови съобщения за „измислена връзка“ и често пишела, че й липсва. Той отвърнал, че няма Това още повече я вбесило. Лейла написала в Инстаграм през април 2017 г., че е бременна, но няма връзка с бащата. След това заплашила Дрейк, че ще публикува текстовите съобщения, които са си разменили, и го направила, като заявила, че той е бащата. През май се опитала да получи от него пари за детето. Според Дрейк твърденията й не са верни, защото отказала тест за бащинство, а адвокатите й не отговарят на запитванията от екипа му. заяви в съда изпълнителят на In My Feelings. Лейс се оплакала в полицията в Ню Йорк, че Дрейк я е изнасилил и отново поискала пари, за да не разгласява това. Властите в Ню Йорк прехвърлили случая в Манчестър, където снели обвиненията след разговора със суперзвездата", "date": "2018.09.19", "title": "Дрейк съди жена, която го изнудва"}
{"url": "https://www.monitor.bg:443/bg/a/view/hishtnikyt-izmesti-monahinjata-v-rodnija-boksofis-144723", "text": "Хорърът „Хищникът“ успя да измести блокбастъра „Монахинята“ от върха на българския боксофис. Лентата с участието на Оливия Мун, която е продължение на тази от 1987 г., е гледана от 10 885 зрители и отчита 122 955 лева приходи за първите три дни у нас. „Монахинята“ заема второто място с 43 492 зрители и има 383 171 лева приходи за десетте си дни в родните киносалони. На трета позиция се нарежда втората премиера от миналия уикенд - трилърът \"Лесна услуга\". Филмът с Ана Кендрик и Блейк Лайвли е гледан от 4 163 зрители и има 39 594 лева приходи за три дни у нас. Четвърто и пето място заемат съответно анимацията \"Патешка история\" с 4 182 зрители и 33 354 лева приходи за три дни и \"Мега звяр\" с 74 459 зрители и 764 439 лева приходи за месец и половина на екраните у нас. Топ 10 се допълва от екшън-драмата \"Алфа\", анимацията \"Хотел Трансилвания 3: Чудовищна ваканция\", „Малки титани: В готовност! Филмът\", „Бивш под прикритие\" и \"Мисията невъзможна: Разпад\".", "date": "2018.09.19", "title": " \"Хищникът\" измести \"Монахинята\" в родния боксофис"}
{"url": "https://www.monitor.bg:443/bg/a/view/zatvor-za-pijan-bashta-vilnjal-v-detski-centyr-144721", "text": "Шест месеца лишаване от свобода ефективно получи от съда във Велико Търново баща хулиган. Според обвинението, в периода от 2 декември 2017 до 16 март 2018 г. Д.Х. няколко пъти в нетрезво състояние нахлувал в Център за настаняване от семеен тип, където буйствал. Мъжът повредил част от имуществото и обзавеждането в центъра: входната врата и десет декоративни дъски, на обща стойност 104 лв., а освен това гонил, блъскал и заплашвал един от възпитателите. Причината за бруталното и грубо държане на родителя било, че децата му били настанени с полицейска заповед в дома за да бъдат спсени от упражняваното според социалните работници спрямо тях домашно насилие от страна на родителя им. За да озаптят буйстващия родител, възпитателите в центъра били готови да му разрешат да се срещне с децата си, но самите деца не искали и да чуят за баща си и като го видели на входната врата, се скрили. При опита да спре разгневения родител, един от възпитателите едва не бил набит. Накрая след намесата на полицията буйстващият мъж бил укротен и отведен с белезници от социалното детско заведение. Срещу него започнало наказателно производство, което приключило със съд и осъдителна ефективна присъда.  ", "date": "2018.09.19", "title": "Затвор за пиян баща,  вилнял в детски център"}
{"url": "https://www.monitor.bg:443/bg/a/view/otkriha-koraba-na-kapitan-kuk-144714", "text": "Археолози от САЩ смятат, че са открили останките на легендарния кораб на капитан Джеймс Кук, пише в. „Дейли Телеграф“. Специалистите, ангажирани в Морския археологически проект на Роуд Айлънд, смятат, че останките от кораба се намират край Роуд Айлънд до Източното крайбрежие на САЩ. Корабът „Индевър“ е изчезнал безследно преди 250 години. Смята се, че останките му се намират край пристанището Нюпорт. Подробности за откритието ще бъдат обявени по време на специално събитие в петък. Със сигурност ще се знае, дали това е корабът на Джеймс Кук, след като останките бъдат изследвани, което ще стане през следващата година. През 1768 г. капитан Кук поема с „Индевър“ към бреговете на Австралия и Нова Зеландия. През 1778 г. корабът е бил използван за транспортни цели по време на Американската война за независимост и е бил преименуван на „Лорд Сандуич“. Смята се, че е бил потопен от британския флот, за да бъде блокиран достъпа до пристанището Нюпорт.", "date": "2018.09.19", "title": "Откриха кораба на капитан Кук"}
{"url": "https://www.monitor.bg:443/bg/a/view/nastolnata-igra-car-na-istorijata-e-novijat-hit-na-bylgarskija-pazar-144720", "text": "Няма негативни мнения за настолната игра „Цар на историята“ досега. Това заяви пред „Монитор“ преподавателят по предприемачество в столичното 19. СУ „Елин Пелин” Калин Радулов, който е отговорен за новия хит на българския пазар. Няма негативни мнения за „Цар на историята“ досега. Това заяви пред „Монитор“ преподавателят по предприемачество в столичното 19. СУ „Елин Пелин” Калин Радулов, който е отговорен за новия хит на българския пазар – настолната игра „Цар на историята“. Той ,заедно с ученици от 11 клас, които са се записали при него на специален обучителен профил „Предприемачество“, първо са стигнали до обединена идея за създаване на настолна игра по подобие на играта Timeline (“Линия на времето“ от англ.), разказва пред „Монитор“ преподавателят. „ Timeline обаче ни се стори прекалено скучна и адаптирана и затова добавихме елемента на интеракция като от играта „Уно“, където може да се вземат карти и да се пречи на другите играчи“, обясни вдъхновенията на себе си и учениците Радулов. Той обяснява, че екипът е бил разделен – едни са избрали историята за главна тема, защото им е страст, а на други, като мнозина от нас, просто им е трудно да помнят дати. Радулов обясни за „Монитор“ и пътя, през който се минава, за да стане една идея реалност. „Първо се разработва прототип на цялата идея, за да може да се хвалим и да се използва за представяне. След това се изработва дизайнът, пробват се демо версии“, разказва преподавателят. „С готов прототип отидохме на събитието за настолни игри Sofia Board Games, където получихме много ценни контакти. След това се свързвахме с “Българска история“ за популяризиране на проекта ни, но разбрахме, че те и издават. Те предложи да работим в екип и заедно с бара за настолни игри „Абордаж“ и така „Цар на историята“ стигна до българския пазар“, коментира Радулов. На въпрос как вижда бъдещето на настолното чудо, Радулов отговори, че ще реинвестират средства с цел разширяване. Обясни, че има планове за настолни игри, който да обхващат европейска или дори световна история. „Цар на историята“ обхваща период от 681 г. до 2007 г., включва 90 събития, разделени из трите периода в играта – Средновековие, Османски период и Нова история, добави за „Монитор“ предприемачът Радулов.", "date": "2018.09.19", "title": "Настолната игра „Цар на историята“ е новият хит на българския пазар"}
{"url": "https://www.monitor.bg:443/bg/a/view/ignat-kanev-vrychva-diplomi-na-otlichnici-v-ruse-144712", "text": "Големият дарител и родолюбец Игнат Канев ще връчи дипломите на отличниците от Випуск 2018 година на Русенския университет „Ангел Кънчев“. Седемдесет и двама са първенците от различните специалности, като девет са пълните отличници от завършващите общо 960 бакалаври и магистри, поясняват от висшето училище. Роденият в русенското село Горно Абланово канадски предприемач ще се срещне с младите хора този петък в изградения с негова помощ „Канев Център“ на Русенския университет. През последните години Игнат Канев направи значими дарения в родния си край. Освен „Канев Център“ изгради в Горно Абланово културен дом, който също носи неговото име. С финансова помощ в размер на 500 000 лева от семейната фондация „Канев“ в Университетската многопрофилна болница в Русе бе открито модерно педиатрично отделение. След големия жест към децата лечебното заведение също бе наречено на името на дарителя.", "date": "2018.09.19", "title": "Игнат Канев връчва  дипломи на отличници в Русе"}
{"url": "https://www.monitor.bg:443/bg/a/view/majkyl-djordan-dari-2-mln-na-postradalite-ot-uragana-floryns-144726", "text": "Собственикът на баскетболния отбор „Шарлът Хорнетс“ Майкъл Джордан обяви, че дарява 2 милиона долара на засегнатите от урагана Флорънс, който през миналата седмица удари югоизточната част на САЩ. Бурята остави огромни материални поражения след себе си, а хиляди хора останаха без домове. Парите, които легендарният баскетболист на „Чикаго Булс“ дарява, ще бъдат поделени по равно между Организацията на Червения кръст в САЩ и Фондацията за събиране на средства за пострадалите от урагана Флорънс в Каролина. 55-годишният Джордан разпространи отворено писмо, в което заяви, че съжалява за случилото се в засегнатите от бурята райони, в които е минало и детството му. \"Бурята удари моя дом и смятам, че е напълно естествено да предприема действия, защото Каролина е моят дом\", написа Джордан. Дарението на бившия баскетболист не е първото подобно, което той прави към общността в Северна и в Южна Каролина. През октомври миналата година той даде 7 милиона долара на две медицински клиники за бедни в Шарлът. Като част от подпомагането на пострадалите от урагана, клубът на Джордан - „Шарлът Хорнетс“, ще раздаде кутии с помощи на пострадалите, като целта е поне 5000 кутии да достигнат до нуждаещите се.", "date": "2018.09.19", "title": "Майкъл Джордан дари $2 млн. на пострадалите от урагана Флорънс"}
{"url": "https://www.monitor.bg:443/bg/a/view/bojinov-chaka-povikvatelna-ot-hubchev-144719", "text": "Нападателят на „Ботев“ (Враца) Валери Божинов не скри амбицията си да облече отново националната фланелка. „Доста пот и труд трябва да хвърля, трябва да покажа форма, за да стана част от националния отбор. Не става с един мач или един гол. Трябва да се боря, да показвам хъс, да играя добре в мачовете, след което селекционерът Петър Хубчев да ме викне. Ще се радвам. Няма активен футболист, който да не иска да бъде част от националния отбор. Момчетата показаха в последните два мача, че имат качества и зарадваха България. Аз и останалите футболисти им сваляме шапка. Няма какво да си говорим. Ивелин Попов е най-добрият футболист на България. Беше истински капитан в последните два мача от първата минута срещу Словения (2:1) до последния съдийски сигнал срещу Норвегия (1:0). Игра халф, нападател, зад нападателя, раздаде се докрай и беше пример за всички момчета. Само поздравления\", сподели Божинов при награждаването му за играч на 8-ия кръг в Първа лига. Той заяви, че не е очаквал да стартира с гол в елита. „Не очаквам да ми бъде леко. Щях да си стоя вкъщи, да гледам мачове, ако исках да ми бъде леко. Трябва да тренираш, за да имаш успехи. Трябват тренировки, труд, борба, желание, за да можеш да успееш. Надявам се, че заедно с момчетата ще направим добри игри, а и трябва да печелим точки. Това е важното. Очакванията към мен винаги са големи. Обичам да играя под напрежение. Мотивацията и концентрацията ми са на хиляда процента, когато напрежението е голямо”, допълни Божинов.", "date": "2018.09.19", "title": "Божинов чака повиквателна от Хубчев"}
{"url": "https://www.monitor.bg:443/bg/a/view/pravitelstvoto-dava-oshte-18-mln-lv-za-nauka-144722", "text": "Правителството одобри допълнителни 18 020 000 лева за 2018 г. за изпълнението на девет националните научни програми. Предвидените средстава са за сметка на предвидените средства по централния бюджет за 2018 г. и ще бъдат предоставени по бюджета на Министерството на образованието и науката. Чрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране. Ето ги и финансираните програми:„Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС), „Нисковъглеродна енергия за транспорта и бита“ (ЕПЛЮС), „Опазване на околната среда и намаляване на риска от неблагоприятни явления и природни бедствия“, „Здравословни храни за силна биоикономика и качество на живот“, „Културноисторическо наследство, национална памет и обществено развитие“ (КИННПОР), „Електронно здравеопазване в България“ (е-здраве), „Репродуктивните биотехнологии в животновъдството в България“ (РЕПРОБИОТЕХ), „Разработване на методология за въвеждане на NAT технология за диагностика на дарената кръв в трансфузионната система на Република България“, „Млади учени и постдокторанти“.  Те са част от 11-те Национални научни програми за периода 2018-2022 г., които правителството одобри през август. За останалите две - “Върхови изследвания и хора за развитие на европейска наука“ (ВИХРЕН) и „Петър Берон. Наука и иновации с Европа“ (Петър Берон и НИЕ), ще бъде отпуснато финансиране идната година.", "date": "2018.09.19", "title": "Правителството дава още 18 млн. лв за наука"}
{"url": "https://www.monitor.bg:443/bg/a/view/dva-konsorciuma-iskat-da-pravjat-proekt-za-remonta-na-pytja-koprivshtica-strelcha-144702", "text": "Два консорциума са подали документи, за да участват в изготвянето на проект за ремонта на пътя Стрелча-Копривщица. Това информираха от Агенция „ Пътна инфраструктура“, където бяха отворени постъпилите оферти за изработването на технически проекти при основния ремонт на над 80 км републикански пътища. Въз основа на проектите, които ще бъдат направени, след това ще бъдат рехабилитирани близо 33 км от третокласния път ІIІ-606 Копривщица - Стрелча, 17 км от Златишкия проход - път ІI-37 Eтрополе - Златица, 11 км от път ІIІ-8001 Калотина - Беренде - Каленица – път III-813 и 20 км от път ІIІ-1403 Подгоре - Шишманово - гара Макреш - /о.п. Видин – Димово/. Обществената поръчка е в 4 обособени позиции.Пазарджишка област я касае поръчката за ремонт на  32,8 км от път ІIІ-606 Копривщица – Стрелча. За въпросния участък претенденти за проекта за ремонтните дейности са ДЗЗД „Бурда-Пътпроект 2000“, с участници: „Илия Бурда“ ЕООД и „Пътпроект 2000 ООД и „Инфра Мега“ ДЗЗД, в което са: „Инфра Про Консулт“ ООД и „Мегастрой – Строй Инженеринг“ ЕООД. Пътят е на територията на областите София и Пазарджик. Между 10-ти и 13-ти км участъкът преминава през гр. Копривщица. Предвиден е и ремонтът на 6 мостови съоръжения. Четири от тях са над река Тополница, а останалите са над реките Топлика и Въртопска. Индикативната стойност за изработването на техническия проект е 290 000 лв. без ДДС, а срокът за изпълнение е 150 дни.Общата индикативна стойност за изпълнение на обществената поръчка в четирите обособени позиции е 704 000 лв. без ДДС. Средствата са от бюджета на АПИ.", "date": "2018.09.19", "title": "Два консорциума в надпревара за ремонта на Копривщица – Стрелча"}
{"url": "https://www.monitor.bg:443/bg/a/view/otkriha-ovca-s-bruceloza-v-boboshevsko-selo-144703", "text": "Откриха овца с бруцелоза в стадото на частен стопанин в бобошевството село Вуково, обявиха от БАБХ. От там уточниха още, че се извършва инвентаризация на всички едри, дребни преживни и еднокопитни животни на територията на ОДБХ- Кюстендил, както и проследяване на движението на дребни преживни животни от село Вуково. Организирано е и взимане на проби за серологично изследване за бруцелоза на всички животни в бобошевското село. „За момента това, което можем да кажем е, че в село Вуково се отглеждат 28 овце и 21 кози. Очакваме на по-късен етап да има повече подробности. Не се изключва да има и други заразени овце в района“, обявиха от БАБХ. Наличните мляко и млечни продукти, произвеждани в обекта с положително реагиралото за бруцелоза животно, ще бъдат унищожени съгласно изискванията.", "date": "2018.09.19", "title": "Откриха овца с бруцелоза в бобошевско село "}
{"url": "https://www.monitor.bg:443/bg/a/view/arestuvaha-momche-za-slagane-na-shevni-igli-v-jagodi-v-avstralija-144727", "text": "Младо момче бе арестувано след като е признал, че е слагал шевни игли в ягоди в Австралия, предадоха световните медии. Скандалът разтърси държавата след като мнозина бяха ранени. Полицията на Нов Южен Уейлс съобщи, че момчето може да е сложило иглите като шега. Поставянето на шевни игли в ягодите в супермаркетите е сравнимо с \"тероризъм\". Това заяви премиерът на Австралия Скот Морисън и настоя за по-строги наказания в отговор на възникналата паника в страната. Морисън поиска промяна в законодателството за налагане на наказания до 15 г. за подобни престъпления, сега присъдите са до 10 години. Новината доведе до изтегляне на ягоди от супермаркети, а някои магазини в Нова Зеландия временно забраниха продажбата на австралийски ягоди. Фермерите бяха принудени да спрат заплащането на берачите заради падането на цените. Морисън призова австралийците да купуват ягоди и да бъдат внимателни при консумацията. Властите предложиха ягодите да се режат преди да се консумират.", "date": "2018.09.19", "title": "Арестуваха момче за слагане на шевни игли в ягоди в Австралия"}
{"url": "https://www.monitor.bg:443/bg/a/view/prejajdane-li-e-novoto-shou-144724", "text": "Поговорката “со кротце, со благо...” си има край, който не случаен.  Крайно време е продължаващата вече втори месец “драма” с барикадиралите се в Болярово овцевъди да приключи. На тях очевидно им се иска шоуто да продължи, дори ако се превърне във водевил. А това е на път да се случи, след като те съобщиха, че през последните дни им умират овце от....преяждане!Да, обаче на държавните ветиринари, които не се допускат, за да вземат втори проби, взе да им писва и с право са се обърнали към правоохранителните органи да спрат това организирано противодействие. В отговор, овцевъдите предлагат пазарлък – ще допуснем ветиринарите, но само ако обявят първата заповед за унищожение на животни за нищожна.Пак излиза, че те са тези, които определят правилата. Едва ли, обаче не са наясно, че законът не е на тяхна страна. Още повече, че в конкретния случай става въпрос за пресичане на епидемия, засягаща цял отрасъл от животновъдството. Това, че в момента няма други огнища не означава, че няма опасност да се появят нови. И че мерките за безопасност ще бъдат вдигнати. Напротив, точно затова ветиринарите трябва да бъдат допуснати да си свършат работата. “Со малко кютек”, ако трябва.Всъщност, както е тръгнало може всички овце да “заболеят” от преяждане. И всичко да приключи “трагикомично”. Само че нека кажем направо - държавата не бива да толерира самоуправството. Диалог може да има, но той приключва там, където свърши взаимността. Барикадиралите са престъпили отдавна всички възможности и циркът, който сега разиграват няма как да впечатли когото и да било. И трябва да му се сложи край.", "date": "2018.09.19", "title": "“Преяждане” ли е новото шоу"}
{"url": "https://www.monitor.bg:443/bg/a/view/firma-za-styklo-iska-slava-za-muzej-na-teritorijata-na-beloslav-144713", "text": "Частната фирма „Инхом” ООД е заявила желание да превърне подводницата „Слава” в частен музей на територията на Белослав. Това става ясно от инвестиционното предложение, постъпило за разглеждане в Общинския съвет във Варна от частната стъкларска компания, базирана в Белослав, съобщава Дарик Варна. Фирмата предлага Община Варна да им предостави за 10 години, чрез заем за обслужване, правата за държане на пенсионираната подводница. От фирмата уверяват, че след получаване на разрешение от министъра на културата, ще извършат всички дейности по застраховането, придвижването и поставянето  на „Слава” на постамент „сух док”, изграден от тях. Отбелязват обаче, че при отказ от министъра на културата, ще се откажат от инвестиционното си намерение. Представители на „Инхом” вече са провели работни срещи с председателя на местния парламент Тодор Балабанов, зам.-кмета на Варна, Пейчо Пейчев, директора на Военноморския музей Марияна Кръстева и независими юристи. От Съюза на подводничарите и подводното братство у нас изразяват безрезервна обществена подкрепа в превръщането на подводницата в музеен експонат на територията на фирмата. От Съюза уверяват, че идеята има подкрепата на Министерство на отбраната,  ръководството на ВМС, Морската камара, както и на всички институции с отношение към морето и морските традиции. От Съюза на подводничарите са готови и с безвъзмезден труд да участват в работите по подготовката и поддържането на бъдещия музей. „След като си позволихме да станем едва ли не деветнадесетата държава в света, без действащи подводници, нека поне съхраним културното наследство и морските традиции на страната ни в подводното плаване. Защото един ден България отново ще има подводен флот”, отбелязват подводничарите. От областната организация на Съюза на офицерите и сержантите от запаса и резерва също изразяват категорична подкрепа за инвестиционното намерение на „Инхом” за превръщане на подводница „Слава” в музеен експонат на територията на фирмата. Справка в сайта на частната компания показва, че „Инхом“ запазва и развива технологията за производство на белославско стъкло от 1997 година. Заводът им е разположен на брега на плавателния канал между Варненското и Белославското езеро, непосредствено до южния пристан на градския ферибот, свързващ двете части на градчето. Фирмата разполага и с галерия в Морската градина във Варна. Предложението ще бъде разгледано на заседание на общинската комисия „Собственост и стопанство” към местния парламент в петък от 9,30 часа. „Слава\" е единствената останала ненарязана за скрап българска подводница. Има дължина 76 и широчина 7 метра. Дълбочината й на газене е 6 метра, като с пълно оборудване тежи около 1700 тона. Произведена е през 1959 г. в Съветския съюз и до ноември 2011 г. беше част от състава на ВМС.", "date": "2018.09.19", "title": "Фирма за стъкло иска подводницата „Слава” за музей"}
{"url": "https://www.monitor.bg:443/bg/a/view/zlostornici-zadignaha-150-ovce-ot-ferma-v-germanija-144707", "text": "Неизвестни нагли крадци са успели да откраднат цяло стадо овце от пасбище в немската провинция Мекленбург-Горна Померания.  Престъпните индивиди първо събрали животните на едно място и без много да му мислят бързо и експедитивно натоварили 150-те овце в специално докаран за това камион, с който ги откарали в неизвестна посока. Собственикът на стадото, 58-годишен фермер, забелязал изчезването на стоката чак във вторник вечерта и уведомил полицията. Поради липсата на камери за наблюдение насред ливадите, засега не е ясно кои са злосторниците и накъде са се насочили. Според предварителни данни стойността на овцете възлиза на близо 23 000 евро.", "date": "2018.09.19", "title": "Злосторници задигнаха 150 овце от ферма в Германия"}
{"url": "https://www.monitor.bg:443/bg/a/view/syvetyt-po-razvitie-obsydi-upravlenskata-programa-izpylneni-sa-105-merki-144710", "text": "Съветът за развитие към МС обсъди изпълнението управленската програма на правителството за периода 2017-2021 година, съобщиха от пресслужбат на кабинета, като от справката става ясно, че кабинетът е изпълнил една девета от набелязаните мерки. В програмата има 65 приоритета, 236 цели и 902 мерки. Към момента са изпълнени 105 от мерките, а други 690 са в процес на изпълнение. Значителна част от тях са с дългосрочен хоризонт, а за други е планирано да стартират на по-късен етап.  Акцент при обсъждането се поставило върху предстоящите мерки, както  действия за преодоляване на забавянето или неизпълнението, където има такова. В резултат се приело да се изведат мерки по секторни политики, чието изпълнение ще осигури ясни и конкретни резултати за постигане на поставените цели в програмата на властта.  Наред с това Съветът е одобрил и доклада за за изпълнение на Националната програма за развитие - \"България 2020\". Финансовият министър Владислав Горанов е докладвал напредъка, спрямо плана за дейтвие, приет в края на 2017-та.  На заседанието на Съвета е бил поканен и лидерът на \"Атака\" и шеф на парламентрната група на партиотите в НС Волен Сидеров. ", "date": "2018.09.19", "title": "Кабинетът изпълнил 105 от управленските си мерки"}
{"url": "https://www.monitor.bg:443/bg/a/view/a1-startira-pyrvata-u-nas-gejming-liga-144704", "text": "A1 ще развива електронните спортове в България с провеждането на собствена гейминг лига. A1 Gaming League беше обявена официално по време на най-голямото младежко събитие у нас – Aniventure Comic Con. Тя ще включва регулярни онлайн турнири през уикендите, офлайн турнири през цялата година и голям финал по време на Aniventure Comic Con 2019, което ще я направи и първата състезателна гейминг лига в България. A1 Gaming League ще бъде с общ награден фонд над 50 000 лева за първата година и ще е разделена на два полусезона по модел на футболните първенства. Срещите ще се провеждат онлайн на специална платформа на A1.bg, където всички участници ще могат да се регистрират, състезават, следят представянето си и да научават всичко най-интересно около лигата. Всеки полусезон ще излъчва свой шампион, който ще се определя по време на офлайн състезание. Накрая най-добрите играчи и отбори ще се борят за шампионската титла на големите финали. Игрите, които A1 Gaming League ще включва, са добре познати на геймърите у нас: League of Legends (отборно), CS:GO (отборно), FIFA19 (индивидуално), Hearthstone (индивидуално), Clash Royale (индивидуално). Впоследствие ще бъдат добавени и други популярни игри като Fortnite. Предварителните записвания вече започнаха на a1.bg/gaming, а първите турнири стартират през октомври. „Идеята да създадем собствена гейминг лига е провокирана от желанието на А1 да подпомогне развитието на електронните спортове у нас. Вярваме, че геймърите тук заслужават България да има добре развита Esports сцена, каквато през последните години за съжаление липсва. С A1 Gaming League това вече няма да е така, а промяната започва още днес”, заяви Михаил Семерджиев, старши мениджър „Фиксирани услуги” в А1. А1 даде заявка, че ще навлезе в електронните спортове, с решението си да подкрепи Aniventure Comic Con 2018, на което е основен партньор. Телекомът участва на най-голямото младежко събитие у нас със собствена гейминг зона, която привлече стотици фенове с турнирите по Clash Royale и Fortnite. Допълнителна информация и предварителна регистрация за участие в A1 Gaming League: a1.bg/gaming.", "date": "2018.09.19", "title": "A1 стартира първата у нас гейминг лига"}
{"url": "https://www.monitor.bg:443/bg/a/view/nad-26-000-semejstva-s-celeva-pomosht-za-pyrvolaci-144708", "text": "26 331 семейства получиха еднократна целева помощ за първокласници, съобщават от Агенция социално подпомагане. До момента общо в страната били подадени 28 501 молби. Родителите могат да подават заявления до 15 октомври. Целевата помощ се отпуска еднократно и е в размер на 250 лв. Право на нея имат семейства, които отглеждат децата си в страната, като те трябва да са записани в първи клас на държавно или общинско училище. Освен това средномесечният доход на член от семейството не трябва да надвишава 450 лв. за предходните 12 месеца. Независимо от дохода еднократната помощ се отпуска и за деца с трайни увреждания, с един жив родител или настанени в семейства на роднини, както и в приемни семейства. Миналата година от възможността са се възползвали родителите на 38 489 първолака.", "date": "2018.09.19", "title": "Над 26 000 семейства с помощ за първолаци"}
{"url": "https://www.monitor.bg:443/bg/a/view/unesko-trjabvat-10-godini-za-vyzstanovjavane-na-nacionalnija-muzej-v-brazilija-144706", "text": "Десетилетие ще бъде необходимо за възстановяване на Националния музей на Бразилия в Рио де Жанейро, който беше опустошен от пожара на 2 септември, съобщиха световните информационни агенции, позовавайки се на експерти от ЮНЕСКО. ЮНЕСКО направи оценката на базата на опит с предишни подобни ситуации в други държави. Представители на организацията проучват как могат да спасят експонати, оцелели от огъня. Бразилските власти обещаха да възстановят сградата на Националния музей. Много държави, като Германия, Италия, Франция, Канада, САЩ предложиха помощта си. Националният музей на Бразилия е създаден преди 200 години. Той съхраняваше 20 милиона ценни експонати - геоложки, палеонтоложки, археологически. Освен артефакти от района, имаше египетски мумии, гръцки статуи, етруски ценности. Изгорялата му сграда е била кралска резиденция.", "date": "2018.09.19", "title": "ЮНЕСКО: Ще трябва десетилетие за възстановяването на Националния музей в Бразилия"}
{"url": "https://www.monitor.bg:443/bg/a/view/bylgarin-trenira-nacionali-na-germanija-144705", "text": "Бившият вратар и настоящ треньор на вратари Дилян Илиев получи престижно признание в Германия. Родният специалист, който от пет години развива собствена школа в Мюнхен, бе част от тренировъчния лагер в спортния център Кайзерау, част от програмата за развитие на млади и талантливи вратари в националните гарнитури от U15 до U21. Илиев получи поканата да вземе участие в събитието лично от координатора на сектор „Вратари” към германската футболна федерация и бивш вратар на „Щутгарт“, „Хановер“, „Арминия“ (Билефелд) и „Борусия“ (Дортмунд) Марк Циглер. „През последните пет години отделям голяма част от времето си на момчетата в академията. Работя с над 30 вратари на възраст между 10 и 20 години, като за мен е огромно удоволствие, че някои от вратарите, които съм тренирал, в момента са в школите на „Шалке“, „Мюнхен 1860“, „Аугсбург“, „Цюрих“ и др.”, заяви Илиев.", "date": "2018.09.19", "title": "Българин тренира национали на Германия"}
{"url": "https://www.monitor.bg:443/bg/a/view/murgav-romeo-na-syd-s-averi-za-opit-da-otvlekat-2-momicheta-v-maksuda-144693", "text": "Окръжната прокуратура във Варна е предала обвинителен акт на съд трима подсъдими, извършили в съучастие опит да отвлекат две момичета – на 13 и на 15 години, като деянието им е останало недовършено по независещи от тях причини. 21-годишният Румен и аверите му Юри (22-год.)  и Йордан (23-год.) ще отговарят за престъпление по член 142, ал. 2, т. 2, 3 и 5, във връзка с ал. 1 от НК. Подсъдимият Румен имал връзка с 15-годишното момиче, с което се разделили. И след раздялата 21-годишният Ромео продължил да има мераци и често притеснявал дамата на своето сърце, въпреки предупрежденията на вуйчо й да престане. На 14 април, м.г. Румен, заедно с останалите подсъдими, решили да се срещнат с момичето и спряли пред дома му с автомобил. Присъствието им било забелязано от вуйчото, който излязъл навън и между него и ухажора възникнал спор, който завършил с шамар, който Румен отнесъл. Обиден и унизен пред приятелите си той замислил план, с който да принуди вуйчото да отиде в неговия квартал и там да бъде посрещнат и наказан. Затова решил да отвлече момичето. Тримата причакали 15-годишната жертв, когато се разхождала със своя приятелка. Румен слязъл от колата, хванал я за косата и против волята й я хвърлил на задната седалка. Там, въпреки съпротивата му, било насила качено в колатаи другото момиче, което е удряно от Румен. Петимата потеглили с колата, но едната от жертвите успяла да набере баща си и оставила телефона отворен, като той успял да чуе, че децата са отвлечени и пътуват към варненскат ромска махала „Максуда“. При движението по-малкото момиче успяло да скочи от колата, последвано от приятелката си, от което получили различни наранявания. Откарани били впоследствие с мозъчни сътресения в болницата. Ако съдът признае тримата младежи за виновни, според НК те могат да получат наказание „лишаване от свобода“ от 3 до 15 години.", "date": "2018.09.19", "title": "Мургав Ромео на съд с авери за опит за отвличане "}
{"url": "https://www.monitor.bg:443/bg/a/view/nameriha-monetno-sykrovishte-v-doma-na-selski-kozar-144692", "text": "Монетно съкровище от 917 медни пари, сечени в периода ХІІ-ХІІІ с изображения на различни владетели /български и византийски/ откриха и иззеха служители на РУ „Полиция“ – Чирпан от дома на селски козар. Според обясненията на 58-годишния Славчо Христов от село Зетьово монетите били скрити в глинена делвичка, на която той попаднал докато пасял стадотото си край река Марица в землището на манастира  „Свети Атанасий“ край Златна ливада. При по-внимателен оглед на жилището униформените открили още 53 артефакта- различни старинни монети, пръстени и висулки от благороден метал и един самоделен металдетектор, за който животновъдът нямал смислено обяснение. „За пръв път чувам Слави да се занимава с иманярство, може случайно да е намерил нещо, но не се е похвалил. Беден човек е, няма два лева за цигари камо ли да върти търговия с находки…“, коментира кметът на Зетьово Иван Ганев. Монетната находка предстои да бъде огледана от експерт-нумизмат при старозагорския регионален исторически музей, образувано е досъдебно производство по член чл. 278, ал.6 от НК и е уведомена Окръжна прокуратура – Стара Загора. Козарят е задържан по закона за МВР за 24 часа. Според преданията манастирът „Свети Атанасий Летни“ край чирпанското село Златна ливада е бил основан от светията през далечната 344 година при участието му в проведения тогава в Сердика Вселенски събор.Край мястото на обителта е минавал главният път от Константинопол за Сердика, свети Атанасий използвал първоначално за подслон скална ниша, която е запазена и до днес и е място за поклонически посещения по време на трите празника на 18 февруари, 2 май и 4 октомври. Там се съхранява и препис от прочутото Реймско евангелие, над чийто оригинал са се заклевали кралете на Франция.", "date": "2018.09.19", "title": "Намериха монетно съкровище в дома на селски козар"}
{"url": "https://www.monitor.bg:443/bg/a/view/ranenite-pri-incidenta-v-strjama-sa-bez-opasnost-za-jivota-144694", "text": "Двамата работници, които бяха ранени при срутване на тежък стоманено- бетонен панел в Индустриалната зона край село Стряма, са без опасност за живота, съобщиха от Спешния център в УМБАЛ „Св. Георги”. При единия е имало съмнение за хематом на черния дроб, но той е изявил желание да не бъде хоспитализиран. Другият работник – на 24 години, бил приет в Клиниката по неврохирургия. В следобедните часове в сряда е бил опериран по спешност, тъй като имал счупен прешлен в областта на кръста. При постъпването си в клиниката пациентът е бил в съзнание и без опасност от парализа, уточниха от здравното заведение.", "date": "2018.09.19", "title": "Ранените в Стряма са без опасност за живота"}
{"url": "https://www.monitor.bg:443/bg/a/view/prof-plamen-ninov-e-vremennijat-direktor-na-sinopticite-144695", "text": "Проф. Пламен Нинов е временният директор на синоптиците. Той встъпва в длъжност още днес. Това стана ясно след заседание на Управителния съвет на БАН.  Кандидатурата му е предложена от синоптиците, които искат да се отделят от БАН. Те бяха изпратили и още една – тази на бившия шеф на института проф. Христомир Брънзов, който беше отстранен от поста. До момента проф. Нинов заемаше длъжността зам.-директор на НИМХ. Вчера беше подписано споразумение между НИМХ и БАН, с което се слага край на протестите на метеоролозите. На 25 септември е свикано Общо събрание на БАН, на което ще бъде избрана работна група, която ще трябва да определи правилата и процедурата за излизане на синоптиците от структурата на Академията. До края на октомври просветното ведомство трябва да разработи и внесе в Министерския съвет проект на постановление за създаване на Изследователски институт към МОН", "date": "2018.09.19", "title": "Проф. Пламен Нинов е временният шеф на синоптиците"}
{"url": "https://www.monitor.bg:443/bg/a/view/albano-olekna-s-64-kashona-vino-144697", "text": "През изминалата нощ кралят на италианската естрадна песен Албано Каризи олекна с 64 кашона качествено вино или с близо 400 бутилки елексир. Те били задигнати от избата му по малките часове на изминалата нощ, като крадците влезли в неговото имение в Южна Италия прескачайки една от оградните стени. Интересното е, че апашите не били усетени дори от бдителните кучета на барда и от гостите в неговия хотел, въпреки че натоварили в чакащата ги камионетка само бутилките, а кашоните оставили на място. Освен виното, среднощните „гастрольори“ в имението на певеца в родното му село Челино Сан Марко задигнали още робота за почистване на басейна и машина за рязане на тънки филийки на „прошуто крудо“, тоест на сушен свински бут. В информациите се за кражбата медиите на Ботуша припомнят, че Албано се слави като добър проиводител на вино, като една бутилка с негов червен елексир се харчи срещу 20 – 30 евро. В същото време пишещото братство припомня, че имението на 75 - годишния певец не страда никак от липса на набези на апаши. Така например през миналата пролет е бил отмъкнат целия разсад за неговата зеленчукова градина, а малко след това са били задигнати машините и съоръженията за почистване на голямата му гора.", "date": "2018.09.19", "title": "Ал Бано олекна с 64 кашона вино"}
{"url": "https://www.monitor.bg:443/bg/a/view/luis-shuadryn-podgotvil-sym-vi-chista-svetlina-144699", "text": "Ден преди да излезе за пръв път на българска сцена нестандартния, цветен и много провокативен бруклински артист Луис Шуадрън, разказа за себе си и новия си проект Sky White Tiger, с който гостува в София, пред „Монитор“. Утре вечер той ще представи новия си електронен сет в клуб „Терминал 1“. - Чиста светлина. - Името Sky White Tiger ме избра. - Дядо ми повлия да избера валдхорната. Искаше да свиря на инструмент, който да не е така популярен, за да може да ме отведе на места, на които останалите инструменти не могат. - Гласът ми. - С Боуи се запознах посредством работата ми с Polyphonic Spreе. Групата откриваше концертите на Боуи няколко месеца по време на едно от последните му световни турнета през 2004 г. Всяка вечер трябваше да пеем и свирим рамо до рамо. Той и неговата банда в рок шик одежди, а ние в нашите различни, монохромни мююмюю (хавайска широка рокля) с цветовете на дъгата. В една от тези вечери Боуи дойде да ми направи комплимент за лилавата ми дреха. Каза ми, че лавандуловото лилаво е любимият му цвят. Аз отговорих: \"О, да, лило-як избор!\" и той се усмихна, оставяйки ме да се чудя дали е доловил играта на думи, с която от притеснение се опитах да го впечатля. Но той все пак си беше британец с типичния английски хумор. А с Елтън Джон имах удоволствието да свиря една седмица в Radio City Music Hall в Ню Йорк.", "date": "2018.09.19", "title": "Луис Шуадрън: Подготвил съм ви чиста светлина"}
{"url": "https://www.monitor.bg:443/bg/a/view/pijan-shofior-se-udari-v-mantinela-144701", "text": "Пиян шофьор предизвика пътен инцидент на пътя между Велинград и село Юндола и се удари с колата си в мантинела на шосето, съобщиха от пресцентъра на Областната дирекция на МВР в Пазарджик. Сигнал за случилото се бил получен през нощта срещу сряда в дежурната на Районното управление на полицията във Велинград. Пристигналите на мястото полицейски служители установили, че 34-годишният М.С. от велинградското село Долна Дъбева е загубил управление над „Фолксваген“. Возилото се ударило в мантинелата, като за радост в резултат на това не са пострадали хора. Униформените тествали шофьора с дрегер, като уредът отчел 1.98 промила концентрация на алкохол. Преди да седне зад волана мъжът изпил две ракии и без да се замисля, че може да причини смъртта на невинни хора по пътищата в района, седнал  на шофьорското място и подкарал автомобила си.    ", "date": "2018.09.19", "title": "Пиян шофьор се удари в мантинела"}
{"url": "https://www.monitor.bg:443/bg/a/view/sled-10-g-rammstein-slagat-poslednite-akcenti-na-nov-album-144698", "text": "„Too big, to small/ Size does matter after all“. Вече близо 10 години Raimmstein ни оставиха да си тананикаме този рефрен от убийственото им парче „Pussy” – последният голям хит, който са вадили. Годината беше 2009-та, а тавата „Liebe ist für alle da“. Звучеше сравнително актуално при големия им концерт в София през 2013-та на стадион „Васил Левски“, но към днешна дата вече си е старичка, а феновете са жадни за нова продукция. Вижда се светлина в края на тунела след като бандата потвърди, че работата по дългоочаквания им седми албум е „почти завършена“. А почитателите на Тил Линдеман и компания, когато индъстриъл иконите обявиха, че влизат в студио. Новият проект, който за момента си няма име, беше замразяван няколко пъти. Но като че ли днес вече придобива реални очертания. В началото на годината музикантите споделиха снимки от студио в социалните мрежи, за да докажат, че работят, а сега се впускат в още по-подробни описания, като преди дни обявиха в Туитър, че им остава да запишат само симфонична и хорова част в Минск. Това оформя проекта като поредното нестандартно решение на немците. Преди обаче феновете да се екзалтират, нека си припомнят миналогодишното изказване на китариста на бандата Ричард Круспе. Той заяви, че е „скептичен“ за връщането в студио, защото групата „почти се разпадна“ по време на работата по „Liebe ist für alle da“. „Може и да го усещам грешно, но в момента мисля, че Затова ми се иска да вложа 200% от себе си, за да го направя толкова добър, колкото може да бъде. Когато слушам готовият материал, чувам как в него има толкова много потенциал и съм ужасно доволен от това, което сме направили до сега“, допълни тягостните си прогнози той. Според запознати, новата тава се очаква през 2019 г, а по време на предстоящите си два концерта – на 31 декември и на 2 януари в Мексико, се очаква да тестват и някое от новите парчета.", "date": "2018.09.19", "title": "След 10 г: Rammstein слагат последните акценти на нов албум"}
{"url": "https://www.monitor.bg:443/bg/a/view/7-pyrvolaci-v-bobovdolskija-zatvor-144682", "text": "Едва със 7 първолаци стартира учебната година в училище СОУ „Д-р Петър Берон“ към Бобовдолския затвор. Най-вероятно, бройката ще се увеличи, тъй като има още 3-4 лишени от свобода, които са заявили желание да се образоват, но към настоящия момент се проучват, обявиха от школото. „Похвално е, че с всяка изминала година все повече затворници решават да учат. Изискването е те да нямат завършен съответния клас преди да започне изтърпяването на присъдата. Има някои, които се записват само, за да намалят присъдата си, други обаче приемат обучението присърце“, обявиха от учебното заведение към зандана. От там уточниха още, че учениците в раирани дрехи са близо 100, като през тази година няма да има паралелка в 12-и клас. Не са малко и лишените от свобода, които изявяват желание да се учат на занаят в разкритите две професионални паралелки - \" Помощник в строителството\" за учениците от VIII и IX и „Монтажник на вътрешни ВиК мрежи“ - IX- XII клас. „Голяма част от затворниците искат да се научат на занаят, за да могат да се реализират на пазара на труда след изтърпяване на присъдата“, коментираха преподаватели от училището. СОУ \"Д-р Петър Берон\" отвори врати преди 5 години и с всяка изминала се радва на все повече ученици. Школото разполага с пет класни стаи и учителски кабинет, като за първи път през 2013 г. посреща 49 лишени от свобода. „Всеки от нас е приел предизвикателството да работи така, че да намери път към ученика и заедно, стъпка по стъпка да постигнем успех. Ето от откриването на училището, учениците му са двойно повече, което не е малък успех“, обявиха още преподаватели от учебното заведение", "date": "2018.09.19", "title": "7 първолаци в Бобовдолския затвор "}
{"url": "https://www.monitor.bg:443/bg/a/view/profon-predstavja-moite-5-za-poslednite-20-144700", "text": "Песента, която около месец не изключих нито за момент уредбата. Вечер я намалях преди заспиване, а сутрин я увеличавах. Стигнах до там, че когато ми се наложеше да изляза до магазина например, качвах колоните една върху друга и ги местех до прозореца, така че да я слушам и по улицата (тогава нямах телефон, от който да си я пускам) Тук причината е доста тривиална - пуста любов. Бях млад и зелен и позволявах доста по-лесно да ми чупят сърцето, а песента се оказа на точното място в точното време. Първият ми съзнателен спомен за личен стремеж към музика. Бил съм на 5 най-много, но исках от баща ми, който ме възпита с Queen, Beatles, Purple, да я пуска отново и отново. Беше саундтрак към сериала \"Шотландски Боец\" и смятах, че това е най-готината песен някога (и май още го мисля ). Веднъж преодоляни, проблемните ми тийнейджърски години направиха връзката с майка ми по-силна от всякога. Затова съвсем реално възнамерявам един ден да ѝ купя самолет. И това ще е най-малкото, което мога да направя. Когато излезе албумът 808 & Heartbreaks играта се промени. Саунд-дизайнът в модерната музика се разви много рязко. Макар в албума да има много по-популярни парчета, а това дори да не получи видео, аз го намирам за едно от най-магическите произведения през последните години.", "date": "2018.09.19", "title": "ПРОФОН представя: Моите 5 за последните 20"}
{"url": "https://www.monitor.bg:443/bg/a/view/ekzo-kostum-opredelja-avtomatichno-silata-na-podpomagane-144691", "text": "Екзо костюмите представляват роботи, които може да се обличат, но повечето ранни прототипи, са доста неудобни и тромави. За това изследователи работят за постигането на по-мобилни решения за всекидневния потребител, които използват на меки тъкани вместо твърди компоненти. Сред тях е екип учени от Харвардския институт Wyss, който представиха най-новото си творение, обличащ се мек екзо костюм, които автоматично настройва нивото на подпомагане, по време на движение. Воден от инженера по биомеханика Конър Уолш, екипът от Wyss разработва мекия екзо костюм повече от пет години. Този вид екзо костюми предоставят повишена на мобилност за физически здравите потребители, както и подвижност за хората с увреждания, но без допълнителното тегло и дискомфорт при носене на твърди и тежки компоненти. „Подобрили сме всички компоненти в тази нова версия на мекия екзо костюм”, казват от инженерния екип. „Костюма е по-удобен за ползване, лесен за поставяне и се приспособява към различни форми на тялото, задвижването е по-здраво, по-леко, по-тихо и по-малко, а системата за управление ни позволява да прилагаме сили към бедрата и глезените по-силно и последователно.” Това, което е най-впечатляващо при подобрената версия, е способността бързо да променя предоставяната помощ в зависимост от действията на потребителя. Предишната версия е била способна да определи количеството енергия, което костюмът спестява на потребителя, докато новата версия прави автоматично корекции, за да оптимизира производителността. Екипът вижда приложения за този вид екзо костюми, като облекчат товара на пожарникари и спасителни екипи, когато трябва да преминат през неравен терен, за да имат сили за работа, когато стигат до определено място. Костюма също може да подобри подвижността на възрастни хора и хората с увреждания. Екипа  се фокусира върху усъвършенстването на технологията за американската армия и работниците във фабрики, които редовно изпълняват задачи изискващи физически усилия. Изследването е публикувано в Journal of NeuroEngineering and Rehabilitation.", "date": "2018.09.19", "title": "Екзо костюм определя автоматично силата на подпомагане"}
{"url": "https://www.monitor.bg:443/bg/a/view/kazanlychanka-dade-29-bona-na-alo-izmamnici-144684", "text": "69-годишна жителка на Казанлък стана поредна жертва на класическа схема, ползвана от ало-измамници и предаде на два пъти на напълно непознат й мъж 29 000 лв. Първото предаване на част от сумата е станало на 17 септември, след като преди това на домашния й телефон се обадил мъж и се представил като „капитан Маринов“ от криминална полиция. Мнимият криминалист обстоятелствено обяснил, че колегите му са влезли в дирите на изкусни измамници, в чийто списък фигурирало и името й. За да бъдели те задържани жената трябвало да „услужи“ със спестяванията си. Първото предаване на 11 бона станало привечер пред входа на 3–етажната жилищна кооперация. На следващата заран „капитан Маринов“ настоял за нов „транш“ и казанлъчанката предоставила на чакащия при входа „полицай“  още 18 бона в левове и евро. Измамата лъснала около обяд на 18 септември, когато в телефонен разговор със сина, който живеел в София, жената му разказала как е помогнала на МВР. Само преди няколко дни, на 13 септември 79-годишна старозагорка нае такси и по същата схема на измами занесе на чакащо я в центъра на Казанлък муле 13 хилядарки. По далеч непълната статистика за последните три месеца на територията на ОД на МВР-Стара Загора са регистрирани над 25 аналогични измами, като прибраните пари надхвърлят 180 000 лв. В началото на септември в хода на специализирана акция в Гълъбово бяха задържани мъж на 35 години и жена на 31, съучастници в три измами, при които от три старици са били прибрани 20 бона. Парите са били отнасяни до входната табела на Велико Търново, където били оставяни под камък край асфалта.", "date": "2018.09.19", "title": "Казанлъчанка даде 29 бона на ало-измамници"}
{"url": "https://www.monitor.bg:443/bg/a/view/osydiha-izvratenjak-da-plati-17-bona-za-opipvane-na-deca-144683", "text": "17 000 лв ще трябва да заплати за извратените си сексуални щения 57-годишен жител на старозагорския ромски квартал „Лозенец“, който застана пред Темида за блудствени действия спрямо три момиченца: близначки на по 11 години и тяхна братовчедка на 8 години.  Възрастният Емил Емилов примамил децата в дома си на 7 април т.г. като задоволил мераците си с мастурбиране пред тях, опипване на гърдите и половите им органи. След „облекчаването“ осъжданият преди години за неплащане на издръжка „чичо Емо“, дал на жертвите си шоколад и ги заплашил да мълчат пред родителите си за случилото се. Блудникът е бил задържан седмица по-късно, когато малката Д.Г. не се сдържала и разказала на баба си как е „държала чурката на Емо“. Състав на старозагорския окръжен съд постанови блудникът да прекара за деянието си 3 години зад решетките, но отложи изпълнението на наказанието за срок от 5 години. На 1 290 лв възлизат направените в хода на досъдебното производство разходи по делото, родителите на жетвите ще получат остатъка от присъдените пари за обезщетения.", "date": "2018.09.19", "title": "Осъдиха извратеняк да плати 17 бона за опипване на деца"}
{"url": "https://www.monitor.bg:443/bg/a/view/galerija-v-nova-zagora-syhranjava-nad-30-000-risunki-ot-cjal-svjat-144686", "text": "Над 30 000 рисунки, дело на момчета и момичета от цял свят  на възраст от 5 до 20 години, се съхраняват в депото на новозагорската галерия „Руси Карабиберов“. Събирането им е започнало преди 2 десетилетия, когато се провела и първата детска художествена изложба, в която участие взели малки художници от България, Македония, Румъния и Словакия. Последната „придобивка“ са  4 876 произведения, пристигнали в навечерието на юбилейното 20-то издание на конкурса, който междувременно от детски е станал младежки, уточни уредникът на галерията художникът Иван Стоянов. Само за това издание на изложбата адресите на подателите са били от 30 страни, за пръв път имало и от Австралия. Сред най-многобройните са работите от Европа, но почти ги настигат пристигналите от Индия и Шриланка, а напоследък се множали идващите от Китай /213 творби/ и Индонезия“ /285 рисунки/. Тематиката е свободна, няма ограничения за техниката, отказваме само скулптурни работи, защото просто няма къде да ги съхраняваме, уточняха уредникът, който от 1991 година работи с деца в ателието си. Част от работите са показвани пред ценители в Украйна, Беларус, Румъния и в Брюксел, в процес на обмисляне е подреждането на обща изложба с най-добрите рисунки през изминалите две десетилетия. Някои от първите участници с конкурса вече са станали професионални художници, други са избрали различно поприще, но да винаги са запазили спомена си във вид на специално изработена диплома, която Стоянов не пропускал да им изпрати по пощата. На практика цялостната подготовка: от получаването на работите, през подготвянето им за експониране и съответно уведомяване на участниците за класирането, е легнало на неговите плещи. Финансирането на начинанието е от дарения, опитите да се кандидатства за средства по някоя от прехвалените европейски програми така и не се оказали успешни. Идеята за международната изложба била дадена от някогашния секретар на СБХ, графикът Стоян Стоянов, първата била на 1 юни 1997-а година, не по-малко от 500 творби се показват във всяко едно от изданията. Въпреки финансовия недоимък всяка година се изработвал и скромен каталог, а в журирането се включвали  сериозни изкуствоведи от страната. За тазгодишната изложба журито с председател проф. д-р Марин Добрев е присъдило общо 542 дипломи: 520 са били за младежки творби, 15 за колекции и 18 за преподавателска работа. „Със сигурност ще бъде много интересно съхраняваните рисунки да бъдат подредени в една обща изложба или поне в луксозен каталог, но поне на този етап не виждам как ще стане това. Опитваме се поне част да покажем на страничката на галерия „Руси Карабиберов“ във Фейсбук, истината е че рекламата ни е повече от скромна. Разчитаме основно на системата „от уста в ухо“, факт е че тя работи безотказно вече толкова време…“, сподели 57-годишният Иван Стоянов, който е завършил пластични изкуства в шуменския университет и всеки ден пътува с велосипеда си от родното село Стоил войвода до Нова загора, за да придава уменията си на малките таланти от тамошното студио за изобразителни изкуства „Дъга“.", "date": "2018.09.19", "title": "Галерия в Нова Загора съхранява над 30 000 рисунки от цял свят"}
{"url": "https://www.monitor.bg:443/bg/a/view/27-godini-zatvor-za-narkoman-ubil-gadjeto-si-ot-revnost-144688", "text": "23-годишния Красимир Атанасов, който преби до смърт 18-годишната Надежда Стойчева, с която живеел на семейни начала, бе осъден от Варненският окръжен съд на доживотен затвор.  Пред съда подсъдимият призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Съдът уважи искането на страните за съкратено съдебно следствие и така наказанието беше заменено с „лишаване от свобода“ за 27 години. Убиецът, който е наркозависим и по време на убийството е бил надрусан, ще търпи наказанието си при първоначално строг режим. Според разширения 5-членен съдебен състав, убийството е извършено по особено мъчителен за жертвата начин. Убиецът от варненския квартал „Аспарухово“ призна вината си пред съда, като в съдебна зала стана ясно, че с убитата Надежда имали многократни конфликти, провокирани от ревността на Красимир. На 7 ноември, 2017 г. след употреба на значително количество алкохол се стигнало до поредната свада, инициирана от ревнивия мъж. Последвал жесток побой с удари по цялото тяло, като Красимир блъскал главата на Надежда в стената, което причинило сериозни наранявания, а смъртта настъпила бавно и мъчително за пострадалата. Извършителят е установен безспорно с ДНК-анализ, посочиха от прокуратурата. И добавиха, че това не е първата му криминална проява. Красимир има 6 ефективни присъди за грабежи. Излязъл на свобода няколко месеца преди да извърши убийството. Жертвата пък родила дете от друг мъж дни преди фаталната дата. След убийството, момченцето останало кръгъл сирак и попечителството над него поела майката на мъртвата Надежда. Тя предяви и граждански иск, като настояваше за 150 000 лева кръвнина за преживените от нея неуимуществени вреди и 180 000 лева за вредите, претърпяни от детето. Съдът постанови обща сума на обезщетеието от 210 000 лева, считано от деня на убийството, като отхвърли предявения иск за разликата до 330 000 лв. Бабата ще получи 90 000 лева, заради това, че не е поддържала близки и постоянни отношения с дъщеря си, а за детето са определени 120 000 лева.", "date": "2018.09.19", "title": "27 години затвор за убиеца на родилка във Варна  "}
{"url": "https://www.monitor.bg:443/bg/a/view/marselinio-leverkuzen-e-goljam-klub-no-nie-vjarvame-144687", "text": "-Много сериозен двубой ни чака. Леверкузен е голям отбор, силни са физически, което е нормално за германски отбор. Последните дни гледаме подробно видео на нашия съперник. Те имат много силни места, но и слаби такива. Заради помощниците на Пауло Аутуори – Рафаел Яно и Бруно Пивети, научваме всичко за всеки съперник и то детайлно. -Ние вярваме. За нас няма значение емблемата и фланелката на съперника. Знаем, че Леверкузен ще дойдат в България и ще си помислят, че играят с един малък отбор. Имаме голям шанс да спечелим първото място в групата, ако победим Леверкузен. В момента сме съсредоточени само върху Лига Европа. Това е съвсем друг турнир и целта ни е да излезем от групата. -Да, видях какво е казал Георги Дерменджиев. И според мен наистина имаме шанс да бъдем първи в групата. Много е важно да победим Леверкузен пред нашите фенове в Разград. Но дали сме първи или втори, важното е да се класираме напред. -Да, знам доста за тях. Вендел е викан в националния отбор на Бразилия, а освен това има много мачове за тимовете до 20 и до 23 години. От млад играе в Леверкузен и знам, че е един от най-важните им играчи. Паулиньо е само на 18 години, един от най-големите бразилски таланти. Познавам го от Васко да Гама. -Знаете как е - във футбола винаги трябва да се продължава напред. Сега Джоди Лукоки ще трябва да играе силно, за да пази мястото си в титулярния състав (смее се). Мисиджан имаше отличен шанс да замине за голямо първенство, за голяма страна. Той можеше да премине в силен тим още след първото ни участие в групите на Лига Европа през сезон 2013/14. С времето обаче натрупа опит и самочувствие, които ще му помогнат в Германия сега. Радвам се за неговия трансфер в Нюрнберг. -Много сериозен е. Идва от добър тим като Атлетико Гоянензе. Той обаче Един отличен нападател, който вкарва по 25-30 гола на сезон. Няма да е лесно за Брандао, но за отбора и за треньора е добре да разполага с толкова качествени футболисти на всеки пост, защото мачовете са през няколко дни. -Имаше доста промени при нас. Дойде нов треньор, който имаше нова стратегия. Сякаш още не бяхме готови. Това е може би най-лошият момент за мен, откакто съм в Лудогорец. МОЛ Види беше отбор, който мисли само за защитата. След 0:0 в Разград, бяхме уверени, че ще отидем в Унгария и ще ги отстраним. Те обаче и като домакини само играеха в защита. Когато Мисиджан получи червен картон и останахме с човек по-малко, те отново не ни атакуваха. Издебнаха своя момент, когато бяхме с 9 души (б.а. - Мисиджан бе изгонен, а на Георги Терзиев се оказваше медицинска помощ извън терена). Това отпадане от МОЛ Види обаче вече е в историята. Беше гадно, но вече сме друг отбор и ни чакат все по-добри моменти. -Аз съм вече 7 години в Разград и Когато Пауло Аутуори дойде и говори с футболистите. Тогава се уточни, че трябва да променим организацията в защита, ако искаме да постигнем нещо голямо. Всеки сериозен съперник се възползва и дори от един шанс ти вкарва гол. Не си мислете, че след като сме заздравили защитата, сме забравили да играем футбол. Пауло Аутуори е треньор, който знае как да говори с играчите. Как да им предаде своите идеи и как да ги накара да ги изпълнят. -Респект към всеки един отбор, но ние усещахме, че можем да вкараме гол на Верея в абсолютно всеки един момент. Направихме много пропуски, а те ни отбелязаха с единствения си удар. На полувремето треньорът ни беше доста ядосан. Излязохме преобразени през втората част и се радвам, че с два гола стигнахме до победата. Изобщо дори не сме си помисляли, че можем да загубим точки при домакинството си на Верея. -Тези два отбора винаги са били силни и са били нашата конкуренция за първото място. Ние изгубихме толкова точки, защото цялата ни концентрация беше върху европредставянето ни. Трябваше задължително да се класираме за групите на Шампионската лига или Лига Европа. Когато обаче сме концентрирани, показахме, че сме най-добри в България. Видяхте срещу ЦСКА колко добре играхме. При повече късмет можеше да ги бием с 3 или 4 гола. Срещу Левски със сигурност ще играем по този начин – ще сме съсредоточени до краен предел. Но не само мачовете с ЦСКА и Левски са важни. Всяка една победа ти носи 3 точки. Спомняте си домакинството ни на Локо (Пд). Тогава ударихме 3 греди, изпуснахме дузпа и направихме още куп пропуски. Ако бяхме спечелили тази среща, сега щяхме да сме първи в класирането. -Ясно е, че искам отново да бъдем шампиони. Аз съм от 7 години в Лудогорец и мога да ти кажа, че сега се чувстваме най-добре физически. Искам да сме шампиони на България, да вземем Купата и да подобрим постижението си в Лига Европа, тоест на играем повече от 1/8-финал.", "date": "2018.09.19", "title": "Марселиньо: Леверкузен е голям клуб, но ние вярваме"}
{"url": "https://www.monitor.bg:443/bg/a/view/uchilishta-v-plovdiv-i-pyrvomaj-v-podkrepa-na-bojan-ot-plovdiv-144690", "text": "Десетки ученици, родители, учители и приятели от Пловдив и Първомай се включиха в набирането на средства в помощ на 22-годишния Боян Бонев от Пловдив. Това лято той е диагностициран с остра лимфобластна левкемия. За да бъде излекуван, е необходима трансплантация на костен мозък, която най-вероятно ще бъде направена в Германия. За целта обаче неговото семейство трябва за много кратък период от време да събере над 150 000 евро.  Сумата е толкова голяма за Боян и родителите му, които са учители по математика в реномирани училища в Пловдив, че първоначално всички се отчайват. Това обаче се променя с призив от ръководствата на няколко училища в Пловдив за първия учебен ден децата да не купуват букети, а да дарят парите за лечението на младия талантлив българин. И децата го правят. Някои от кутиите в училищата все още не са отворени и майката на Боян Ваня Георгиева казва, че предстои да стане ясно каква е набраната до момента сума от тях. „В понеделник (б.р. 17 септември), получихме епикризата и в момента е в процес на превод. Щом бъде готов преводът, ще я изпратим в германски клиники, за да получим оферта. Лекуващата лекарка в Пловдив ни каза, че ориентировъчно сумата, която ще ни е необходима за трансплантацията, е около 150 000 евро”, обясни Ваня Георгиева. Тя уточни, че семейството ще се обърне за финансиране и към Здравната ни каса, но не е ясно дали оттам ще отпуснат средства и дали те ще бъдат достатъчни. За да не се губи време, с което Боян не разполага, близките и приятелите му стартирали дарителската кампания. „Преди да се преместим в Пловдив, работихме в Първомай. Там имаме ученици, които много ме уважават и обичат. Там правят много сериозна кампания. Имаха акция „Направи нещо вкусно за Боян” и са събрали още 3 000 лева. Отделно в училището на моя съпруг, който е учител в „Яне Сандански” в Пловдив, са събрали 6000 лева. Знам, че са се включили и детски градини, но не знам сумите, а може и директно да са ги превели в банковата сметка”, обясни майката на Боян. В момента тя е плътно до сина си, който тази сряда е приет в болница за поредната химиотерапия. Процедурата е подготвяща за предстоящата трансплантация. Нищо не е показвало, че пред Боян и близките му предстоят толкова тежки дни. Никакви индикации не е имало, че младият и умен пловдивчанин ще се разболее толкова тежко, обяснява още майка му. 22-годишният Боян Бонев завършил гимназия Математическата гимназия “Акад. Кирил Попов” в Пловдив с отличие. Като ученик е участвал в състезания по информационни технологии и бил отличаван с множество престижни места. След това продължил образованието в IBM, откъдето отишъл за летен стаж в CERN, в Швейцария. Именно там вдигнал висока температура. Опитал да я понижи, но след като няколко дни изгарял, посетил спешен център в Женева. Дали му лекарства за понижаване на температурата, но тъй като все още не се чувствал добре, по съвет на майка си, се прибрал в Пловдив. В края на юли последвали едноседмични изследвания, след които станала ясна тежката диагноза. Самият Боян мечтае да се излекува, за да продължи своето образование и да работи в сферата на машинното обучение и в частност конволюционните невронни мрежи, пише той в страничката си във Фейсбук. Те се занимават с изследването на интересни модели върху изображения, като например B- и T- клетки при левкемията, което би помогнало за по-лесното диагностициране на хора в неговото състояние.   Боян Иванов Бонев Банка ДСК-ЕАД EURO IBAN BG61STSA93000025577504 BIC STSABGSF  Валутата може да бъде и в български лева. друг начин във валута тук https://www.justgiving.com/crowdfunding/fundboyan", "date": "2018.09.19", "title": "Училища в Пловдив и Първомай в подкрепа на Боян от Пловдив"}
{"url": "https://www.monitor.bg:443/bg/a/view/pod-lipite-preotkrivat-figaro-144689", "text": "С класическата пиеса на Бомарше „Сватбите на Фигаро“ ще стартира на 20 септември сезонът за драматичен театър „Гео Милев“ в Стара Загора , постановката е на режисьора Мартин Киселов, който наскоро пожъна успехи с трупата на казанлъшкия „Любомир Кабакчиев“, където постави „Аферата с мъртвите души“ по текста на Гогол. С класическата пиеса на Бомарше „Сватбите на Фигаро“ ще стартира на 20 септември сезонът за драматичен театър „Гео Милев“ в Стара Загора , постановката е на режисьора Мартин Киселов, който наскоро пожъна успехи с трупата на казанлъшкия „Любомир Кабакчиев“, където постави „Аферата с мъртвите души“ по текста на Гогол. В Стара Загора Киселов ползва превода на Банко Банков,сценографията и костюмите са дело на младата Мартина Варийска, която работи на щат в бургаския театър. 12 актьори от трупата е поканил за участие режисьорът, сред тях са както истински ветерани като Галя Александрова /икономката Марселина/ и Стефан Делев /д-р Бартоло/, така и набралия скорост през последните години Димитър Митев /граф Алмавива/ и съвсем младата Весела Петрова /графиня Розина/. „Когато се заехме с представлението, решихме, вместо да се правим на интересни, да се поразровим в по-дълбоките пластове на тази иначе чаровна, бърза и остра комедия. И открихме залежи от простички и много човешки истини. Бомарше ни впечатли с изключителното си познаване на любовните и властовите отношения, на човешкия характер, на природата на чувствата. Колкото повече изследвахме тези нови (за нас) елементи на текста, толкова повече си казвахме – трябва да споделим това със зрителите. И дръзнахме да включим няколко своеобразни «интервюта» с персонажите в различни моменти от действието, монологчета, в които те споделят моментните си мисли, своите илюзии, заблуди и мечти…Така, без да отнемаме от силата на комедията, открихме, че пиесата може да говори на много нива и да вълнува не само с хумора, но и с дълбочината си“, коментира в аванс режисьорът. Седмица или две след премиерата на „Сватбите…“ трупата ще се заеме с „Прелестите на изневярата“ от руския драматург Валентин Красногоров, в която са включени 5 едноактни пиеси на 83-годишния санктпетербургски автор.  С нея Христофор Недков ще влезе в своеобразна конкуренция с Йосиф Сърчаджиев, който направи вече своя прочит в Сатирата. Под пара върви и подготовката на детския спектакъл „Пинокио“, с който се е заел проф. Андрей Аврамов, а малко по-късно наесен ще „тръгнат“ и репетициите на „Снаха“ от Георги Караславов, където режисьор ще бъде Стефан Спасова , а в образа на Юрталана ще се превъплъти Ивалин Димитров.", "date": "2018.09.19", "title": "Под липите „преоткриват\" Фигаро "}
{"url": "https://www.monitor.bg:443/bg/a/view/psihichno-bolen-myj-stana-ohranitelen-bos-144681", "text": "Психично болен мъж стана охранителен бос след като съвсем законно се сдоби и стана собственик на охранителна фирма. За това разкриха от Инспекцията по труда във Велико Търново. Фирмата е обявена в неплатежоспособност от окръжния съд в старата столица, след като над 40 нейни бивши служители алармирали, че имат да получават трудови възнаграждения. Заради обявения фалит сега те ще могат да кандидатстват пред фонда \"Гарантирани вземания\". По време на направената проверка от инспекцията по труда установили, че фалиралата фирма междувмеренно е прехвърлена на психично болен мъж от Горна Оряховица. Новият собственик дороволно си признал, че за новата си придобивка е получил от неизвестни лица 200 лв., които само са поискали от него да им даде документите си за самоличност и да се подпише на няколко места. Това далеч не е първият подобен случай психично болни, инвалиди и бедняци да се сдобиват с фирми. Преди години бездомникът бай Иван от великотърновското село Балван неочаквано се сдоби с фирма, собственик на пристанище и няколко яхти на родното ни черноморие. Пред разследващите тогава бай Иван признал, че се е подписал на няколко празни листи, а в замяна е получил 300 лв. и една седмица почивка на морето в хотел. Измамниците дедесари също редовно използват практиката да прехвърлят използвани вее фирми бушони с натрупани милиони задължения на бездомни, бедни и социално слаби или хора от ромския етнос срещу минимално заплащане.", "date": "2018.09.19", "title": "Психично болен мъж стана охранителен бос"}
{"url": "https://www.monitor.bg:443/bg/a/view/lozan-panov-napadna-deputatite-ot-tribunata-144696", "text": "Скандалният шеф на Върховния касационен съд Лозан Панов си позволи да нападне депутатите от парламентарната трибуна. Магистратът със спорна репутация се яви пред народните представители, за да бъде изслушан доклада за дейността на ВКС, след като се наложи от НС да го издирват. Още с качването си на трибуната, Панов поиска да разясни защо преди седмица не е дошъл в залата, когато трябваше да се разгледа докладът за работата на съдилищата за 2016 и 2017 година. Именно това бе и причината дебатите и гласуването по него да бъдат отложени за тази седмица. В опит да предизвика скандал Панов обясни, че две години чакал да бъде поканен от НС. Миналата седмица получил такава покана, но по телефона и то само ден преди заседанието. Отговорил писмено. Сега това се повторило. Той определи това като недопустимо, но въпреки това дошъл в НС. „Телефонните повиквания отдавна са заменили епистоларната форма”, каза Панов. След това шефът на ВКС се впусна в обичайните си политически речи, като дори си позволи да се опитва да се меси в работата на законодателната власт и да критикува работата й. В отчета си пред депутатите Панов изтъкна и някой законови поправки от 2017-та, който според него водели до проблеми в работата на съдиите. Едно от тях се оказа публикуването на актовете на съда, което пък предизвикало противоречиво тълкуване и прилагане. Наред с това се оплака от сградата на Съдебната палата, която била отесняла за всички 6 съдилища и прокуратурата и според него част от тях трябва да бъдат изведени в други сгради. Недопустимо било да му предлагат Спецапелативният съд да се премести в гардеробната на Съдебната палата. Накрая той си позволи да направи политическо изказване относно поправките в АПК, за част от който президента Румен Радев и БСП сезираха Конституционния съд и така да повтори тезите на грантаджийските НПО-та, който са против промените. „Да не се връща колелото на историята обратно”, каза той и добави, че млада демокрация има нужда от защита от административен произвол. Това неуважение към НС предизвика реакцията на депутатите. Така зам.-шефът на НС Емил Христов от ГЕРБ, който в момента водеше заседанието не скри възмущението си от поведението на Панов. \"Не мога да приема, ръководството на НС се отнася с уважение към всички институции. Вашият отговор и току-що направено изказване към качеството на законите, не е това мястото и форумът\", реагира Христов. На свой ред Йордан Цонев от ДПС По думите му правовата държава, каквато е България, функционира чрез разделението на властите, които са не само независими, но се и координират. Той припомни, че Конституцията и закона за съдебната власт предвижда независимостта на съдебната власт, но и нейната деполитизация. Според Цонев обаче отделни части от съдебната власт, включително и самият Панов като шеф на ВКС не отговарят това изискване. \"Ние наблюдаваме едно активно политизиране, активно участие в политическия живот, което нас не ни притеснява като ваше участие, а като съвместяване на двете роли. Което не отговаря на духа на Конститутицията\", заключи той. По думите му да се изказва мнение е едно, но да се участва с проекти е недопустимо. Цонев изтъкна, че правело впечатление и противопоставянето между председателя на ВКС и прокуратурата – критики към обвинението и правомощия на обвинението през тази години. Няма как властите да функционират, ако самите те не спазват разделението и навлизат в полето на другите, каза Цонев. Той изтъкна, че политиците не си позволявали да коментират решения на съда. Бихме искали да виждаме същото от участниците в съдебната власт, още повече от тримата големи, уточни Цонев. Шефът на правната комисия Данаил Кирилов пък коментира, че е започнал дебат за качеството на законодателството, но може да се отрови такъв широк дебат за качеството и на правораздванвто. Той припомни, че правната комисия редовно получава писмени покани от ВКС за становища към тълкувателни дела. Досега те отказвали такива, заради установената парламентарна практика, но може би е време да се правят такива. Кирилов посочи, че актове на съдебната власт, дори и когато са недоволни или пък има противоречиви решения. Павел Шопов от „Обединените патриоти” пък обясни, че с поканата към Панов да дойде в НС се изпълнявала целта на „едни кръгове” у нас, включително и съдии, за легитимирането на председателя на ВКС като шеф на съдиите, което не било вярно. „Целта беше изпълнена и ние чухме упреци към нас, към законодателната власт и да влезем в един обяснителен режим”, аргументира се Шопов. Според него с тази покана се целяло „ексцес и скандал”. Той изтъкна, че преди време цялото общество е било пред заплаха. „Едни хора, загрижени за съдебната система бяха наизлези по градове и села и гръмко громяха правилата, реда, системата, обявиха се против корупцията, лошите съдии.. И те искаха да правят революция. С днешното заседание се прави опит в обществото да се реанимира тази нишка, тя е опасна\", каза Шопов. Той даде пример с Румъния и Полша. Според него целта на „неолиберлните кръгове” е да намерят повод и начин да предизвикат недоволство срещу правителства, които са неудобни. Именно това ставало и в Румъния. „И виждаме момчета и момичета с ранички, които тръгват да борят съдебната власт”, каза той и добави – „Тука в България ги събираха за Румъния, защото ги командироват от страна в страна”. Според него за превземането на съдебната система на някой му е нужна тази легитимация на Панов. която в дадени моменти се опитваше да назначава министри, в момента се опитва отново за поредния удар на управляващите”, каза той визирайки кръга „Капитал”. В защитата на НС стана и шефът на ПГ на ГЕРБ Цветан Цветанов, според който трябва да има уважение между институциите. \"Уважавайте работата ни, както ние ви уважаваме!\", обърна се той към Панов и му припомни, че депутатите са избрани от гражданите. Той призова шефа на ВКС да говорят за проблемите в съдебната система, а не за това \"дали сте уведомен по телефона\". Цветанов припомни, че винаги министрите са били уведомявани по телефона и това не е било обидно. „Нито ние, нито вие имаме нужда от подобен сблъсък\", репликира той. По-късно в кулоарите Цветанов не скри, че Панов е обидил народните представители, но заедно с тях и 3 млн. българи гласували за тях. По думите му това не е присъщо за един държавник или пък представител на съдебната система, за да обиждат депутатите. Той напомни, че Конституцията ясно е разписала разделението на властите. Самият Панов в заключение отрече, че политизира. Изразяването на мнение и критика не е политизация, това е гаранция да не се стигне до автокрация, каза Панов в опит да се оправдае. Той отбеляза, че текстовете с обратно действие в законите от изключение се превръщали в парило. Панов отново завърши с политическо изказване, че предизвикателствата, които стоят пред посткомунистически държави като Полша и Унгария, сега стоят и пред България. Страната ни пък отново е пред цивилизационен избор – дали да избере да подкопаем основите на общия европейски дом или да браним неговите ценности. В крайна сметка двата доклада за работата на съдилищата бяха гласувани с мнозинство от депутатите.", "date": "2018.09.19", "title": "Лозан Панов нападна  депутатите от трибуната (ОБНОВЕНА)"}
{"url": "https://www.monitor.bg:443/bg/a/view/porjazaha-myj-reshil-da-sydi-visshija-sydeben-syvet-144670", "text": "Мъж, подаде жалба срещу Висшия съдебен съвет, но районните магистрати във Велико Търново го „порязаха” като отказаха да образуват дело по жалбата му. П.С. се жалва, че преди време бил завел дело в окръжния съд в Търново, но съдията, който гледал делото му бил некомпетентен, проявил непрофесионализъм и заради това той загубил процеса. Според П.С. отговорност за това трябва да понесе Висшия съдебен съвет, тъй като той отговарял за съдиите в България и ги назначавал по делата. Ето защо, след като преди това се консултирал с адвокат, мъжът подал жалба срещу висшата съдебна инстанция. Районният съд обаче, попарил мераците му като изобщо отказал да образува дело по жалбата му. Според магистратите предявеният иск е недопустим, тъй като ВСС макар и да осъществява контрол върху съдиите в България, няма правомощията да влияе пряко върху съдебния процес.", "date": "2018.09.19", "title": "„Порязаха” мъж, решил да съди Висшия съдебен съвет"}
{"url": "https://www.monitor.bg:443/bg/a/view/kulagin-pogna-vanja-kostova-144685", "text": "Гримьорът с остър език и цял набор от сочни обиди Валентин Кулагин откри новата си “жертва“ в лицето на Ваня Костова. След като плеймейтката Нора Недкова напусна изненадващо Къщата на „ВИП Брадър“ в понеделник, Вальо обяви, че е време да избере следващия си \"враг номер едно\". Най-вероятно той се е спрял на естрадната прима, тъй като тя беше единственият съквартирант, който разбираше протичането на мисълта на Недкова. В епизодът тази вечер ще бъдат излъчени първите за сезона на предаването номинации очи в очи. Междувременно отбор „Флинстоун“ живее в примитивна колиба в двора, пали огън и се къпе с ледено студена вода от корито. За падението им по време на мисия „Бедрок“ донякъде вина има Кулагин, който не показа добри умения в разбиването на големи камъни.", "date": "2018.09.19", "title": "Кулагин погна Ваня Костова"}
{"url": "https://www.monitor.bg:443/bg/a/view/cvetanov-cacheva-ne-se-razglejda-kato-kandidat-za-ks-144676", "text": "В следващите няколко дни ГЕРБ ще започне да обсъжда кого да номинира за Конституционния съд, но правосъдният министър Цецка Цачева не се обсъжда като кандидатура. Това стана ясно от думите на шефа на ПГ на ГЕРБ Цветан Цветанов Въпреки това, той уточни, че има няколко варианта, но първо трябва да се вземе решение в парламентарната група. Според него, това трябва да е доказан професионалист, добър съдия или човек, работил в съдебната система и имащ безупречна репутация. Според него Цачева има качествата да бъде номинирана за съдия в КС, но към настоящият момент не е разглеждана като такава възможна кандидатура. Той припомни изказването на самата Цачева преди дни, че с нея тази тема не е дискутирана, нито е канена да става посланик или пък конституционен съдия. Цветанов увери, че не е разглеждана и кандидатура главният прокурор Сотир Цацаров да отиде в КС след края на мандата му.", "date": "2018.09.19", "title": "Цветанов: Цачева не се разглежда като кандидат за КС"}
{"url": "https://www.monitor.bg:443/bg/a/view/rusenka-osydi-obshtinata-za-17-000-lv-zaradi-schupena-na-leda-stava-144678", "text": "Над 17 000 лева обезщетение присъди Районният съд в Русе на възрастна жена, счупила тазобедрена става след подхлъзване на зеледен участък от тротоар в града. 70-годишната пенсионерка подала иск срещу общината за сума в размер на 25 000 лева, но съдът го уважи частично. Магистратите решиха, че общината трябва да плати на пострадалата 12 000 лева обезщетение за причинени неимуществени вреди и още 5215,86 лева, колкото струвало лечението след настъпилото увреждане. Инцидентът станал на 2 февруари 2017 г. към 10,00 часа до спирката на улица „Доростол“ край училище „Братя Миладинови“. Жената била обута с високи туристически обувки с големи грайфери, но и те не помогнали да избегне падането. Крачка преди да влезе под козирката на автобусната спирка се подхлъзнала и паднала по гръб. Помъчила се да стане, но не успяла, защото изпитвала силни болки в областта на таза. Била откарана с линейка в болницата, където медиците установили, че има счупена тазобедрена става. Лекувала се дълго, а само за импланта платила 3920 лева. За медицински консумативи и лекарства сумата възлизала на над 2200 лева. Общината е осъдена да плати и 2001,80 лева за разноски по делото. Решението не е окончателно и може да се обжалва в двуседмичен срок пред Окръжния съд в Русе.", "date": "2018.09.19", "title": "Русенка осъди общината за 17 бона заради счупена става"}
{"url": "https://www.monitor.bg:443/bg/a/view/djesika-simpsyn-chaka-treto-144673", "text": "Актрисата и певица Джесика Симпсън е бременна с третата си рожба. Щастливата новина тя съобщи с кадър в профила син в Инстаграм, на който е с двете си деца, а за фон има розови балони. написа към снимката тя. Звездата от „Руса амбиция“ вече възпитава 6-годишната Максуел и 5-годишния Максуел, плод на любовта й с втория й съпруг Ерик Джонсън. Семейство Симпсън скоро може да се увеличи с още един член. Сестрата на Джесика – певицата Ашли Симпсън, също се надява скоро да гушне трети наследник. Тя има 9-годишен син Бронкс от Пийт Уенц и малка дъщеричка Джагър от сегашния си съпруг Еван Рос.", "date": "2018.09.19", "title": "Джесика Симпсън чака трето"}
{"url": "https://www.monitor.bg:443/bg/a/view/pomakyt-nuri-oglavi-otbora-na-emigrantite-vyv-fermata-144675", "text": "С напътствията и всеотдайността си в работата в предаването „Фермата“ помакът Нури се превърна в своеобразен лидер в отбора на емигрантите. Въпреки първоначалните негативни реакции, които предизвика с изказването си, че турско робство не е имало, той си спечели любовта и уважението на другите участници. В последните дни в шоуто всички се допитват до мнението му и се доверяват на съветите му, когато се заемат с някоя от поставените им задачи. Затова и новината, че фермерът на седмицата Милена го изпраща за ратай, беше посрещната с шок и паника. Преди да тръгне към новата си обител, която ще да споделя с другият ратай – Радилена, Нури се постара да си осигури достоен наследник, който ще поеме лидерската му роля, докато го няма. Плейбоят Роман ще заема мястото на Нури, който му сподели, че го е наблюдавал как работи и че заслужава тази позиция. посъветва го помакът. Самият Роман даде да се разбере, че „трябва да има тежка ръка на масата, за да се покаже кой е шефът“.", "date": "2018.09.19", "title": "Помакът Нури оглави отбора на емигрантите във „Фермата“"}
{"url": "https://www.monitor.bg:443/bg/a/view/delyt-na-kontrabantite-cigari-padnal-do-4-7-144674", "text": "Делът на контрабантите цигари в България, който през 2010 г. беше 34,5%, е паднал до 4,7% през второто тримесечие на тази година. Това показва проучване на Инициативата \"Срещу незаконната търговия\" от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки. Борбата с контрабандата е директен удар и срещу корупцията, защото за подобни производства е задължително да има полицай, митничар, прокурор и, разбира се, политически чадър, коментира премиерът Бойко Борисов при представянето на проучването. С откриването на четирите фабрики за нелегални цигари свалихме под пет процента контрабандата на цигари. По същия начин се работи срещу незаконното производство и търговия с алкохол, горива, захар и месо, каза Борисов, цитиран от БТА.  \"Сега отивам на Европейски съвет и там е хубаво да се отчете, че сме на първо място в Европа по ниското ниво на контрабандата и по брой заловени и осъдени трафиканти на хора\", каза още министър-председателят и добави, че контрабандата ощетява фиска на всяка страна, а нелегалната имиграция е огромен проблем за цяла Европа.   Премиерът благодари на вътрешния министър Валентин Радев за времето, през което е заемал поста. Има моменти, когато се поема политическа отговорност, макар и да ни е тъжно за това, добави той. Борисов посочи още, че през последните няколко години страната ни е участвала и подпомогнала разкриването на 16 нелегални фабрики за цигари в Европа. ", "date": "2018.09.19", "title": " Делът на контрабантите цигари паднал до 4,7% "}
{"url": "https://www.monitor.bg:443/bg/a/view/preslava-izbra-ime-za-bebeto-snimki-144677", "text": "Поп-фолк дивата Преслава разкри името на първородната си рожба. Малкото момиченце, което проплака преди дни, се казва Паола. Това стана ясно от пост на звездата на „Пайнер“ в социалните мрежи. „Да си ни жива и здрава малка сладка Палечке – Паола!\", написа тя към снимка с букети, подаръци и транспарант с името на наследницата й. Че бебето ще носи буквата на гласовитата си майка и баща си – бизнесменът Павел Лазаров, се загатна още в деня на раждането. Междувременно снощи се проведе и първото голямо тържество в чест на момиченцето. Изпълнителката на „Обратно в играта“ направи съпричастни феновете си с няколко лайв включвания от Инстаграм. Колегите й Джена, Илиян, Софи Маринова и Гринго също вдигнаха наздравици за Паола. „Добре дошла на малката бебка Паола. Мило дете, желаем ти щастливи и радостни дни, а на мама Преси и татко Павел желаем да се обичат винаги!“, написаха към общ кадър на маса с розови балони музикантите.", "date": "2018.09.19", "title": "Преслава  избра име за бебето (СНИМКИ)"}
{"url": "https://www.monitor.bg:443/bg/a/view/siderov-zapodozrja-rumjana-bychvarova-sabotirala-premiera-144672", "text": "Лидерът на „Атака” Волен Сидеров и шеф на парламентарната група на патриотите заподозря, че началникът на кабинета на премиера Бойко Борисов – Румяна Бъчварова саботира министър-председателят. Повод за коментара му бе указът за освобождаването на главния секретар на МВР Младен Маринов, който след цяла седмица отлагане бе подписан от президента Румен Радев.  „Нямам наблюдения върху работата на администрацията и канцеларията на министър-председателя. Има забележки дали това трябва да е шеф на кабинета”, каза той по адрес на Бъчварова попитан дали е имало пропуски в документите, пратени до държавния глава. Сидеров уточни, че това е избор на премиера, но ще продължи да му го напомня. По думите му позицията, която заема Бъчварова, е важна и през нея минават назначенията, включително и кадровите. Той дори изтъкна връзките на Бъчварова с кръга „Капитал”, визирайки статиите срещу Александър Манолев, който оттегли номинацията си за транспортен министър. „Някой от ударите срещу правителството, включително бламирането на Манолев дойдоха от близки приближени до шефката на кабинета. Дали има пряка връзка или умисъл, не мога да коментирам. Но някак си не е логично роднините на шефа на кабинета да са в противниковия лагер и да правят такива провокации”, аргументира се Сидеров. По думите му оставките на тримата министри след катастрофата в Своге били логични, защото така се поемало политическа отговорност, но за Манолев нещата били различни. В тази връзка той определи статиите срещу него като спекулации и удар под кръста.  „Казвам, че има знаци, че това може да става, че това е възможно. При една такава близка роднинска връзка.”, отговори Сидеров на въпроса саботира ли Бъчварова премиера. И допълни – „Близък роднина ти работи не в медия, а в политико-бизнес кръг, който има претенции към властта, който назначаваше министри, в първото правителство Борисов – Трайков, Дянков, Плевнелив, а сега няма и търси реванш. Това е кръг, това не е сайт, не е медия. Да има такава обвързаност за мен е конфликт на интереси”.   Въпреки това Сидеров не смята, че Росен Желязков, който бе номиниран за транспортен министър, е човек на \"Капитал\". Освен за шеф на кабинета Сидеров не харесва Бъчварова и за посланик, стана ясно от думите на атакиста. „Бих предлагал посланици, които биха работили за България”, каза той, но уточни, че с патриотите не е говорено за евентуално назначаване на Бъчварова като посланик Накрая Сидеров обясни, че именно негова била идеята на последният коалиционен съвет за среща с президента, на която да изчистят всяко разминаване заради указа за Младен Маринов. По думите му „това упорство” от страна на президента било излишно. „Нека това е поука за бъдещи действия и да не се оставя съмнения за пренебрегнатост и незачитане, защото понякога липсата на разговор води до изостряне”, каза още Сидеров.   Патриотите са единни относно новите министри и ще ги подкрепят в залата. Имат разминаване относно оставките на старите. Там НФСБ са на различно мнение и ще гласуват против.  ", "date": "2018.09.19", "title": "Сидеров заподозря Румяна Бъчварова, саботирала премиера"}
{"url": "https://www.monitor.bg:443/bg/a/view/semejstvo-petkanovi-shte-gushnat-sin-144680", "text": "Моделът Алекс Богданска и Дани Петканов са в очакване на мъжка рожба. Талисманът на националите ни по баскетбол и Лудият репортер качиха кратко видео, на което красавицата пука балон и от него изскачат сини конфети. До този момент бъдещият татко не е знаел пола на първородния си наследник. „Ето как съобщих на Дани новината! Явно съм си го проектирала подсъзнателно“, написа към клипчето в Инстаграм Алекс. Че двамата ще стават родители се говори отдавна, но те потвърдиха спекулациите, че скоро в дома им ще проплаче бебе едва през август. „Познайте кой е бременният този път? Много хора си мислеха, че нашият брак е фалшив и сме го направили за пари или за слава, но истината е, че когато нещо е истинско, то устоява на времето, препятствията и грешките, за да направи път на едно ново начало!“, изповядаха се тогава те. Припомняме, че Алекс и Дани си казаха заветното „да“ в рамките на последния сезон на „ВИП Брадър“. Под зоркото око на Големия брат те рестартираха връзката си, която беше приключила с гръм и трясък през 2016 г.", "date": "2018.09.19", "title": "Семейство Петканови ще гушнат син"}
{"url": "https://www.monitor.bg:443/bg/a/view/bylgarija-zapochva-sreshtu-iran-v-sofija-vyv-vtorija-etap-ot-svetovnoto-144662", "text": "Мъжкият национален отбор на България започва срещу Иран в група G от четвъртфиналната фаза в София на световното първенство по волейбол за мъже, на което страната ни е съдомакин с Италия. Двубоят е на 21 септември (петък) от 20:40 ч. в столичната зала \"Арена Армеец\". Преди това от 17:00 ч. е първият мач от групата, в който един срещу друг излизат САЩ и Канада. Във втория си мач националите срещат САЩ на 22 септември (събота) отново от 20:40 ч. Преди това играят Иран и Канада. В последния си мач \"лъвовете\" се изправят срещу Канада, на 23 септември (неделя) от 20:40 ч. Преди това е битката САЩ - Иран от 17:00 ч. 1. Италия      5 5 0 15:2 423:326 15 точки 2. Холандия   5 4 1 12:8 455:420 11 3. Русия        5 3 2 12:6 422:366 10 4. Финландия 5 2 3 9:12 453:471  6 1. Бразилия  5 4 1 13:6  439:405 11 точки 2. Белгия      5 3 2 11:8  419:394 10 3. Словения  5 3 2 12:10 479:463  9 4. Австралия 5 2 3 9:11  428:442  7 1. САЩ          5 5 0 15:5 456:383 13 точки 2. Иран          5 4 1 12:7 437:400 11 3. БЪЛГАРИЯ 5 3 2 11:6 395:368  9 4. Канада       5 3 2 11:7 426:408  9 1. Полша       5 5 0 15:3  445:343 15 точки 2. Сърбия      5 4 1 14:7  476:430 12 3. Франция    5 3 2 13:7  456:420 11 4. Аржентина 5 2 3 10:11 475:469  6 Регламентът предвижда да се запазят резултатите от първата групова фаза. Първенците от четирите групи от втория етап, както и двата най-добри втори тима оформят финалната шестица, която ще се бори за медалите в Италия. В нея участниците ще бъдат разделени в две нови групи по три отбора. ", "date": "2018.09.19", "title": "България започва срещу Иран в София във втория етап от световното"}
{"url": "https://www.monitor.bg:443/bg/a/view/firmino-geroj-za-livyrpul-v-golov-trilyr-s-psj-144659", "text": "Миналогодишният финалист „Ливърпул“ пречупи с 3:2 „Пари Сен Жермен“ на своя стадион “Анфийлд” в един от най-интригуващите мачове в първия ден на новото издание на Шампионската лига. В герой за мърсисайдци се превърна Роберто Фирмино. Бразилецът се появи в игра като резерва през втората част и във втората минута на добавеното време донесе победата на водения от Юрген Клоп тим. Преди това Даниел Стъридж бе точен с глава в 31-ата минута, а в 36-ата Джеймс Милнър вкара гол от дузпа за 2:0. Резултатът стана 2:1 в 40-ата минута след гол на Тома Моние. В 83-ата минута Килиан Мбапе изравни за ПСЖ, но това не бе всичко в този мач от Група \"С\". В 92-ата минута Фирмино порази вратата на Алфонс Ареола и наставникът на гостите Томас Тухел отново си тръгва с драматична загуба от \"Анфийлд\", след като преди време такава претърпя воденият от него тогава тим на „Борусия“ (Дортмунд). Така „Ливърпул“ записа нова победа след петте поредни във Висшата лига, а ПСЖ за първи път през сезона усети вкуса на поражението, след като също е 5 от 5, но в Лига 1. Барселона - ПСВ Айндховен 4:0 (1:0 Меси 31, 2:0 Дембеле 75, 3:0 Меси 77, 4:0 Меси 87) Интер - Тотнъм 2:1 (0:1 Ериксен 53, 1:1 Икарди 85, 2:1 Весино 90) Монако - Атлетико Мадрид 1:2 (1:0 Грандсир 18, 1:1 Коща 32, 1:2 Хименес 45) Брюж - Борусия (Дортмунд)  0:1 (0:1 Пулишич 85) Ливърпул - ПСЖ  3:2 (1:0 Стъридж 30, 2:0 Милнър 36-д., 2:1 Мюние 41, 2:2 Мбапе 83, 3:2 Фирмино 90) Цървена звезда - Наполи  0:0 Галатасарай - Локомотив (Москва)  3:0 (1:0 Гари Родригес 9, 2:0 Ерен Дердийок 67, 3:0 Селчук Инан 90) Шалке 04 - Порто  1:1 (1:0 Емболо 64, 1:1 Отавио 75-д.)", "date": "2018.09.19", "title": "Фирмино герой за „Ливърпул“ в голов трилър с ПСЖ"}
{"url": "https://www.monitor.bg:443/bg/a/view/85-godishen-djado-ubi-syprugata-si-kojato-go-revnuvala-ot-socialnite-mreji-144679", "text": "Осемдесет и пет годишен дядо в Истанбул уби 76-годишната си съпруга заради нейната ревност, породена от активността му в социалните медии, съобщава \"Хюриет дейли нюз\". Двамата имали 50-годишен брак и живеели в Германия, но били пристигнали в Истанбул на почивка. Според информация на в. \"Сабах\" те били намерени от свои роднини, които не могли да се свържат с тях по телефона. Когато били открити, и двамата били окървавени. Жената - Есма А., била наръгана в сърцето, а съпругът й - Билял А. бил с прерязани вени на китките в явен опит за самоубийство. Съпругата е издъхнала по-късно в болницата, но мъжът бил спасен. Билял А. признал пред полицията, че е убил жена си, защото го ревнувала от активността му в социалните медии. \"Тя си мислеше, че контактувам с някого в социалните медии. Скарахме се. Тя ми каза да напусна къщата и че вече не ми вярва. Това беше последното ни спречкване,\" заявил старецът пред полицаите.", "date": "2018.09.19", "title": "85-годишен дядо уби съпругата си, която го ревнувала от социалните мрежи"}
{"url": "https://www.monitor.bg:443/bg/a/view/rabotnici-postradaha-v-propadnal-asansior-v-burgas-144667", "text": "Товарен асансьор, тип \"подемник\" пропадна рано сутринта в сряда в Бургас. При инцидента са ранени трима работници, които се качили в него, след като минута по-рано го натоварили с пакети автомобилни стъкла. Те са откарани в болница, но опасност за живота им няма. Двама от ранените са получили порезни рани по крайниците и натъртвания, а третият е с фрактура и ще остане в болницата. Инцидентът е станал в производствена база на частната фирма \"Автостъкла Тома Тодоров и синове\", която се намира в промишлената зона на Бургас. Подемникът, натоварен със стъклопакети е пропаднал от височина близо 4 метра. До момента причината за инцидента не е установена. Според един от собствениците на компанията - Драгомир Тодоров, инцидентът е крайно нелогичен.  \"Нямаме никакво обяснение за случилото се. Подемникът е много здрав. Всеки месец се извършва профилактика на асансьорите и досега не е имало никакви проблеми. Въжетата не са давали някакви признаци за проблем. Всеки месец ги смазваме и се прави профилактика, защото това е една от най-важните ни машини. Капацитетът на асансьора е 2 тона, а стъклата натоварени в него са тежали не повече от 300 кг. Най-важното е, че работниците са добре\", каза Тодоров. За случая вече е сезирана Инспекцията по охрана на труда, която започва вътрешна проверка дали са спазени всички изисквания за безопасност.", "date": "2018.09.19", "title": "Трима работници пострадаха в пропаднал асансьор в Бургас (ОБНОВЕНА)"}
{"url": "https://www.monitor.bg:443/bg/a/view/polsha-shte-krysti-us-bazata-na-svoja-teritorija-fort-trymp-144661", "text": "Президентът на Полша Анджей Дуда заяви, че иска САЩ да имат постоянно военно присъствие в страната му и допълни, че военната база, която ще бъде изградена с полски средства ще се нарича „Форт Тръмп“ на името на американския президент Доналд Тръмп, съобщи Ей Би Си. \"Убеден съм, че няма по-ефикасен начин да се предотврати война от това да покажем, че сме готови да отблъснем атака във всеки един момент\", допълни полският държавен глава, който отдавна изразява опасения \"от агресивното поведение\" на Русия. Полша нееднократно е призовавала за постоянно американско военно присъствие на своя територия и предлага да участва с до 2 милиарда долара във финансирането на евентуална база, посочва Ройтерс, като се позовава на полски медии, съобщили за такова предложение на полското министерство на отбраната. Полски правителствен източник е потвърдил за Ройтерс, че е направено такова предложение. Ако искането за базата се осъществи, това може да доведе до търкания в НАТО, чийто член е Полша, освен това ще изостри още повече напрежението между Запада и Русия, отбелязва АФП. На пресконференцията Тръмп и Дуда изразиха общо безпокойство във връзка с руския газопровод \"Северен поток 2\", който според тях може да направи Европа прекалено зависима от Москва в енергийно отношение и да я изложи на опасност от, както каза полският президент, \"политическо изнудване\" с доставките. Тръмп обаче заяви, че САЩ не възнамеряват да санкционират компаниите, които участва в проекта с Русия. \"Ние просто смятаме, че е много жалко за хората в Германия страната им да плаща милиарди и милиарди долари годишно на Русия за енергията си\", отбеляза той. Тръмп каза също, че САЩ обмислят преференциален визов режим за Полша.", "date": "2018.09.19", "title": "Полша ще кръсти US базата на своя територия „Форт Тръмп”"}
{"url": "https://www.monitor.bg:443/bg/a/view/rabotnik-zagina-na-stroej-v-industrialna-zona-strjama-144665", "text": "Работник на 58 години загинал, след като тежащ няколко тона бетонен панел го затиснал и убил на място. Трагичният инцидент станал в 8,45 часа днес при строеж на масивно хале в Индустриалната зона край раковското село Стряма. При трудовата злополука били ранени още двама работници – на 26 и на 29 години, които били откарани в болница. Загиналият и двамата му колеги работели с автовишка, с помощта на която прикрепвали към конструкцията на масивното стомано-бетоново хале тежките панели. Това ставало, като единият – в случая загиналият мъж на 58 години, управлявал от земята автовишката, а другите двама били вдигнати на височина в коша на машината. С помощта на кран тежките бетонни панели били вдигани на височината на работниците, които били в коша на вишката. От своя страна мъжете трябвало да успеят да закрепят към конструкцията панелите, разказаха хора от съседни търговски обекти как е протичала ежедневната работа по изграждането на халето. Трагедията се случила именно по време на този работен процес. Двамата ранени на по 26 и на 29 години, били в коша на машината и били вдигнати от 58-годишния нагоре с вишката. Тогава от около 10-метровата височина на сградата паднал панел, който първо ударил вишката. След това няколкотонният панел затиснал работника, който задвижвал вишката от долното й управление и го убил на място. Ранените двама работници, които се намирали по това време в коша на машината, били откарани от Спешна помощ в болница. За трагедията бил подаден сигнал на 112 и на мястото на инцидента били изпратени полицаи от Районното в Раковски, била уведомена и Инспекцията по труда в Пловдив.", "date": "2018.09.19", "title": "Работник загина на строеж в Индустриална зона Стряма"}
{"url": "https://www.monitor.bg:443/bg/a/view/ford-fiesta-zasija-s-grafiti-ot-manga-i-anime-144646", "text": "Ford и „Мото-Пфое” приветстваха многохилядните фенове на най-посещавания фестивал за съвременна поп култура в България - Aniventure Comic Con, с изненадващо събитие. На жива арт сесия върху Ford Fiesta, художник на графити изрисува автомобила с любими сюжети от типично японските жанрове манга и аниме. Така екипа на Ford в България срещна най-модерното от автомобилния свят с оптимизма и ентусиазма на младите хора, чрез изрисуването на любими техни сюжети и герои върху един нетрадиционен за целта обект – колата, която пък е най-масовото средство за придвижване и също се радва на привързаност и възхищение от широката публика. За радост на посетителите и гостите върху „Автомобил на България” за 2018 г. се озоваха робот от „Гъндам”, герои на студиото Гибли, както и Тоторо от обичания сериал „Моят съсед Тоторо”, самураят Кеншин, певицата Хатцуне Мику и разбира се, покемоните в лицето на Аш, Мю и Пикачу. Художникът на графитите на живата арт сесия, организирана от Ford, е Esteo от Бургас, който започва да рисува през 2001 г. На сцената е вече 17 години и е оставил множество цветни стени зад себе си. Рисува предимно на фестивали – в Гърция, Полша, Румъния, Сърбия, Чехия, Германия, Австрия и Испания. За него графитите са както хоби, така и работа. Срещата му с новия Ford Fiesta беше много вълнуваща и по думите му, автомобилът го е вдъхновил да продължи с още следващи серии изрисуване върху моделите на Ford и с други разнообразни сюжети. От ноември 2017 г. компанията „Мото-Пфое” вече е част от глобалната корпорация Sumitomo Corporation и чрез участието си на Aniventure Comic Con 2018 официалният вносител на Ford в България, същевременно оказа подкрепа и на 29-ите Дни на японската култура в България, организирани от посолството на Япония.", "date": "2018.09.19", "title": "Ford Fiesta засия с графити от манга и аниме"}
{"url": "https://www.monitor.bg:443/bg/a/view/es-se-sreshta-v-zalcburg-144664", "text": "Правителствените и държавни лидери на страните от Европейския съюз се събират на двудневна неформална среща в Залцбург – събитие, организирано в рамките на австрийското председателство на Съвета на ЕС, пише „Ди Пресе”. Срещата в Залцбург обаче заплашва да се превърне в поредния повод за илюстрация на продължаващата политическа криза в Общността. Миграция, сигурност, Брекзит: по нито една от трите основни теми, включени в дневния ред на разговорите, няма да бъде постигнат консенсус. Половин година преди крайния срок за официалното отделяне на Великобритания от структурите на Общността, преговорите между Брюксел и Лондон вървят толкова зле, че председателят на Европейския съвет Доналд Туск предупреди в писмо, че сценарият за провал в постигането на споразумение „все още е напълно възможен“. Обсъжданията на проблема с Брекзит ще бъдат отложени за специално свикана среща на върха в средата на ноември. Другите два основни въпроса – миграцията и сигурността, изискват своевременни решения. Такива обаче едва ли ще бъдат постигнати с оглед противоположните интереси на правителствата на държавите членки на Общността, коментира изданието. Великобритания и Европейският съюз са близо до споразумение за Брекзит, но и двете страни трябва да проявят добра воля и решителност, за да се избегне хаотична раздяла и да се осигури близко бъдещо партньорство, пише британския премиер Тереза Мей в днешния брой на германския вестник \"Велт\". Близо сме до постигането на добре организирано излизане от ЕС, което е ключово за изграждането на близко бъдещо партньорство, отбеляза Мей, цитирана от Ройтерс. За довеждането на процеса до успешен край ЕС трябва да промени позицията си, както направи Великобритания. Нито една от страните не бива да иска неприемливото от другата като например въвеждането на външна митническа граница между различни части на Обединеното кралство. Днес и утре лидерите от ЕС се събират в австрийския град Залцбург за преговори, които британският министър за Брекзита Доминик Рааб определи като крайъгълен камък. Рааб каза, че британското правителство се придържа към предложението си за граница между британския район Северна Ирландия и членуваща в ЕС Ирландия след Брекзит - една от основните пречки за постигането на споразумение. Вчера главният преговарящ от ЕС за Брекзит Мишел Барние каза, че Евросъюзът е готов да подобри предложението си към Великобритания за допълнително подсигуряване при управлението на ирландската граница след раздялата. Барние каза, че срещата на върха на ЕС през октомври ще бъде \"моментът на истината\" за преговорите за Брекзита. Според него тя ще покаже дали ще има споразумение или не.", "date": "2018.09.19", "title": "ЕС се среща в Залцбург"}
{"url": "https://www.monitor.bg:443/bg/a/view/radev-podpisa-ukaza-za-marinov-144660", "text": "Президентът Румен Радев е подписал указа за освобождаването на Младен Маринов. Това потвърдиха от администрацията на държавния глава. Малко преди това от \"Дондуков\" 2 съобщиха, че в президентската институция са внесени необходимите документи „в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация”. Това на практика означава, че рокадите в правителството могат да бъдат гласувани без проблем в четвъртък от НС.  Малко по-късно темата коментира и шефът на ПГ на ГЕРБ Цветан Цветанов.  Съветниците на президента Румен Радев са тези, който му дават „хард идеи” и именно затова той търси конфронтация с правителството. Това стана ясно от думите на Цветанов в кулоарите на НС по повод новината, че Радев вече е подписал указа за освобождаване на Младен Маринов след седмица отлагане заради липсата на съгласуване. „Сагата вече приключи. Разумът надделя”, каза Цветанов Въпреки това той разясни, че вътрешният министър Валентин Радев е изпратил същият набор от документи към президентската администрация, както на 10 септември от МС. „Министър Радев вчера припомни тази кореспонденция. Няма никаква разлика, защото нищо не се е променило и не е наложило да се добавят някакви документи”, каза той и добави – Цветанов разясни, че няма закон, който да изисква тази съгласувателнва процедура при освобождаването на главния секретар.  „Има подзаконов акт на Министерския съвет за съгласуване при назначанането\", уточни той. По думите му трябва да има уважение между всяка институция, но именно президентът бил този, който избрал този тон. Цветанов разкритикува Радев, че през последната година и половина не дошъл в Народното събрание, за да направи изявление към депутатите. И припомни, че президенти Георги Първанов и Росен Плевнелиев, които имали между 5 и 8 изказвания в пленарна зала. Цветанов няма съмнения, че оставките на тримата министри ще бъдат гласувани в четвъртък, както и новите министри. Междувременно от БСП коментираха, че е именно работа на президента да подписава укази  и да реши когато точно да го направи. Според социалистът Антон Кутев е нямало раминаване межу президент и правителство, а по-скоро съизмерване на рейтинги. Той увери, че БСП ще бъдат в зала при гласуването на оставките.  На свой ред лидерът на ДПС Мустафа Карадайъ обясни, че тяханата позиция относно рокадите е ясна и ще гласуват против тях.", "date": "2018.09.19", "title": "Радев подписа указа за Маринов (ОБНОВЕНА)"}
{"url": "https://www.monitor.bg:443/bg/a/view/agencijata-po-gorite-s-vremenen-shef-144663", "text": "Инж. Росен Попсавов е назначен за временно изпълняващ длъжността изпълнителен директор на Изпълнителна агенция по горите. Това съобщиха от Министерството на земеделието, храните и горите. Оставката на досегашния директор Григор Гогов по негова молба е приета. До този момент инж. Попсавов заемаше поста на зам. изпълнителен директор на ИАГ.  ", "date": "2018.09.19", "title": "Агенцията по горите с временен шеф "}
{"url": "https://www.monitor.bg:443/bg/a/view/evrostat-bylgarite-masovo-pytuvat-s-koli-144669", "text": "Българите масово предпочитат пътуването с автомобили в ежедневния си бит или за туризъм. Това сочат данни от анализ на Евростат, посветен на провеждащата се в момента европейска седмица на мобилността, която продължава до 22 септември. Колата е доминиращата форма на вътрешен транспорт във всички държави-членки, в сравнение с пътуванията с влак или автобус, отчита европейската статистика, като данните са за 2016 г. През въпросния период пътуването с кола е представлявало 83 на сто от пътникокилометрите в ЕС, в сравнение с 9 на сто пътуване с автобуси и 8 на сто с пътуванията с влакове. Около 84 на сто от българите са предпочитали да пътуват с кола, 14 на сто са били пътуванията на българите с автобусен превоз и едва 2 на сто - с железопътен транспорт, показват данните на Евростат. Освен това, днешният 19 септември е определен и като Европейски ден без смърт на пътя, като идеята е да се повиши осведомеността на хората относно безопасността по пътищата. По данни на МВР до вчера, 18 септември т.г., по пътищата в страната у нас са загинали 436 души, при общо 682 загинали през 2017 г. и 8 680 ранени. Страната ни е лидер в ЕС по брой загинали при ПТП на 1 милион души, като европейската статистика сочи, че средно у нас през 2016 г. са загивали 99 души на 1 милион, при среден показател за ЕС - 50 загинали на милион души. Най-висок дял в ЕС през 2016 г. са били пътуванията с автомобил сред гражданите на Литва - 90 на сто, следвани от Португалия - 89 на сто и Великобритания - 87 на сто. Пътуването с автобус е било най-предпочитано от гражданите на Унгария - 22 на сто, Кипър - 19 на сто и Естония - 18 на сто. Пътуването с влак е било доминиращо за гражданите на Австрия - 12 на сто, Холандия - 11 на сто и Франция - 10 на сто. Европейската седмица на мобилността се провежда за 17-ти пореден път и в нея са включени над 2 400 града и близо 50 страни в света. Освен това 2018 година е обявена за \"Годината на мултимодалността\", а темата на тазгодишната Европейска седмица на мобилността е: \"Смесете и се движете!\". Идеята е да се насърчат хората да видят как техните ежедневни нужди от пътуване могат да бъдат посрещнати по-ефективно, по-рентабилно и по-приятно чрез смесване на транспортните режими, допълва анализът на Евростат. Местните власти могат да кандидатстват също до 1 октомври 2018 г. за наградата SUMP, която категоризира местните и регионалните власти за отлични постижения в устойчивото градско планиране на мобилността, според Евростат.", "date": "2018.09.19", "title": "Евростат: Българите масово пътуват с коли "}
{"url": "https://www.monitor.bg:443/bg/a/view/deputatite-chakat-do-posledno-ukaza-na-radev-za-marinov-144654", "text": "Депутатите ще чакат до последно указа на президента Румен Радев за осбождаване на главния секретар на МВР Младен Маринов.  Рокадите в кабинета са включени като точка първа от дневния ред на НС, съобщи Емил Христов от ГЕРБ, който председателства заседанието на парламента.  Той уточни, че премиерът Бойко Борисов е изтеглил старото проектно решение за оставките на тримата министри и назначаването на новите. На негово място е внесено ново, в което са включени и трите оставки. Христов обаче разясни, че все още няма указ на държавния глава за Маринов. Ако такъв не бъде внесен до утре, то ще се гласуват оставките само на двама от министрите и назначаването на новите, за които не се изисква указ. ", "date": "2018.09.19", "title": "Депутатите чакат до последно указа на Радев за Маринов"}
{"url": "https://www.monitor.bg:443/bg/a/view/shestima-nahluha-s-kirki-v-rojenskija-manastir-zavyrzaha-popa-tyrsiha-skrito-sykrovishte-144655", "text": "Всички шестима нападатели, нахлули в Роженския манастир са арестувани, според неофициална информация. След броени минути започва брифингът на полицията, на който се очаква новината да бъде обявена в комплект с подробности за екшъна, разтресъл светата обител. По непотвърдени данни бандитите носят турски имена, двама от които се казват Байрам и Неджат. Полицията издирва джип „Порше кайен“ Както вече обявихме, шестима нападатели, облечени с черни дрехи и с нахлупени качулки, нахлуха в Роженския манастир около 20 часа снощи, за да търсят съкровище.  Двама останали да пазят на манастирската порта, а другите четирима с кирки в ръце изненадали свещеника в старинната черква. В края на деня отчето прибирал свещите и църковна утвар, когато бандитите го свалили на земята и му вързали ръцете и очите, запушили му и устата. Около 15-20 минути те къртили с кирките  в една от стените под иконите, вероятно са търсили скрито в стената златно съкровище. От поколения се носят легенди, че в една от стените на черквата е закопано имане. После грабителите взели телефона на свещеника, който се оказа, че е от Хаджидимово и за първи път е служил вчера в манастира, защото е замествал свой колега. С две коли нападателите изчезнали в неизвестна посока. Свещеникът успял да се развърже и излязъл извън манастира да търси помощ и телефон, за да се сигнализира на телефон 112. Още снощи кметът на Сандански Кирил Котев се озова в манстира и заедно с полицията се включи в разследването. Освен изкъртената дупка в стената полицаите не са открили други поражения и липси: „Свещеникът, който е замествал игумена още е в шок. Иконите са непокътнати, вероятно са търсели имане в стените на черквата.  За сега няма данни да е откраднато нещо ценно, поне така ми казаха, разследващите“, информира дошлите на място журналисти кметът Кирил Котев. Още от снощи районът в и около манастира гъмжи от полиция. Блокирани са всички пътища от село Рожен до Мелник и главния път Е-79. Щателно се проверяват всичко автомобили. Издирват се 6-мата нападатели на Светата обител. Няма изчезнали пари, ценности и откраднати икони. Вероятно нападението е старателно подготвяно, защото преди няколко дни лица питали игумена до колко часа е отворен манастира за посетители и, дали в края на деня винаги има хора, казаха от ОД на МВР-Благоевград. Проверяват се записите на охранителните камери, които са монтирани на няколко места в манастира. На специален брифинг в Роженския манастир главен инспектор Борис Щурков, началник на РУП-Сандански заяви: „Сигналът е подаден в 20:47 минути за влизане с взлом в Роженския манастир. Престъпниците са разбили 11 от 20-те охранителни камери. Същия ден игуменът на Хаджидимовския манастир „Свети Георги“ Теофил е замествал игумена на Роженския манастир Епифаний.“. Според полицейския шеф има отнет мобилен телефон, но няма липсващ църковен утвар и икони, както и пари. С кирки е къртено от външна стена на манастира, където е зазидан прозорец. Отец Теофил е използвал друг стар телефон, от който е сигнализирал на игумена на манастира отец Епифаний и следователно игумененът е подал сигнала към полицията. В нишата от разбитата стена на църквата не са открити следи, че от вътре е взето скрито съкровище, или нещо подобно. Полицейският шеф не пожела да каже колко са били нападателите, за да не се попречи на оперативно-издирвателните дейности на полицията.  Междувременно от Канцеларията на Неврокопска св. Митрополия съобщиха, че в момента се провеждат следствени действия от компетентните органи, поради което достъпът до манастира днес ще бъде ограничен за неопределено време. Вторият оглед е започнал в 9.20 часа, а полиция връща туристите.   Главна дирекция „Инспекторат за опазване на културното наследство“ към Министерството на културата пък ще извърши проверка на място с цел установяване на нанесени щети върху недвижимата културна ценност, съобщиха от ведомството на Боил Банов.  „Не знам да има имане в манастира, аз там израснах, баща ми беше поп в Роженския манастир. Пари имаше старият настойник на обителта, който ръководеше манастира преди да дойде баща ми, но му ги взе и похарчи внукът”, коментира баба Захаринка от село Рожен.  ", "date": "2018.09.19", "title": "Арестувана е цялата банда от Роженския манастир (ОБНОВЕНА)"}
{"url": "https://www.monitor.bg:443/bg/a/view/liderite-na-severna-i-ujna-koreja-se-sporazumjaha-144652", "text": "Севернокорейският лидер Ким Чен Ун и южнокорейският президент Мун Дже Ин подписаха историческо споразумение във втория ден от срещата си в Пхенян, предадоха световните агенции. Двете страни възнамеряват да подадат обща заявка за домакинство на Летните олимпийски игри през 2032, както и да изпратят общи отбори на Олимпиадата в Токио през 2020 г. Освен това Сеул и Пхенян ще разминират демилитаризираната зона и ще съкратят броя на граничните постове. Решено е да се прекратят големите учения и военните полети в близост до демилитаризираната зона. В граничните райони на Жълто и Японско море ще се появи буферна зона, където няма да се провеждат военноморски учения. Освен това ще бъде създадена съвместна военна комисия за предотвратяване на възможни конфликти. КНДР окончателно ще закрие ядрения си център в Йонбен и ракетния полигон Тончхан. Това съответства на споразумението за ядреното разоръжаване на Корейския полуостров, достигнато по време на срещата между Ким Чен Ун и президента на САЩ Доналд Тръмп в Сингапур. След тази среща преговорите между двете страни бяха спрени, защото САЩ отказаха да отслабят санкциите срещу КНДР, но през септември Ким Чен Ун помоли Тръмп за нова среща. Освен това ще бъде създаден център за срещи на разделени семейства от Северна и Южна Корея, разделени в резултат на Корейската война. От средата на 80-те години на миналия век досега са проведени повече от десет подобни срещи, в които са участвали повече от 20 000 корейци. Общият брой на разделените роднини в КНДР и Южна Корея е около 50 000. Ще бъде подновена и работата на индустриалния парк Кесон, който се намира в близост до демилитаризираната зона. Той започна работа през 2004 г., там действаха повече от сто южнокорейски компании, които наемаха работници от КНДР. През 2016 технологичният парк бе закрит от Южна Корея в отговор на ракетни изпитания, проведени от Пхенян. Ким Чен Ун ще посети Сеул до края на 2018 г. Ако това се случи, това ще е първата визита на севернокорейски лидер в Сеул.", "date": "2018.09.19", "title": "Двете Кореи с историческо споразумение (обновена)"}
{"url": "https://www.monitor.bg:443/bg/a/view/rumen-porojanov-poskypvaneto-ot-20-30-st-na-hljaba-e-prekaleno-144653", "text": "  Повишаващата се цена на пшеницата, която се качи от жътвата досега от 290 на 350 лв. за тон (18-20%), доведе до логично поскъпване на хляба. Скокът от 20-30 ст. в последните седмици е прекален, защото увеличението на пшеницата не се предава комулативно в цената хляба. Това каза земеделският министър Румен Порожанов в ефира на Нова телевизия. Той съобщи и за водени разговори с най-големите търговски вериги да не слагат надценка на доставяния им хляб. Министърът добави, че има идея за среща на шефовете на въпросните търговски фирми с премиера Бойко Борисов именно за цената на храните. „Самите вериги са регулатор на цените”, подчерта Порожанов. „Не можем обаче да подписваме споразумения, защото може да бъдем упрекнати в картел в определен пазарен сегмент”, добави той. Относно идеята за намалено ДДС за хляба, земеделският министър поясни, че в други страни от ЕС има различни ставки на този данък за различните продукти. „За ДДС в България компетентно е министерството на финансите”, отговори Порожанов и добави, че намаляването на ставката би дало възможност за намаляването на сивия сектор в хлебопроизводството, който не плаща данъци и има възможност да поддържа по-ниски цени, което ощетява легалните производители. По бТВ бившият министър на енергетиката, сега депутат от БСП, Драгомир Стойнев пък каза, че 45% от цената на хляба се прибира от търговските вериги.", "date": "2018.09.19", "title": "Румен Порожанов: Поскъпването с 20-30 ст. на хляба е прекалено"}
{"url": "https://www.monitor.bg:443/bg/a/view/plemennicata-na-byrt-rejnolds-go-nasledi-144621", "text": "Големият Бърт Рейнолдс, който ни напусна на 82-годишна възраст от сърдечен удар, остави със завещание състоянието си на своята племенницата, а не на сина си Куинтън. В документът обаче изрично се уточнява, че актьорът се е погрижил и за 30-годишния Куинтън. Завещанието на Рейнолдс беше регистрирано във Флорида преди ден. То е подписано през октомври 2011 година и посочва племенницата му Нанси Лий Браун Хес като представител на наследствената маса. Така тя ще отговаря за всичките му притежания, за които е учреден тръст. Бърт Рейнолдс уточнява в завещанието, че синът му е \"пропуснат\" в документа, защото за него актьорът е учредил тръст приживе. Куинтън ще продължи да получава пари от тръста, създаден вероятно за избягване на данък наследство. Хес изглежда е избрана за изпълнител на завещанието, за да се избегне конфликт на интереси, защото Куинтън е бенефициент на тръста. Бърт Рейнолдс осиновява сина си с втората си съпруга Лоуни Андерсън през 1988. Малко преди смъртта си той го нарича \"най-голямото си постижение\" и много се гордее с това, че не е искал от него да му помогне за кариера в Холивуд. По професия Куинтън е асистент оператор.", "date": "2018.09.19", "title": "Племенницата на Бърт Рейнолдс го наследи"}
{"url": "https://www.monitor.bg:443/bg/a/view/papata-objavi-seksa-za-dar-boji-144658", "text": "Папа Франциск обяви секса за дар Божи, който според него Господ ни дава, за да се обичаме и да генерираме живот. Светият отец обясни още на гостувалите му младежи от френската епархия Гренобъл – Виен, че истинската обич е страстна и нейният апотеоз е сливането на мъжа и жената в едно. „А когато любовта е страстна – поясни папата, - тя ражда живот, нова плът, при това и с тялото, и с душата!“ Освен това за Франциск сексуалността е велико нещо и от нея не трябва да се бяга. Като според него тя „трябва да се изживява в едно единствено измерение: между мъж и жена, при това за цял живот!“ А когато сексът не се вписвал във въпросното измерение, то тогава се стигало до падение, той се откъсвал от любовта, превръщал се в развлечение и ставал грях. Въобще за папа Франциск сексуалността е красивият връх на Съзиданието в смисъл, че мъжът и жената са създадени по образ и подобие на Господ Бог и само чрез нея могат да пребъдат във вечността. В същото време Светият отец поясни, че именно тази свята „мисия“ на силния и нежния пол е най-атакувана от духа на злото. Като негово материално въплащение папата посочи порнографията – индустрията на лъжата, която според него е падане на сексуалността от високия пиедестал, на който Господ я е възкачил. Н с която за Франциск се правели много пари, водещи към нови и нови грехове.", "date": "2018.09.19", "title": "Папата обяви секса за дар Божи"}
{"url": "https://www.monitor.bg:443/bg/a/view/real-startira-zashtitata-na-evrotrona-v-shampionskata-liga-144595", "text": "Как ще изглежда „Реал“ (Мадрид) на старта в Шампионската лига, превърнала се в любимия му турнир – това е големият въпрос преди първия мач на тима. Испанският колос спечели 3 поредни трофея в турнира на богатите, но този сезон изглежда, че ще бъде далеч по-трудно да стъпи на върха. Причината е ясна – отсъствието на суперзвездата Кристиано Роналдо, а през уикенда настроението в „Реал“ бе помрачено и от равенството 1:1 с „Атлетик“ (Б), което позволи „Барса“ да се изкачи еднолично на върха в Примера дивисион. В първия мач от група G Кралския клуб e домакин на „Рома“ - съперник, който определено е способен на изненади. Според „Марка“ треньорът на мадридчани Хулен Лопетеги се е опитал да свали напрежението в тима, като е заявил на играчите, че спечелване на Шампионската лига не е сред приоритетите за сезона. Думите му обаче не се понравили на клубния бос Флорентино Перес, който жадува поставяне на нови рекорди и завоюване на 14-ата купа. Масло в огъня наля и испанският национал на „Реал“ Иско, който в шеговит тон заяви, че не иска да спечели Шампионската лига. „Омръзна ми да печеля този турнир, искам да вземем Купата на краля“, заяви крилото. И докато в „Реал“ все още търсят себе си в отсъствието на Роналдо, настоящият клуб на португалеца - „Ювентус“, със сигурност ще разчита на него в сблъсъка с „Валенсия“. През уикенда Кристиано вкара първите си голове с екипа на „Старата госпожа“ и тифозите очакват от него да продължи серията и срещу „прилепите“. Италианският гранд ще бъде улеснен и от многото отсъстващи играчи в редиците на испанците – аут със сигурност са тримата титуляри Жейсон Мурийо, Жофри Кондогбия и Есекиел Гарай.", "date": "2018.09.19", "title": "“Реал“ стартира защитата на евротрона в Шампионската лига"}
{"url": "https://www.monitor.bg:443/bg/a/view/pornozvezda-opisa-seksa-s-trymp-v-kniga-144656", "text": "Порнозвездата Стефани Клифърд, която е по-известна сред любителите на филми за пораснали с артистично име Сторми Даниелс (тя твърди, че е имала връзка с Доналд Тръмп) разкрива в книга, която предстои да излезе, какъв е бил сексът с президента на САЩ и какво представлява мъжествеността на Доналд Тръмп. Скандалната творба, доколкото изобщо е творба, е озаглавена \"Пълно разкриване“. Мис Клифърд обяснява, че пенисът на милиардера и бъдещ президент бил \"по-малък от средния размер..., но не необичайно малък\", и имал странна форма с голяма глава \"като гъба\" подобно на персонажа от компютърната игра Mario Kart, а за същинския секс споделя: \"Това може би е най-малко впечатляващият секс, който някога съм имала, но е ясно, че той не споделя това мнение\" Книгата предстои да излезе на 2 октомври, като премиерата е съвсем не случайно е планирана да се случи само месец преди ключови междинни избори в САЩ. Даниелс твърди, че е имала сексуални отношения с Тръмп по време на турнир по голф в Тахо през 2006 г.. Приблизително по това време съпругата на Тръмп Мелания роди сина им Барън. Тръмп отрича аферата, но адвокатът му Майкъл Коен вече призна, че е платил 130 000 долара за “мълчание“ на Даниелс малко преди президентските избори през ноември 2016 г.", "date": "2018.09.19", "title": "Порнозвезда описа мъжествеността на Тръмп като гъба"}
{"url": "https://www.monitor.bg:443/bg/a/view/d-r-ivan-madjarov-chas-po-skoro-da-se-vyvede-e-zdraveopazvaneto-za-da-se-sledjat-parite-144619", "text": "Част от българите и сега си плащат изрядно, но няма мерки за тези, които не го правя, коментира в интервю пред \"Монитор\" председателят на Българския лекарски съюз. - Когато се предлага нещо, трябва да се каже какво се цели. На работна среща в Министерството на здравеопазването ни беше обяснено, че с навлизането в системата на здравното застраховане се цели да се влеят допълнителни средства в системата. С предложението пациентът да доплаща 15% от стойността на клиничната пътека, която ще се поема от Националната здравноосигурителна каса (НЗОК), до 700 лева се цели болният да контролира средствата, похарчени за неговото лечение. Аз мога да се съглася с това, но само донякъде. Притеснителното е, че отново плащащият е коректният платец, здравноосигуреният български гражданин. Най-напред той внася 8% осигурителни вноски, освен това ще трябва да плаща 15 на сто, когато отиде в здравното заведение, а и ще трябва да внася някаква сума за здравно застраховане. Интересното е, че в предлагания модел с варианти съсловните организации отсъстват. Никой не ни обясни защо. В системата за договаряне на клинични пътеки, цени и бюджети не бе намерено място за Българския лекарски съюз и Българския зъболекарски съюз. Не е ясно кой е предложил това при положение, че в разговорите ни със здравния министър преди това въобще не е ставало дума за такова нещо. Започвам да си мисля, че някой използва предложения модел, който дори и да не мине, поне чрез него ще се изключи Българският лекарски съюз точно като пречка в договарянето. Нямам обяснение и затова настоявам да се каже авторът на тази част от стратегията. Колкото и да разделяш финансиращите органи в здравеопазването, цялата рамка на системата трябва да подлежи на договаряне между изпълнителите и финансиращите органи. Така е в цяла Европа. - Във всички случаи са необходими допълнителни средства за здравната система в България. Не е коректно, че една част от българите и сега си плащат изрядно, но няма никакви мерки за тези, които не плащат. По този начин се стимулира у хората да не се осигуряват. Редно е да има модел, по който освен заплащането на основната част от лечението да има и довнасяне. Има много недостатъци в модела сега, затова той трябва да бъде оптимизиран. За целта трябва да се дискутират широко проблемите на здравноосигурителната система и едва след това да се предложат мерки за отстраняването им, а не да се говори: трябват още пари, дайте да ги съберем. Не бива да се стига до там да се набавят още средства и да се налеят ей така в едни клинични пътеки, без електронно досие, електронна здравноосигурителна карта и електронна здравна система със свързани сегменти помежду си, по които да се следят разходите. В нея включително трябва да бъдат свързани и контролиращите органи, както и НАП. Само така ще стигнем до контрол на качеството и ясния път на парите в здравното ни осигуряване. По този начин пациентът ще вижда какво е изразходвано за лечението му, а държавата като цяло да види на всички. В момента ние сме в една мъгла и ни се предлага в тази мъгла да налеем още пари. - Отговарям с примери: в годините, в които не беше сключван национален рамков договор, а служебен такъв, без обсъждане бяха въведени пръстовите отпечатъци в болниците, едностранно наложиха лимитите, в системата имаше неблагополучия. Премахването ни от договорния процес ще доведе до там, че и лекари, и пациенти няма да има на кого да се оплачем от стойността на клиничните пътеки, от условията в болниците. Просто проблемите няма да бъдат дискутирани, варианти за излизане от тях няма да има. Пределно ясно е, че след като не бъдат договорени повече пари, те няма да достигнат и пациентът ще трябва да плаща повече под масата. Няма стопански субект, който да работи на цена под себестойността на услугата, в случая - разходите за лечението. - Тук целта е общините и държавата да могат да финансират директно лечебните заведения. В противен случай като търговски дружества такива субсидии се смятат за нерегламентирана помощ. Аз не знам коя е тази община, която е толкова богата, че да отдели милиони за болниците. Малките не могат да си го позволят, по-големите и сега финансират, когато им е възможно. Те дори да не са търговски дружества, ако разходите им са по-големи от приходите, рано или късно няма да могат да извършват дейност и ще фалират. Бяхме свидетели на такова нещо в началото на прехода, когато много лечебни задължения нямаха елементарни неща, дори лекарства и консумативи. До там се стига, когато не плащаш за нещо толкова, колкото то струва. - Не мисля, че с парите на здравноосигурените лица трябва да се финансират спешните случаи. Редно е за целта да се задели финансов ресурс, от който да се плаща за лечението на пострадали при големи бедствия и аварии. Д-р Иван Маджаров е завършил Медицинския университет в Пловдив -Специалист е по ушни, носни, гърлени болести и магистър по здравен мениджмънт -През 2013-2014 г. е директор на РЗОК Пловдив Бил е председател на Българската болнична асоциация и управител на болница \"Пълмед\" -От месец юни е председател на Българския лекарски съюз", "date": "2018.09.19", "title": "Д-р Иван Маджаров: Час по-скоро да се въведе е-здравеопазването, за да се следят парите "}
{"url": "https://www.monitor.bg:443/bg/a/view/stopanite-ovcete-v-boljarovo-umreli-ot-prejajdane-144650", "text": "Собствениците на овцете в Болярово твърдят, че 11-те животни, които са починали в рамките само на пет дни в тяхното стопанство, са умрели от преяждане, а не от чума. Става дума за същото стопанство, в което бяха открити положителни проби за чума преди два месеца, но ветеринарите не бяха допуснати, за да направят втори тест. Според собственичката Ани Петрова една част от животните ѝ влезли под заграждението на мястото, където се съхранява жито, и така се стигнало до преяждането. „По частен ред със специалист патоанатом установихме, че това е причината за смъртта”, коментира Петрова пред бТВ. По думите ѝ тя още на 14 септември е сигнализирала за първите три починали животни, но ветеринарите не ѝ помогнали. Според Ани Петрова тя винаги е позволявала на властите да вземат втора проба за чума от овцете ѝ, но само при условие, че заповедта за евтаназията им, издадена след първите проби, бъде обявена за нищожна. „Изгубила съм всякакво доверие във ветеринарите. В момента, в който влязат уж за кръвни проби, не знам какво ще направят”, коментира Петрова. Както \"Монитор\" писа, вчера зам.-министърът на земеделието доц. д-р Янко Иванов заяви, че в стопанството на Ана Петрова вече има 11 умрели овце, като една от тях е с ушна марка на животно, регистрирано в община Твърдица, област Сливен. По-късно стана ясно, че ветеринарите са успели да влязат във фермата с помощта на полиция.  ", "date": "2018.09.19", "title": "Стопаните: Овцете в Болярово умрели от преяждане  "}
{"url": "https://www.monitor.bg:443/bg/a/view/prostreljanijat-policaj-veche-e-kontakten-144657", "text": "Простреляният полицай в столичния кв. \"Илинден\" вече е контактен и извън опасност за живота. Това съобщиха негови колеги, които тази сутрин са го посетили в \"Пирогов\", пред bTV. 21-годишният младеж, произвел изстрела, не е регистриран като психично болен у нас, потвърди директорът на Трето районно управление в столицата комисар Дойчин Дойчинов. Според него екипите на място са действали абсолютно адекватно. Дойчинов уточни, че срещу 21-годишния мъж се води досъдебно производство за опит за убийство. Тепърва съдебномедицинска експертиза ще установява дали той може да носи наказателна отговорност. Директорът на Трето РУ каза още, че не би свързал вчерашния случай с този в Лясковец, когато психично болен уби полицай, тъй като в Лясковец е имало информация за психичното състояние на мъжа и също, че се е барикадирал. Майката на младежа, прострелял вчера полицай, не е дала информация, че е въоръжен.", "date": "2018.09.19", "title": "Простреляният полицай вече е контактен"}
{"url": "https://www.monitor.bg:443/bg/a/view/slyncheva-srjada-do-29-144647", "text": "Днес ще бъде слънчево, след обяд над планинските райони с незначителна купеста облачност. Ще духа слаб, в източните райони до умерен вятър от изток-североизток. Максималните температури ще бъдат между 24° и 29°, съобщи за „Фокус” дежурният синоптик Георги Цеков от Националния институт по метеорология и хидрология. Над Черноморието ще бъде предимно слънчево. Ще духа до умерен североизточен вятър. Максимални температури на въздуха ще са между 22 и 24°. Температурата на морската вода е 24°. Вълнението на морето ще бъде 2-3 бала. Над планините ще бъде предимно слънчево. Ще духа слаб до умерен вятър от изток-североизток. Максимална температура на височина 1200 метра около 18°, на 2000 метра – около 11°.    ", "date": "2018.09.19", "title": "Слънчева сряда - до 29°"}
{"url": "https://www.monitor.bg:443/bg/a/view/kabinetyt-dava-dopylnitelno-pari-za-hemus-144648", "text": "Очаква се правителството да отпусне допълнителни средства за изграждането на 9-километрова отсечка от автомагистрала „Хемус“ - от Ябланица до пътен възел Боаза (от км 78+500 до км 87+800). Това предвижда програмата за работата на кабинета за днешното правителствено заседание. Дневният ред на министрите предвижда и обсъждането на промени в Закона за приватизация и следприватизационен контрол, както и избора на председател на Управителния съвет на Националния доверителен екофонд. Очаква се да бъде и приета и наредба за задължителното застраховане на лицата, упражняващи медицинска професия.", "date": "2018.09.19", "title": "Кабинетът дава допълнително пари за „Хемус“  "}
{"url": "https://www.monitor.bg:443/bg/a/view/sofijanec-plati-za-parkirane-s-42-kg-jylti-stotinki-144649", "text": "Столичанин избра да плати годишния си абонамент за паркиране в центъра на София с 42 килограма стотинки. Той направи това в знак на протест срещу Центъра за градска мобилност. Причината за гнева му е, че освен за собствения си автомобил, Милен Милушев трябва да плаща и за служебния, който ежедневно оставя близо до дома си в квартал „Лозенец”, съобщи Нова ТВ. Мъжът дължи общо 300 лева - 100 за личния си автомобил и 200 - за служебния. Машина брои жълтите стотинки повече от  час.  ", "date": "2018.09.19", "title": "Софиянец плати за  паркиране с 42 кг жълти стотинки"}
{"url": "https://www.monitor.bg:443/bg/a/view/fandykova-razglejda-zavodite-za-bokluk-na-viena-144614", "text": "Кметът на София Йорданка Фандъкова заминава днес на двудневно посещение във Виена, където ще разгледа заводи за боклук. Кметицата ще посети инсталация за изгаряне на отпадъци Пфафенау, както и инсталацията Шпителау, която се намира в гъсто населен район в централната част на австрийската столица. По време на визитата ще бъде и представена презентация за управлението на отпадъци във Виена и изгарянето им. В делегацията на градоначалника са и зам.-председателят на Столичния общински съвет (СОС) Николай Стойнев, зам.-кметът по екология Йоана Христова, кметът на район „Сердика“ Тодор Кръстев и директорът на Дирекция „Управление на отпадъците“ Петър Трайков. През май СОС одобри теглене на заем от европейска банка за 67 млн. евро за изграждане на инсталацията за RDF горене на отпадъци. Инсталацията за оползотворяване на модифицирано гориво от битови отпадъци е част от третата фаза на Интегрирания проект за управление на отпадъците в София. През първата фаза бяха изградени инсталацията за компостиране на зелени отпадъци и депо „Садината“, а при втората – заводът за отпадъци с производство на Refuse Derived Fuel – RDF фракция. В момента в София няма инсталация за оползотворяване на RDF и общината плаща 5 млн. лв. годишно на циментови заводи в страната за извозването му. Новата инсталация ще бъде построена на площадка на ТЕЦ - София в района на Централна гара. От RDF горивото когенерацията ще произвежда комбинирано електрическа и топлоенергия. Тогава Фаднъкова обясни, че с пускането на новата инсталация част от старите мощности на ТЕЦ - София вече няма да работят с пълен капацитет и ще се намалят емисиите на фини прахови частици с 9,5%, емисиите на въглероден диоксид - със 7% и азотните оксиди - с 2%.", "date": "2018.09.19", "title": "Фандъкова \"сверява часовника\" с Виена за обезвреждането на отпадъци"}
