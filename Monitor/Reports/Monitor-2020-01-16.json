{"url": "https://www.monitor.bg:443/bg/a/view/voda-i-nacionalna-sigurnost-186011", "text": "В момента у нас всички са хидролози. Или поне такива са всички, които не ги мързи да се изказват по темите, свързани с водата, с язовир „Студена“ и с един бивш министър на околната среда и водите. И с един нов министър на тези важни неща, дето по собствените му думи се е дал курбан, за да спаси правителството и държавата. Което беше казано на шега, но май не е много далеч от истината. Да му пожелаем успех, впрочем, защото, ако има такъв, той ще е успех за всички. Както и неуспехът му ще бъде общ, да не дава Господ. Какво знаем обаче за водата на България, но не само днес, а през последните 30 години? Че и преди това? Знаем преди всичко, че България има вода, но главно минерална. А ако говорим за сладката вода изобщо, то ние сме някъде на опашката на Европа. Но сме много по-добре от Африка, например, както и несравнимо по-добре от Индия и Пакистан, на които им предстои да се сбият за водите на река Инд. Която извира от Китай, минава през Индия и се влива в Индийския океан от територията на Пакистан, някъде около Карачи. Индия строи и в момента достроява няколко големи водни съоръжения по протежение на реката на своя територия, които силно ще редуцират водата, достигаща до Пакистан. Като знаем колко се обичат двете държави още от момента на основаването им, има силно подозрение, че оставен без водата на Инд, Пакистан първо ще предупреди като за последно, а после ще нападне по-големия си съсед. И понеже и двете държави имат поне по 100 ядрени бомби, войната между тях ще бъде феерична. Меко казано. Трябва да се признае, че по времето на комунизма у нас се построиха доста и нелоши хидротехнически съоръжения. Сред тях е най-големият наш язовир „Искър“ с обем над 600 милиона кубически метра. Той е част от едноименната каскада, построена по идея на големия български строителен инженер и кмет на София в продължение на 10 години Иван Иванов (1891-1965). След 9 септември 1944 година престъпната комунистическа власт осъжда този забележителен българин на смърт по абсурдни обвинения, но впоследствие го помилва, за да може той да проектира и построи каскадата. Което той и прави по най-блестящ начин. Язовирът впрочем първоначално е кръстен на името на сатрапа и баща на СССР и на останалите прогресивни народи по света Йосиф Сталин. На името „Сталин“ са прекръстени също град Варна, връх Мусала и още хиляди неща в държавата с тавтологичното наименование Народна Република България. Ненапразно комунистическият режим у нас е обявен за престъпен със закон, приет през 2000 година. Интересно е също, че когато БСП беше на власт през 2005-2009 година, тя не посмя дори и да се опита да отмени закона. Че можеше и да не си изкара мандата. Преди 25 години обаче, в края на 1994 година, безотговорни (да не кажа престъпни) хора успяха да го източат и да го докарат до мъртвия му обем. Нещо като катастрофата с язовир „Студена“ днес, но умножена по 30. И защо го направиха това безотговорните хора? Ми, направиха го, за да развъртят двете малки хидроцентрали „Пасарел“ и „Кокаляне“ и като така да вземат някой лев. Както и за да доставят лесна и евтина вода на недоносчето на социалистическата индустрия и екологичен убиец на Софийското равно поле и на град София, металургичния комплекс „Кремиковци“. Също за да вземат някой лев. В резултат милион и кусур софиянци имаха вода по схемата 1 (има вода) към 3 (няма вода), че и по-лошо. Оттогава е и малко гадният виц-въпрос „Вие от София ли сте, или просто така си миришете?“. За късмет, тогава не пламна голяма епидемия, защото можеше да умрат много хора. Пак за късмет, следващите две години (1995 и 1996) бяха водни и язовир „Искър“ успя да се понапълни. Което за язовир „Студена“ и за следващите две години (2020 и 2021) въобще не е сигурно. Защото предстоят суша и безводие. Предстоят у нас, в Европа и по целия свят. Или поне такива са много от прогнозите. Затова въпросът не е дали нещо трябва да се направи. А да се направи веднага, бързо и безпощадно. Не можем да докараме дъжд и сняг, колкото ни трябват, това е Божа работа, а ние сме малки и грешни. Но можем да спрем да пилеем малкото вода, която имаме. И още по-малкото, която ще имаме през следващите месеци и години. Ако не го направим, ще си затрием държавата. Това значи, първо, от водоемите, предназначени за питейно-битови нужди, да се ползва вода само за тези нужди. И нито капка за каквото и да е друго, колкото и кинти да се предлагат под и над масата. За икономически цели има специални язовири, а и по закон промишлените предприятия са длъжни да разработят и да експлоатират собствени водоизточници за производствените си задачи. От тук и второто. Трябва да се довърши картирането на подземните води на наша територия и да започне активното им сондиране. Водата на повърхността може да е, а и да си остане недостатъчна, но подземни води у нас има. А и такова е положението по света. От всичката вода на Земята (около 1 милиард и 360 милиона кубични километра) само 0.02 %, или две стотни от процента, е на повърхността и е сладка. Това, разбира се, е водата без ледниците, т.е. в реките и езерата. За ледниците – малко по-късно. Казано с други думи, използваемата вода е само една петхилядна част от всичката! Изглежда нищожно малко и е така. Но друга надземна и достъпна вода просто нямаме. Образно казано, на всеки кубичен метър вода на повърхността, отговарят 40-50 кубични метра под земята. Разбира се, само една част от подземните води са лесно достъпни, а и много от тях не стават непосредствено за пиене. Но пък прекрасно стават за промишлени нужди. Експлоатацията на подземни води обаче не е само цветя и рози. Трябва да се отчитат много фактори, включително и повишен сеизмичен риск при експлоатацията на подземни води и изпразването на подземните водни резервоари. А и при строежа на нови големи язовири, които също могат да отпушат сеизмични процеси. Затова България се нуждае от добрите си хидроинженери. Тези, които вече има, и тези, които тепърва трябва да подготви. Включително по спешност. Нямам нищо против специалистите по административно управление, по пиар и по скандинавистика, примерно. Но трябват и инженери. Или, ако префразираме Илф и Петров, да се обича демокрацията е добре, но не е достатъчно. Някой трябва и да работи. Нито пък студената даже. По закон всеки автосервиз трябва да има собствен водоизточник, т.е. сонда и система за изпомпване. Още повече това е в сила за големите промишлени потребители на вода. Някои от които в момента по-скоро биха могли да бъдат наречени не потребители, а разхитители. Да не говорим за големите кражби по водните трасета. Някакви (не знам как да ги нарека), оказва се, и в момента крадат от почти пресъхналите водоизточници, захранващи язовир „Студена”. Това, прочие, вече не е кражба. Мародерство е. При екстремни ситуации за мародерство разстрелват на място. Включително и в оялите се демокрации, дето уж са си надвили на масрафа. Но не са. Естествено, не трябва да се мисли, че само у нас водният проблем е подценен. Алчността за получаване на огромни, бързи и безсмислени печалби доведе на много места по света до изчезване на подпочвените води (а и на надпочвените също) в резултат на варварската технология на хидравличния фракинг. И защо всичко това? Ми, за да добием някакви въглеводороди, с които да си джиткаме огромните коли и да летим от точка А до точка Б. И да прибавим по някоя и друга нула в банковите си сметки. Така от една страна хабим огромни количества вода (обикновено прясна), а от друга страна унищожаваме фината структура на подпочвените води на хиляди метри дълбочина. И за хиляди години напред. И така превръщаме огромни земни площи, доскоро плодородни, в безводни пустини. Както стана например в няколко американски щата, които все повече приличат на Луната. Трудно е да си представим по-тежка форма на обществена и лична идиотия. Впрочем, забраната за хидравличен фракинг у нас трябва да се запише в Конституцията. Някъде там, където са записани основните човешки права. Защото не знам да има по-основно човешко право от правото да дишаш въздух и да пиеш вода. Чисти, ако е възможно. Добре е още няколко неща да се напомнят в заключение. Водата е въпрос на оцеляване на държавата, следователно и на най-висок приоритет на националната сигурност. Но ако скоро прясната вода ще стане пръв проблем на човечеството (а на много места вече е!), то може би също толкова скоро една друга вода ще дойде в изобилие и ще донесе много смърт. Ако разделим обема на леда върху земната повърхност (съсредоточен главно в Антарктида, но малко и в Гренландия), измерен в кубични километри, на площта на световния океан, измерена в квадратни километри, ще получим едно интересно число. И двете данни ги има в нета, прочие, на два клика разстояние, и това е една хубава математическо-географска задачка за децата в четвърти клас. А и за управниците ни също. и то ще се окаже 0,06. В километри, обаче. Затова ще трябва да го умножим по 1000, за да получим 60. По едни други сметки числото е 80, което е почти същото за нашите цели. Толкова са метрите, с които ще се повиши морското равнище, когато се стопят ледовете, което ще е скоро, защото сме в края на поредния Ледников период. Това няма нищо общо с факта, че ние хората населяваме Земята от около 2-3 милиона години, а технологичната ни цивилизация е на цели 300 години. Преди нас е било така, и след нас ще бъде същото – Световният океан ще се покачва и ще спада с размах от 300, а може би и 400 метра. Трогателни са гретите и гретенизмът като цяло, когато ни плашат с това, как щяло било да се повиши нивото на Световния океан в края на века с половин или даже с един метър. Защото няма да е половин метърът, няма да е и един също така. Шестдесет (60!), или осемдесет (80!) ще са метрите, толкова излиза според елементарната сметка, дето ще я направят четвъртокласниците. А иначе Гугъл отдавна е сметнал как ще изглеждат примерно Нидерландия, Англия и бреговете на Америка, когато световният океан се вдигне с 10, 20, 60 и даже с 80 метра. Тези карти също са на няколко клика разстояние и са доста поучителни. И призовават към смирение. Опитът показва, че колкото по-елементарни са сметките, толкова са по-надеждни. Преди 25 века един велик грък на име Ератостен измерил радиуса на Земята с грешка под 1 процент. С просто тройно правило, с една вертикално забита в земята пръчка, с един пясъчен часовник и с чифт сандали. С които много ходил, за да измери в стъпки разстоянието между два града. Това му бил физическият модел, гениален впрочем, а пък разумът му бил съизмерим с Вселената, с тогавашната. Но не само разумът човешки е съизмерим с Вселената, глупостта и злото също са. Защото минали 20 века след Ератостен и едни други хора били изгорени живи на кладите. И не защото измервали Земята, а само защото казвали, че е кръгла. Нещо, което за Ератостен и съвременниците му било очевидна истина. И кой ги изгорил на кладите? Ми, поповете католици ги изгорили, а простият народ се радвал. Поповете били тази глупост и това зло, дето днес наследниците им се обясняват за греховната си любов към децата, а и за кладите средновековни също. И прошка някаква чакат. От кого я чакат? От неродените деца на живи изгорените, но неразкаяли се хора, от тях ли? Жалка работа е това чакане, но такъв очевидно е животът. Който всеки момент държим като изтичаща вода в шепите си, и който трябва да продължи. Благодарение на нас, или въпреки.", "date": "2020.01.16", "title": "Вода и национална сигурност"}
{"url": "https://www.monitor.bg:443/bg/a/view/syprugyt-mestil-mebeli-za-da-vzrivi-jilishteto-vyv-varna-obzor-186041", "text": "Вечерта преди взрива в блок 302 във варненския квартал Веселин Димитров е местил мебели, с което увеличил силата на ударната вълна, заяви окръжният прокурор Красимир Конов. Той е закупил 30 литра бензин и 11 литра газ пропан-бутан, които е запалил. На място са били намерени и иззети 2 бутилки с газ, а миризма на бензин е имало по вещите във взривения апартамент. Установена е самоличността на двете жертви на експлозията в блок 302 в квартал „Владислав Варненчик“ във Варна, съобщи окръжният прокурор Красимир Конов. По неговите думи косвените доказателства сочат, че телата са на издирвания Веселин Димитров и неговата 53-годишна съседка. Най-вероятно утре ще излязат резултатите от ДНК експертизите, които окончателно да потвърдят това. Вече четвърти ден продължават действията по установяване на причините, довели до инцидента. Обемен взрив с последващ пожар е причина за двете жертви и значителните материални щети. Той най-вероятно е предизвикан от висока концентрация на газ пропан-бутан и бензин. Категоричен отговор за това обаче ще даде комплексната експертиза в областта на химията и взривното дело. Тя е възложена на специалисти от лабораторията на Специализирания отряд за борба с тероризма в София. От нея се чакат и отговори на въпросите какви вещества са използвани за взрива и за последвалия мощен пожар, направил негодни за обитаване два апартамента и нанесъл щети и на други домове във входа, каза още окръжният прокурор. Назначена е и пожаро-техническа експертиза, за да се установи начинът на възпламеняване, както и дали не се касае за късо съединение. Установени са негови близки, които също са разпитани. Последният негов разговор е бил спокоен, мислил е за бъдещето. Намерени са вещи с миризма на бензин. На място са иззети 2 газови бутилки. От прокуратурата посочиха още, че според експертизата той е склонен към физическо насилие. На по-късен етап се надяваме да имаме пълен профил на Веселин Димитров, добави Конов. На 22 декември 2019 г. жената, с която живеел на семейни начала, е подала жалба в полицията за домашно насилие, обяви заместник-директорът на ОД на МВР-Варна Адриян Ангелов. Съдебният медик установил, че има нанесена лека телесна повреда, водеща до временно разстройство на здравето. След решение на съда е издадена ограничителна заповед, при която Веселин е трябвало да напусне жилището, което е собственост на жената, с която живеел на семейни начала. Полицейски служител се свързал с Димитров, който обещал да не създава проблеми при напускането на апартамента, собственост на съжителката му. Междувременно потърпевшата е била настанена в кризисен център. При взрива в ранните часове на 13 януари загинаха двама души, а над 10 бяха ранени. Няколко семейства са настанени в общински жилища, тъй като домовете им са унищожени или са със значителни щети. До момента са извършени 14 огледа и са разпитани 20 свидетели. Активните действия по разследването продължават.", "date": "2020.01.16", "title": "Съпругът местил мебели, за да взриви жилището във Варна (ОБЗОР)"}
{"url": "https://www.monitor.bg:443/bg/a/view/pijani-sysedi-se-klaha-v-krychma-186033", "text": "42-годишен жител на павелбанското село Александрово е задържан след няколкочасово издирване след сигнал за тежко ранен от него съселянин при скарване в местната кръчма. Сигналът за сбиването между безработните Иван Илиев и 37-годишния Наско Йонов е бил приет на телефон 112 към 20,00 часа на 15 януари, при пристигането на дежурните полицаи в заведението на център на селото там бил заварен само обления в кръв Илиев, който бил ранен с нож в крака и лявата ръка.Мъжът бил отведен с линейка в казанлъшката болница, където е хоспитализиран. Според кмета на Александрово Алил Сарач спорът между двамата мъже, които живеели като съседи в ромската махала тръгнал от собствеността на мобилен телефон. Изненадващо за останалите клиенти в един миг Илиев извадил нож и нанесъл няколко удара по тялото, като острието опасно срязало сухожилията на лявата ръка. След това захвърлил ножа и хукнал да бяга  по тъмните улици. И двамата участници в скандала били доста пияни. Извършителят е задържан по закона за МВР за денонощие, очаква се от прокуратурата да поискат постоянното му оставяне в ареста.  ", "date": "2020.01.16", "title": "Пияни съседи се клаха в кръчма"}
{"url": "https://www.monitor.bg:443/bg/a/view/princove-i-prosjaci-186026", "text": "Оказва се, че никак не е лесно да бъдеш просяк, когато си бил принц и обратното – да си принц, когато си бил просяк. Марк Твен ни е разказал тази драма още през 1881 г. и оттогава или се играе по театри, или е екранизирана в киното. Доколко са ни останали поуки от тези показвания е друг въпрос. Размяната на ролите показва много неща, за които не сме подозирали. А, повярвайте, да стигнеш до дъното не е особено трудно, понякога се случва в рамките на дни. И никой не е застрахован от това. Да си признаем, просяците и бездомниците не са приятна картина. Затова, накратко казано, те са деветата дупка на обществения кавал. Големите обществени „реформатори“ от началото на XX век Ленин и Сталин също са имали подход за справянето с това некрасиво явление. През 1928 г. съветската държава показва корава любов към стотиците безпризорни деца по улиците, след касапниците на Първата световна и Гражданската война, и ги прибира със светкавична скорост. Тези, които се опъват, са третирани като престъпници, а тези, които са по-кротки, отиват в колониите на Макаренко и стават редови граждани. През 1933 г. другият „реформатор“ - Сталин, изселва 13 000 просяци в Казахстан, за да не грозят улиците на съветските градове. Подобен кошмар се случва и след Втората световна война. Държавата победителка изоставя на произвола на съдбата над 46 милиони инвалиди, които с кръвта, живота и здравето си донасят победата. Сталин със замах ги изхвърля на бунището. Това са никому ненужни инвалиди на по 20-30 години. Дори в социалните служби чиновниците са наричали хората без крака „кенгура“. Разказвам това не от пристрастие към цинизмите на един жесток век, а за да се озърнем в собственото си настояще. А това, както знаем, става най-добре чрез историята. Такива кошмари ще има винаги когато с обществено нищите се занимават принцове, които дори за минута не са се поставяли в положението на просяци и бездомници. Последните са около нас, колкото и да се правим, че не ги виждаме. Те са по уличните ъгли, около банките, кафенетата и ресторантите, хвърлят безнадеждни погледи към банкоматите, пресрещат ни на стълбите на метрото. Има ги и ще ги има. Ясно е, че не може да бъдат дадени пари и подслон на всички, но не можем и да избягаме от това явление. Поне дотолкова, че да заслужим определението си за европейска цивилизованост, към което отчаяно се стремим. Всички тези окуражения, които обичаме да повтаряме с кръчмарска настоятелност – как сме измислили колелото, били сме на три морета, дали сме писменост на половината свят, жените ни са галактически красиви, а децата ни разбиват световните университети, губят мотивационна подплънка пред нощувката за 13,7 лв. на бездомник в кризисния център в София. Това не може да се нарече помощ, просто защото бие в очите със своята палиативност. Няма вариант да се отнасяш цивилизовано към унизените и страдащи обществени прослойки без пари. Или просто ни е неприятно да вникваме в мрачното битие на просяците и бездомниците, защото те по някакъв метафизичен начин ни напомнят за собственото ни несигурно битие в този живот. Не случайно даването на милостиня стои на едно от най-високите места в християнските ценности. Но като общество трябва да направим още много, защото в повечето случаи става въпрос за хора, понесли тежки удари на съдбата. А тя, както знаем, няма справедлив подбор. И сигурността за тези хора ще бъде и нашата сигурност в бъдещето. Колкото и черногледо да звучи. В живота принцовете не стават просяци, а просяците не стават принцове. Ако вярвате в обратното, идете и гледайте Ерол Флин във версията на „Принцът и просякът“ от 1937 г. Но това само ще замаже мрачните ни мисли.", "date": "2020.01.16", "title": "Принцове и просяци"}
{"url": "https://www.monitor.bg:443/bg/a/view/predstaviha-18-sivo-pyrvo-vyv-varna-186016", "text": "Любителите на родното кино във Варна имаха първи възможността да изгледат новия български филм „18% сиво“. Това е първата премиера на заглавието у нас, а изборът на града съвсем не е случаен. каза режисьорът на „18% сиво“ Виктор Чучков-син. „Адски се вълнувам, това е моят град и нямах търпение всички мои роднини и приятели да гледат филма. Радостното е, че след края на прожекцията не спряхме да коментираме и да си говорим, а повечето от тях споделиха, че със сигурност ще го гледат поне още веднъж, което е най-хубавата оценка, която можеш да чуеш за филма си“, каза и Доля Гавански след прожекцията. „18% сиво“ е вдъхновен от едноименния роман на Захари Карабашлиев. Филмът проследява историята на влюбените Захари и Стела, които се преместват от Варна в Лондон. Но оцеляването в новата страна не е толкова лесно, и когато жена му го напуска, Захари се отправя на лудо пътешествие от Лондон до Берлин, по време на което среща поредица от необикновени хора. Това е пътуване, което разкрива истината за неговата изгубена любов, и в крайна сметка го довежда до неудобни открития за самия него. „18% сиво“ тръгва по кината в цялата страна от следващия петък, 24-и януари.", "date": "2020.01.16", "title": "Представиха „18% сиво“ първо във Варна"}
{"url": "https://www.monitor.bg:443/bg/a/view/dve-sedmici-sled-svatbata-imam-razbra-che-jena-mu-e-myj-186018", "text": "Имамът Мохамед Мутумба открил, че съпругата му, с която живее от две седмици, всъщност е мъж. Мутумба срещнал Свабула Набукера в джамията в Уганда, където той се молел и мигновено се влюбил в нея, пише The Guardian.  Двойката дала своите брачни обети и двамата се оженили съгласно мюсюлманската религиозна традиция. Младоженците обаче нямали сексуален контакт преди брака, както и в първите седмици след сватбата, тъй като \"булката\" твърдяла, че е в месечното си неразположение. Мюсюлманският духовник Мутумба проявил търпение и изчакал да мине месечния цикъл на своята съпруга. Съсед на Мутумба обаче се оплакал, че младата му жена прескочила оградата и откраднала телевизор и дрехи от неговата къща. Той съобщил за случая в полицейското управление и на място били изпратени униформени. Арестуваната г-жа Набукера отишла до полицейското управление, облечена в хиджаб. „Както е обичайната практика, жена полицай претърсила заподозряната, преди да я заведе в килиите. За голяма изненада на служителите под сутиена на жената липсвали гърди. „При по-нататъшно претърсване открихме, че заподозреният има мъжки полови органи. Бързо уведомихме съпруга, че жена му всъщност е мъж\", разказват от полицията. Мутумба останал шокиран, като разбрал новината за истинския пол на съпругата си. Освен за кражбата при съседа, \"госпожа\" Набукера ще бъде обвинена и за измама.  „Вече сме му повдигнали обвинения за смяна на  самоличност и кражба“, заяви шефът на полицейското управление.", "date": "2020.01.16", "title": "Шок: Две седмици след сватбата имам разбра, че жена му е мъж"}
{"url": "https://www.monitor.bg:443/bg/a/view/bezdomnicite-dvojno-po-skypi-na-varna-ot-sofija-temata-186042", "text": "Бездомниците са двойно по-скъпи за Варна, отколкото за София. Това излиза от справки за издръжките на общинските приюти в големите градове на страната, получени от „Монитор“. В столицата за престой и покрив на бездомниците, приютявани в кризисния център и филиала към него от началото на декември до края на март, реално се падат по 13,7 лева на нощувка. За посочения период през 2018-2019 г. има регистрирани 18 150 нощувки на бездомни лица. Средствата за кризисния център, отпуснати от кметството, са били 250 хил. лв. Същият е бюджетът и за настоящия сезон. От началото на декември 2019 г. до 12 януари 2020 г. има регистрирани 7140 нощувки. „Важно е да се подчертае, че това не са брой бездомни лица, защото повечето от тях използват многократно услугите на Кризисния център и нощуват в него много повече от веднъж, т.е. посочените цифри са с натрупване“, уточняват от „Московска“ 33. Отпуснатите пари се изразходват за заплащане на трудови възнаграждения, включително и осигуровки на назначените служители в центъра, за закупуване на хигиенни материали, медикаменти, заплащане на комунално-битови разходи. Средствата за храна на бездомните лица са осигурени в голямата си част от дарители. От бюджета на услугата за храна се използват средства само в случаите, когато няма осигурено дарение за това. Всяка вечер медицински служители извършват прегледи на постъпилите в Центъра граждани и при необходимост и преценка от лечение същите се насочват за прием в общинските болници. Същевременно с това социалните работници, назначени в услугата, консултират и съдействат на бездомните лица за настаняване в друго подходящо за тях социално заведение или към бюрата по труда за трудовата им реализация. Варна отделя двойно повече пари в сравнение със София за приюта за временно настаняване на бездомни и социално слаби лица. Бюджетът на услугата за 2019 г. е 481,6 хил. лв., в които също влизат заплати на служителите, осигуровки и издръжка. Приютът в морската столица работи от 2013 г., а капацитетът му е 100 места. За 2019 година 275 души са се възползвали от социалната услуга. Храната в центъра се осигурява от обществена трапезария, също финансирана от общината. Дрехи за бездомните се набавят от дарения на граждани и от Български червен кръст. Основната задача на приюта е осигуряването на временен подслон – до 3 месеца за пълнолетни бездомни граждани с постоянен адрес на територията на община Варна. При извънредни обстоятелства се приемат бездомни хора и без такъв постоянен адрес, но само за 7 календарни дни. Капацитетът е 100 души, но в критични моменти нуждаещите се от покрив достигат 240. Затова от администрацията коментират нуждата от разкриването на още един подобен център. Обсъжда се идеята за откриване на нови места в приют в местността Планова на територията на бивши военни поделения. Общинският приют за бездомни в Бургас също осигурява покрив, дрехи и храна на десетки изпаднали в нужда. Социалният център разполага с 30 места, но в екстремни ситуации броят на приютените нараства до 50 души. „Когато е много студено и има желаещи, тогава с изрична заповед на кмета приемаме повече хора, отколкото е капацитетът ни. Не можем да ги оставим да замръзнат на улицата“, каза шефът на приюта Илиян Павлов. Той допълни, че парите за издръжка на центъра се отпускат от бюджета на общината и от държавата, но отказа да съобщи колко костват на месец или на ден разходите. В момента всички места в приюта са заети, а средно на сезон през него преминават по около 50-60 души. Освен покрив и топло в зимните месеци, бездомниците получават също чисти дрехи, баня и храна. Цената за храноден на човек е 2,50 лв. В Хасково освен в приюта за бездомни хора биват подслонявани и на един от етажите на обществената къпалня. Капацитетът на приюта е за 8 лица. Пригодени са 3 стаи – 2 от които са с по три легла и 1 с две легла. В момента са настанени 5 лица. Общо 7 души са регистрирани като бездомници при социалните в Хасково през декември, установи проверка на „Монитор“. Храненето става в обособено помещение, предназначено за всекидневна - трапезария, която ползват за безплатен обяд, предоставящ им по проект на общината, както и баня и санитарен възел. В сградата има денонощна охрана, която следи за вътрешните правила и реда за настаняване на лицата. Почиства се всеки ден. Отоплението е с климатици във всяко помещение. Дрехи и зимни аксесоари като шапки и ръкавици се осигуряват на бездомниците с благотворителни акции на читалища и НПО. В кризисния център в Дупница нощуват по 3-ма бездомниците всяка вечер, като за нуждите им общината отпуска 40 хил. лв. Общината е готова и с проект за изграждане на център за временно настаняване, като до месец се очаква да бъде сключен договорът за изграждането му. В момента Добрич осигурява подслон за нуждаещите се в къща за временно настаняване с капацитет за шест лица, но при необходимост се осигуряват и допълнителни легла. Сградата е предназначена за подслон само през нощта, но когато температурите са много ниски, се осигурява престой и през деня. През зимния сезон през къщата преминават около 20 бездомни лица. Дейността на къщата ще продължи до построяването на приюта за бездомни лица и семейства. В приюта за бездомници „Добрият самарянин” на католическата организация „Каритас” в Русе хранят хората три пъти на ден. Храноденът е около 4 лева на човек, съобщи за „Монитор” управителят Камен Кънчев. Продуктите, както и спалното бельо и новото за лична употреба, медикаментите и санитарните принадлежности се осигуряват от дарители. Те се предоставят от БЧК, различни християнски църкви, производители на храни и магазинни вериги, както и от частни лица. На практика приютът се издържа от спонсорства. Стараем се пет пъти седмично да се готви с месо, каза още управителят Кънчев. Приютът превиши капацитета си за прием със застудяване на времето. Там персоналът вече извади походните легла, за да бъдат настанени всички прииждащи. ”Добрият самарянин” разполага с места за 60 човека, но при голям наплив могат да бъдат настанени още 20 души. В четвъртък по обяд в него вече бяха намерили подслон 78 бездомници. Топла храна три пъти дневно, задължителна баня, чисто бельо, лични санитарни принадлежности и медицински грижи осигурява „Добрият самарянин“ на „Каритас“. Амбулаторията обаче може да окаже здравна помощ от общ характер, но не и специализирани медицински грижи, каквито предоставят в болниците. Две трети от бездомниците обаче не са здравноосигурени и трудно могат да попаднат в лечебно заведение. Нуждаещите се могат да останат в приюта до три месеца. Дневният център на БЧК в Русе също отвори врати за клошарите с падането на температурата. Там обаче хората могат да останат само от 11.30 до 14.00 часа. Осигуряваме им топла храна, чай, за вечеря им даваме сандвичи, казаха от регионалната организация на червенокръстците. Капацитетът му е 40 човека, но има възможност да изхранване на още 28. Поддържат заредени с храна, одеяла и газ за отопление и четири пункта за закъсали шофьори. Те се намират в Бяла, Бъзън, Сливо поле и Пиргово, като във всеки от тях могат да бъдат настанени по 10 човека. Информационно-туристическият център в село Бръшлен също е в готовност да приюти закъсали и премръзнали от ниските температури.", "date": "2020.01.16", "title": "Бездомниците двойно по-скъпи на Варна от София (ТЕМАТА)"}
{"url": "https://www.monitor.bg:443/bg/a/view/poet-hvyrli-smut-za-novootkritite-stihove-na-javorov-186032", "text": "„Цялата гилдия вече знае, че новопръкналите се ала яворов ръкописи са фалшификат! Като се почне от почерка и се продължи до печалния печат на цензурата, която по онова време още не съществува в България и се свърши с парчетата от парцали от трикольора ни…. От Хасково ми пишат, че зад цялата далавера стои някой си \"Малкият Ицо\", по име Христо Павлов. Пробутвал е в хасковския архив документи менте, свързани с техния герой Таню Николов, един страховит войвода от ВМРО. Защо уважаваната историчка Бошнакова се е подвела не се знае. Или трябва да си признае, че е била заблудена…“ пише от профила си във Фейсбук поетът Румен Леонидов. Пак там той твърди, че негов източник от Хасково го уведомил, че „същата мафия стои зад вапцаните редове на Никола Йонков, същият има подозрения, че в дъното на скандала с Българския модернизъм, който гръмна неотдавна, е същата престъпна група. „ Време е ДАНС, Прокуратурата и МВР да се намеси, а тези, които наивно си купиха фалшивата книжка, да я върнат на подведеното издателство, което пък от своя страна да си търси правата от колекционера второ поколение...“, настоява Леонидов. В разразилата се дискусия се включва и  издателят Николай Аретов с думите: „За \"Малкия Христо\" не знам, но пътят на документите е любопитен. А иначе - ДАНС и Прокуратурата, хайде моля ти се, не е за тяхната уста лъжица. Колкото до стиховете - наистина не са този Яворов, когото ценим, но си помислих, че и най-големите имат не толкова добри неща.“ Съмнения за автентичността на документите и стиховете, публикувани след разчитането им от доц.д-р Милкана Бошнакова изразява и Катя Зографова: „… останах дълбоко озадачена и разколебана „къде е истината и къде лъжата“, казано в духа  на поета. Военната „тръба“, бойният призив… не, това не са Яворови образи и интонации, дори в наброски на текстове, които свръхвзискателният поет не е печатал… Имам и едно още по-сериозен мотив за съмнението си – писмото на Яворов до издателя и приятеля му Александър Паскалев от 26.02.1913 г., в което дословно е казано: „…Аз през тая война извърших три подвига: 1. Ожених се; 2. Отидох в Македония; 3. НЕ НАПИСАХ ПАТРИОТИЧЕСКИ СТИХОВЕ“. Това писмо е публикувано в т. 5 от събраните съчинения на Яворов, 1979, с.237, а оригиналът му се пази в БИА – НБКМ. Експертизата на новооткритите архивни документи и стихове е направена именно в НБКМ. Не се съмнявам в компетентността на колегите, просто си мисля, че към оригиналните материали някой може да е добавил и нещо от себе си, да е „дописал“ стих на Яворов, за да вдигне продажната цена! И ето там се е провалил. Геният не може да бъде имитиран! Може би трябва да се направи нова експертиза, за да се отсее зърното от плявата? Изказвам своя хипотеза и се надявам да не съм права, но…“. Помолен за коментар относно написаното в социалните мрежи издателят на „Непознатият Яворов“ Пламен Тотев беше пределно лаконичен: „Няма нищо вярно в това. Вярвам на доц. д-р Милкана Бошнакова, която гарантира за автентичността на документите.Според мен става дума за някаква странна завист в определени среди защо точно „Персей“ издаде този сборник.“ Самата доц. Бошнакова е категорична:“ Оригиналите бяха при мен десетина дни.Направих всички необходими сравнения, макар и от пръв поглед  да се забелязваха характерни за Яворов изписвания на отделни букви: например голямото Д. Използвах бележниците му, които издадох преди време, документи от близък или от точно този период.  Сравнявах печатите на Цензурната комисия.Разбира се, ако новите собственици на документите от фондация „Яворов“ биха могли да поискат и допълнителни изследвания от експертите на Института по криминология при МВР за допълнителни химически изследвания на хартията и мастилото , но за мен няма съмнения. Стига само да погледнете подписа му, в който П. е изписано като И с голяма черта отгоре.Ще кажа отново за начина, по който е изписвал голямото Д като малко , но по-едро в сравнения с останалите . На 100 процента се убедих, че това е писано от Яворов когато разчетох и трите стихотворения.“. В разговор по телефона председателят на УС на фондация „Яворов“ Тодор Иванов заяви недвусмислено: „Вярваме в експертните качества на доц.д-р Милкана Бошнакова. Тя разчете и публикува личните бележници на Яворов!“.", "date": "2020.01.16", "title": "Поет хвърли смут за новооткритите стихове на Яворов"}
{"url": "https://www.monitor.bg:443/bg/a/view/boksior-hvana-jena-si-na-kalyp-s-tervel-pulev-186037", "text": "Бившият боксьор от Пловдив Боньо Робовски хвана жена си в изневяра, а излишната страна в любовния триъгълник се оказа не кой да е, а Тервел Пулев. За неприятната ситуация съобщиха от Trafficnews.bg. \"Подарявам ти я, да сте живи и здрави! Аз продължавам напред! Колега си ми и искам да знаеш - коя жена Да си имаш едно наум.“, написа рогоносецът в социалните мрежи. Той сподели и снимки с чатове между двамата. Ябълката на раздора между двамата спортисти носи името Мирослава. Тя е на 37 години и е кака на Тервел. Изкарва си прехраната като треньор по тенис на корт. Способен съм да направя големи рокади в живота си заради теб”, пише Тервел в едно от съобщенията си към Мирослава. Според близък до Робовски той е изгонил невярната си съпруга, а 10-годишният им син е останал при него. Междувременно Тервел Пулев пусна видео, на което е в компанията на съпругата си. Двамата са категорични, че твърденията за афера на боксьора с Мирослава не са истина и някой си прави реклама на техен гръб.", "date": "2020.01.16", "title": "Боксьор хвана жена си на калъп с Тервел Пулев (СНИМКИ НА ЧАТОВЕ + ВИДЕО)"}
{"url": "https://www.monitor.bg:443/bg/a/view/vseki-5-i-s-pnevmonija-ot-grip-186038", "text": "20% от инфектираните с грип развиват пневмония и тежки усложнения всяка година. Това означава, че засегнат е всеки пети болен, съобщи за „Монитор” националният консултант по микробиология и директор на Националния център за заразни и паразитни заболявания проф. Тодор Кантарджиев. Хората да не се самолекуват, а да потърсят лекарска помощ, когато усетят първите симптоми – втрисане, висока температура, болки в мускулите и бърза отпадналост, посъветва той. Двете детски отделения в МБАЛ - Пазарджик са пълни с малки пациенти, съобщиха от болничното заведение. 21 деца до 2-годишна възраст са настанени в Първо детско отделение. 80% от тях са с пневмонии, уточни началникът на отделението д-р Елена Василева. Най-малките болни деца, които се лекуват, са 40-дневни близнаци. В отделението са настанени и няколко деца с ларингити и бронхиолити. Изцяло запълнено е и Второ детско отделение. В момента там се лекуват 28 деца на възраст от 1 до 18 г. Повечето от тях са с бронхопневмонии, обясни началникът на отделението д-р Валентин Данчев. Педиатрите са категорични, че се касае за усложнения от вирусни инфекции. Дали е грип или заболяванията са причинени от други вируси, не може със сигурност да се твърди, тъй като до момента грипен вирус не е изолиран. Много е важно още при първите симптоми на вирусна инфекция да се потърси лекарска помощ, както и да се преустановят контактите на болното дете с други деца, не предприемайте и самолечение, предупреждават медиците. По думите на проф. Кантарджиев при 10 и повече случая на пневмонии в една болница следва да се направи анализ от специалисти на какво се дължи тя. Към момента не са подавани данни от Пазарджик, за да направим съответния анализ, каза националният консултант. По прогноза на Европейския център за грип и остри вирусни инфекции пикът на грипа на Балканите, включително и в България, се очаква в началото на февруари. Наблюденията на специалистите показват, че заболяването вече разширява както географията, така и възрастовите групи. В София, Бургас, Сливен, Русе и Смолян бяха регистрирани случаи. Има засечени вируси и от тип А, и от тип Б. В болниците има настанени пациенти, които вече са с усложнения. Върлуват щамове с екзотичните имена като „Бризбейн”, „Виктория” и „Канзас”. Има и регистрирани случаи на пациенти с усложнения с менингит и енцефалит. Лекарите съветват да се избягват местата, на които се събират много хора в затворени помещения, често да се мият ръцете и да се проветряват стаите. “Към момента няма индикации за епидемия в Перник. В случай че възникне такава обстановка, здравните власти са в готовност.” Така здравният министър Кирил Ананиев обясни на депутатите в ресорната парламентарна комисия, мерките на ведомството му по повод водния режим в града. В момента в инфекциозното отделение на пернишката болница има 15 свободни места. При необходимост ще се обособят допълнителни. Освен тях, в готовност са софийските болници „Иван Киров“, ВМА , „Александровска“ и Центровете за спешна медицинска помощ, отчете министърът. Ананиев подчерта, че предприетите действия са превантивни. Здравният министър отговори и на депутатски питания и по отношение на цените на лекарствата. По тази тема беше поканен за изслушване в парламентарната комисия по здравеопазване и щефът на здравната каса д-р Дечо Дечев. „Около 700 % е разликата между най-ниската и най-високата цена на eдно и също лекарство, което НЗОК заплаща на болниците”, уточни за пореден път Дечев. „Трябва да се установи, как се е стигнало до нея, след като доставчикът е получил медикамента от производителя на 85 % по-ниска цена, отколкото е регистриан. По закон касата не може да изисква такава информация от търговците на едро, а само от договорните си партньори по рамков договор”, допълни шефът на НЗОК Пред депутатите той припомни казаното ден по-ано в пленарна зала, а именно, че информацията за 7-кратно по-високата цена на един и същ онкомедикамент за един и същ брой опаковки е постъпил при него от производител.Д-р Дечев съобщи, че днес е получил писма от две засегнати лечебни заведения. „Чувстват се засегнати и твърдят, че това е продукт, който е едва ли не е с изтекъл срок на годност, с лошо качество. За пример казват, че купуват от един от тези петте производители, за който смятат, че е с най-доброто качество и поради тази причина го продават на касата на най-висока цена”, каза още Дечев.", "date": "2020.01.16", "title": "Всеки 5-и с пневмония от грип"}
{"url": "https://www.monitor.bg:443/bg/a/view/vks-potvyrdi-uslovna-za-spipan-s-podkup-danychen-186030", "text": "Условна едногодишна присъда ,за данъчен служител спипан с белязани пари потвърди ВКС. 51-годишният Желязко Диков от НАП-Бургас  беше хванат с 300 лв подкуп на 24 август 2016 ,първоначално съдът в Сливен постанови 3-годишна условна присъда, но на втора инстанция тя беше редуцирана с аргумента, че липсвало изнудване на жертвата. На 32 страници съдът в Бургас е описал случилото се в изнесения офис на НАП в Сливен, в крайна сметка Диков излязъл от залата с минимално възможната присъда, като дори глобата му е намалена от 1000 на 500 лв. Смекчената присъда бе протестирана от прокуратурата пред ВКС, но от там след близо година и половина са я потвърдили. Диков поискал 300 лв от управител на магазин за дрехи в родния си град Стралджа по претекст, че до него и достигнал сигнал за неиздаване на касов бон за да не напише наказателно постановление за 3 000 лв. Данъчният и нароченият за жертва Минчо М. имали няколко срещи и разговори по мобилния телефон, в крайна сметка търговецът уведомил полицията и предоставил за нуждите на операцията 300 лв в предварително белязани банкноти. Парите били намерени скрити в кабинета на Диков, който накарал търговеца да ги остави под кошчето за боклук. Цялата история била записана със самоделно СРС , скрито в ключ за автомобил, но съдът отказал да го приеме като доказателствен  материал.", "date": "2020.01.16", "title": "ВКС потвърди условна за спипан с подкуп данъчен"}
{"url": "https://www.monitor.bg:443/bg/a/view/nash-evrodeputat-poiska-ot-rusija-da-se-izvini-na-bylgarija-za-komunizma-186036", "text": "Българският евродепутат Александър Йорданов поиска Русия да се извини на България, че я е нападнала през септември 1944 година и е установила комунистически режим. Той поиска извинение от Москва по време на дебат за \"Изопачаването на европейската история и паметта за Втората световна война\", провел се в Европейския парламент в Страсбург. Русия дължи извинение не само на Полша и балтийските държави, но и на България, посочи българският евродепутат, цитиран от  . „Категорично трябва да се осъдят опитите на Путин да отрича вината на Съветския съюз за началото, но и за случилото се след края на Втората световна война. Българската трагедия започва в началото на септември 1944 г., когато Съветският съюз ни обявява война. Руснаците и комунистите наричат тази война „освобождение“, но това е лъжа“, заяви българският евродепутат от СДС/ЕНП. „Съветският съюз налага в България престъпен комунистически режим. Избити са десетки хиляди българи, елитът на нацията. Отворени са концлагери, провежда се незаконен Народен съд. Днешна Русия като приемник на СССР дължи извинение не само на Полша и балтийските държави, но и на България. Призовавам обединена Европа да не допуска отделни държави да флиртуват с днешния режим в Кремъл. Необходимо е да се противопоставим на руската хибридна война срещу Европа. Надявам се, че няма да има европейски лидери, които тази година на 9 май да бъдат в Москва“, каза още Александър Йорданов.", "date": "2020.01.16", "title": "Наш евродепутат поиска от Русия да се извини на България за комунизма"}
{"url": "https://www.monitor.bg:443/bg/a/view/producentyt-barbara-brokoli-djejms-bond-vinagi-shte-byde-myj-185989", "text": "Продуцентът на филмите за Джеймс Бонд изключва опцията да направи героя в женски образ след напускането на актьора Даниел Крейг. Вярвам, че трябва да създаваме нови герои за жените – силни женски образи. Не се интересувам особено от това да има мъжки герой и да накарам жена да го играе. Мисля, че жените са далеч по-интересни от това.”, заяви Броколи пред сп. Variety. В следващия филм за Бонд актрисата Лашана Линч ще изиграе женски агент, след като героят на Крейг е напуснал активна служба. Появата на Линч в трейлъра поднови дискусията относно това дали в ролята на самия Джеймс Бонд в следващата лента може да се превъплъти жена. Припомняме, че „Няма време за умиране“ ще бележи края на Крейг в култовата роля. Продукцията ще излезе на голям екран през април.", "date": "2020.01.16", "title": "Продуцентът Барбара Броколи: Джеймс Бонд винаги ще бъде мъж"}
{"url": "https://www.monitor.bg:443/bg/a/view/pratiha-valiumnijat-iznasilvach-zad-reshetkite-186035", "text": "Пратиха Йохан Стелингверф, Валиумният изнасилвач, в ареста по решение на Софийски районен съд. Сред причините за това е липсата му на постоянен адрес, след като утре изтича договорът за квартирата му в „Зона Б-5“. Следователно, според съда, той може да се укрие. Мъжът беше с постановена мярка „домашен арест“ за изнасилването на 32-годишна софиянка. Жената отишла на гости у нидерландеца, след като се запознали в бар. Стелингсверф ѝ казал, че е с хомосексуална ориентация, с което я успокоил, че няма да ѝ посегне. Като стигнали в апартамента му, той я упоил и изнасилил. Втората му мярка за неотклонение у нас бе взета след жалба от изнасилена от него унгарка. Пред съдията той заявил, че бил бит през временното му задържане и поискал от него домашен арест. Адвокатите му заявили, че това може да се осъществи, тъй като Стелингверф вече намерил нова квартира, където да пребивава, но не могли да предоставят доказателство за това.  Предвид многото сексуални жертви в криминалната биография на мъжа, СРС прецени, че е налице реална опасност серийният изнасилвач да извърши още престъпления. Съдията нареди мярката му за неотклонение \"задържане под стража\" да бъде изпълнена незабавно на място в залата. Мъжът е познат на нидерландските власти от години, като са известни около 10 случая за жени, насилвани от него сексуално. Прозвището \"Валиумният изнасилвач\" пък, той получил, тъй като упоявал жертвите си с валиум.", "date": "2020.01.16", "title": "Пратиха Валиумният изнасилвач зад решетките"}
{"url": "https://www.monitor.bg:443/bg/a/view/bashtata-shte-se-systezava-v-balkanskija-konkurs-na-sofija-film-fest-186012", "text": "Българският филм „Бащата“, който триумфира с Кристалния глобус от Карлови Вари миналата година, ще се включи в Балканския конкурс на 24-ото издание на София Филм Фест. коментират авторите на заглавието Кристина Грозева и Петър Вълчанов. За разлика от предишните две творби на тандема - „Урок“ и „Слава“, „Бащата“ не е създаден по истории от новинарските хроники. Филмът представлява семейна драма, в която комедията и абсурдът се вплитат в едно. Лентата е разказ за живота на баща (Иван Савов) и син (Иван Бърнев) след смъртта на майката в семейството. Двамата потеглят към приключение, а по пътя ще се наложи да се срещнат с някои премълчани тайни и вини. „Винаги работим заедно, като един организъм“, така режисьорите коментират съвместната си работа. Като най-труден момент по време на снимките на „Бащата“ те определят каскада от края на снимачния период, „която ни изправи на нокти, но слава богу, Иван Савов овладя ситуацията и именно дубъла, в който това се случи, остана във филма“. Преди да се яви на Балканския конкурс на СФФ, „Бащата“ вече успя да си спечели награди и от феста „Златна роза“. Отличия филмът има още от кинофоруми в Тирана, Сахалин, Арас и др.", "date": "2020.01.16", "title": "„Бащата“ ще се състезава в Балканския конкурс на София Филм Фест"}
{"url": "https://www.monitor.bg:443/bg/a/view/podsydimi-za-zversko-ubijstvo-vlizat-za-dylgo-v-zatvora-186029", "text": "Две присъди от по 20 и 15 години при първоначален строг режим на изтърпяване постанови състав на сливенския окръжен съд спрямо обвиняеми под дело за зверско убийство. Престъплението е извършено през нощта на 12 март март м.г. в новозагорското село Езеро, където 48-годишният Пламен Пенчев и 43-годишният му авер Иван Михайлов пребили до смърт и изоставили на студа варненлията Емил Маринов. Побоят е бил абсолютно немотивиран, тримата са се черпили в жилището на осъждания за побой над старица и грабежи Пенчев. В хода на досъдебното производство така и не станало ясно с какво жертвата разгневила сътрапезниците си, които грабнали метална тръба и му нанесли множество удари по цялото тяло. След побоя Пенчев и Михайлов продължили да пиянстват само сменили мястото. Часове по-късно двамата пияници намерили тялото на Маринов безжизнено, съблекли дрехите му , завили го в одеяло и го занесли на стотина метра встрани от местопрестъплението.Част от дрехите изгорели , а обувките захвърлили в близката рекичка. Двамата са били задържани денонощие по-късно преди още да се напълно изтрезнели. Убийството на дошлия да изкара някой лев като зидар варненлия хвърли в потрес жителите на Езеро, още тогава те направиха подписка извършителите да влязат за възможно най-дълъг срок в затвора.  ", "date": "2020.01.16", "title": "Подсъдими за зверско убийство влизат за дълго в затвора"}
{"url": "https://www.monitor.bg:443/bg/a/view/10-pyti-razlika-v-poskypvaneto-na-svinskoto-186040", "text": "Десетократни разлики в поскъпването на свинското месо през декември сочат данни на Системата за агропазарна информация (САПИ). Стойностите варират за различните области, като по-слабо изразено е в Благоевград и Кюстендил, например с 4,9%, докато в Кърджали достига 43,4%. Данните показват, че при търговията на едро и на дребно със свинско месо също има повишение на средните цени. Увеличението на средногодишните цени на едро и дребно в сравнение с 2018 г. е с между 3,6% и 8,5%. За декември 2019 г. промяната спрямо година по-рано е между 23,7 и 32,8% за различните разфасовки. По-слабо изразено е покачването при предлагането на дребно в магазинната мрежа. Различните видове разфасовки свинско месо са поскъпнали през декември 2019 г. спрямо декември 2018 г. с 5% в Смолян до близо 41% в Габрово за свинския бут, и от 10,6% - в Перник и София, до 32,4% във Велико Търново - за свински врат. За 2019 г. средната изкупна цена е 2,82 лв./кг живо тегло. Наблюдава се покачване на ценовите стойности под влияние на развитието на европейския пазар, както и вследствие на негативния ефект от възникването на огнища на африканска чума по свинете в България, се посочва в прессъобщение от Министерството на земеделието, храните и горите. По-чувствително е покачването на средните изкупни цени на угоени прасета в последните 2 месеца на 2019 г. Покачването на цената през декември достига до 32,1% спрямо цената през същия месец на предходната година.", "date": "2020.01.16", "title": "10 пъти разлика в поскъпването на свинското"}
{"url": "https://www.monitor.bg:443/bg/a/view/naznachavat-shefovete-na-dyrjavnite-firmi-sled-konkurs-186031", "text": "Всички членове на органите за управление и контрол в държавните дружества ще се избират и назначават след конкурс. И сега има въведени по-строги правила след приемането на новия Закон за публичните предприятия, но те не се спазват. До края на месеца ще бъде публикуван за обществено обсъждане правилникът към закона за по-прозрачни процедури при конкурсите, обяви зам.-министър на финансите Маринела Петрова по време на представяне на доклад на Организацията за икономическо сътрудничество и развитие (ОИСР). Законът беше обнародван и влезе в сила от 8 октомври м.г., като целта му е реформа в корпоративното управление на държавните предприятия и стъпка към присъединяване към ERM II и към Банковия съюз. В закона е даден шестмесечен срок да бъде изготвен и приет правилник, което означава, че през април той трябва да е налице. Публичните предприятия у нас са 214, в които са заети 129 908 души, обяви зам.-министърът на икономиката Лъчезар Борисов. Но не уточни колко е броят на ръководителите им. В новите правила ще има по-високи изисквания към органите за управление - в едногодишен срок те трябва да се приведат в съответствие, което може да означава освобождаване на директори, непокриващи изискванията. Предвидено е задължително назначаване на независими членове в съветите на директорите и надзорните съвети - в големите предприятия председателят на съвета трябва да е независим. Предвижда се и забрана за лица, заемащи висши държавни длъжности, да влизат в управителни органи на публични предприятия - сега е често срещано политически лица да са в бордове на държавни компании. От страна на ОИСР правят още предложения за мерки, които страната ни да приложи в краткосрочен и дългосрочен план. Препоръките включват подобряване ефективността на Агенцията за публичните предприятия и контрол (бившата Агенция по приватизация). Звеното ще трябва да извършва мониторинг и оценка на резултатите на публичните предприятия, но според ОИСР агенцията може да не е автономна и й липсват достатъчно кадри. Според икономическата организация всички публични предприятия, категоризирани като големи, трябва да прилагат международните стандарти за финансово отчитане и спазване на същите стандарти за оповестяване като дружествата, регистрирани на борсата, поддържане на равнопоставени условия на конкуренция с частните дружества.", "date": "2020.01.16", "title": "Назначават шефовете на държавните фирми след конкурс"}
{"url": "https://www.monitor.bg:443/bg/a/view/zam-ministyr-pusnal-25-000-tona-italianski-bokluk-u-nas-186028", "text": "Зам.-министър на околната среда и водите е разписал съгласие за трансграничен превоз на 25 000 тона отпадъци от Италия у нас. Това съобщиха от държавното обвинение, като уточниха, че заповедта е от 06.12.2019 г. В оглавяваното вече от Емил Димитров-Ревизоро след ареста и обвинението срещу Нено Димов заради водната криза в Перник Министерство на околната среда и водите, за боклука отговаря зам.-министърът Николай Кънчев, излъчен също като бившия инастоящия екоминистър от квотата на ВМРО. От прокуратурата уточниха, че в хода на извършените процесуални действия на площадка в Плевен са открити огромно количество отпадъци, част от тях - в бали с нарушена цялост на опаковката. Изяснено е, че за тази площадка дружеството, което я използва не разполага със съоръжения за третиране на отпадъци, обектът не е водоснабден и електроснабден, няма назначени работници по трудов договор. От прокуратурата поясниха, че след уведомяване от наблюдаващия прокурор от Районна прокуратура-Плевен, обвинител №1 е сезирал министъра на околната среда и водите. Иван Гешев е поискал да бъде възобновена процедурата, с която е издадено разрешителното, заради установено съществено нарушение на изискване за законосъобразност. „Въз основа на разкритото конкретно нарушение, при издаването на решението за съгласие за трансграничен превоз, главния прокурор възложи на Върховната административна прокуратура да сезира министъра на околната среда и водите да извърши проверка и предприеме необходимите законосъобразни мерки“, допълниха от прокуратурата.", "date": "2020.01.16", "title": "Зам.-министър пуснал 25 000 тона италиански боклук у нас"}
{"url": "https://www.monitor.bg:443/bg/a/view/za-otpadycite-prez-balkona-186021", "text": "", "date": "2020.01.16", "title": "За отпадъците през балкона"}
{"url": "https://www.monitor.bg:443/bg/a/view/predistorijata-na-igra-na-tronove-izliza-prez-2022-186023", "text": "Предисторията на „Игра на тронове“, която носи името „Дом на дракона“, ще се завърти на екран чак през 2022 г. Това прогнозира програмният директор на НВО Кейси Блойс. \"Предполагам, че някъде през 2020 година трябва да е готов първи сезон. Очевидно е голямо и комплексно шоу.“, каза пред онлайн изданието Deadline той. Блойс заяви още, че в момента няма избрани актьори и не се работи върху други предистории или продължения на „Игра на тронове“. Припомняме, че наскоро   Сюжетът ще се развива около 300 години преди историята на Джон Сноу и компания.", "date": "2020.01.16", "title": "Предисторията на „Игра на тронове“ излиза през 2022"}
{"url": "https://www.monitor.bg:443/bg/a/view/scenarijat-na-all-inclusive-otnel-dve-godini-186005", "text": "Сценарият на новия български сериал All Inclusive е разработван в продължение на цели две години. Снимачният процес пък е отнел само два месеца.  Това разкри актьорът Ненчо Балабанов, на когото е поверена една от главните роли в продукцията. „Сценарият е писан в продължение на две години, а диалозите са уникални. За първи път, лично аз, а вярвам и други мои колеги, имахме шанса да снимаме в продължение на два месеца заедно и да живеем като едно голямо семейство заедно на морето. За мен това е формулата на един хубав филм. в динамиката на забързаното ежедневие.“, разказа пред Нова тв той. Припомняме, че „All Inclusive“ ще започне да се върти на малкия екран през пролетния телевизионен сезон. Както „Монитор“ първо писа, сюжетът на комедийната поредица проследява две обикновени български семейства, който се впускат в едно необикновено лятно пътешествие с неочаквани обрати. Освен Балабанов, в сериала с участие ще се разпишат още актьорите Елена Атанасова, София Маринкова, Любен Кънев, Йоанна Начева, Алекс Иванов, Любомир Бъчваров, Нели Монеджикова, Петър Калчев и други.", "date": "2020.01.16", "title": "Сценарият на All Inclusive отнел две години"}
{"url": "https://www.monitor.bg:443/bg/a/view/registrirame-hajvanchetata-v-dvora-samo-pri-kmeta-186027", "text": "Министерският съвет одобри проект на Закон за изменение и допълнение на Закона за ветеринарномедицинската дейност. Той предвижда актуализиране на националните мерки и решаване на някои спешни въпроси с оглед актуалната епизоотична обстановка в страната. Промените предвиждат режимът за регистрация на личните стопанства да бъде облекчен и безплатен. Отпада изискването стопаните на лични стопанства да подават лично заявление за регистрация в Областната дирекция по безопасност на храните (ОДБХ). С цел улеснение то ще се подава и при кмета или кметския наместник, който от своя страна Законопроектът осигурява координиран подход от отделните институции при предприемане на необходимите мерки за контрол и ликвидиране на болестите по животните с цел гарантиране на националната сигурност. Законодателните измененията са в следствие на усложнената епизоотична обстановка на територията на цяла Европа и имат за цел да гарантират здравето на животните и хората в България. С промените се въвеждат още национални мерки, свързани с регламентирането на изискванията към собствениците и ползвателите на животновъдни обекти. Допълват се задълженията на местната власт при констатиране на заболяване, с цел по-добра координация и своевременно предприемане на мерки за ограничаване разпространението и ликвидиране на заразата. Собствениците и ползвателите на животновъдни обекти опазване на здравословното им състояние, както и да документират движението от и към животновъдните обекти. За тази цел ще е необходимо да създадат и изпълняват програми за самоконтрол на болести и да спазват определени изисквания при населване на животновъдните обекти. Ще бъде подобрена и организацията на ветеринарномедицинското обслужване на животните на територията на дадено населено място. Това ще стане чрез въвеждане на териториален принцип при сключване на договорите с регистрирани ветеринарни лекари, за изпълнение на мерките по програмата за профилактика, надзор, контрол и ликвидиране на болести по животните и зоонози. С цел осигуряване на биосигурност във фермите, не се позволява на регистрирани ветеринарни лекари, сключили договори за профилактика със собственици на индустриални ферми за свине и птици, да сключват такива и със собственици на лични стопанства. Предвижда се честотата на посещенията в обектите да бъде определена в специална процедура.", "date": "2020.01.16", "title": "Регистрираме хайванчетата в двора само при кмета"}
{"url": "https://www.monitor.bg:443/bg/a/view/nad-275-000-e-vinetki-sa-prodadeni-ot-nachaloto-na-godinata-186007", "text": "Над 275 000 е-винетки на стойност над 15 млн. лв. са продадени от началото на 2020 г. От тях 69% са за пътни превозни средства с българска регистрация, от които над 125 000 са за леки автомобили. Българските шофьори са купили е-винетки за близо 13 млн. лв., съобщиха от пътната агенция. За същия период на 2019 г. са продадени малко над 206 000 е-винетки на стойност 14 млн. лв. Годишните винетки остават най-предпочитаните от началото на 2020 г. досега, следвани от седмичните, които са 78 000 броя. Най-много шофьори са търсили е-винетки на 3 януари т.г. – над 23 000 за един ден. От началото на 2020 г. са купени е-винетки за над 85 000 превозни средства с чужда регистрация. От тях за тежкотоварни са 34 000, като близо половината са за автомобили с турска регистрация. До края на февруари 2020 г. ще изтече валидността на повече от 1 млн. годишни е-винетки за леки автомобили. Напомняме на потребителите, когато купуват е-винетка, да внимават при въвеждането на данните на превозното средство. Вписването на регистрационния номер може да бъде на кирилица или на латиница, но символите трябва да съответстват на символите в номера. Въвеждат се само букви или цифри, без тирета, интервали и точки. Символите 0 (нула) и О (буква О) не са взаимозаменяеми. Отговорността за попълването на коректната информация за номера на превозното средства, категорията му и периода на валидност на е-винетката, е на собственика или ползвателя. Потребителите трябва внимателно да преглеждат въведената информация, независимо дали от тях или от служител в търговската мрежа, преди да потвърдят плащането. В случай на неправилно декларирани данни се счита, че не е заплатена дължимата винетна такса за съответния автомобил. Корекции в системата не са възможни. Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта www.bgtoll.bg.", "date": "2020.01.16", "title": "Над 275 000 е-винетки са продадени от началото на годината"}
{"url": "https://www.monitor.bg:443/bg/a/view/osydiha-chirpanlija-zaredil-golf-a-s-falshiva-20-olevka-186024", "text": "С условна тримесечна присъда си тръгна от съда в Стара Загора 20-годишен чирпанлия, който застана пред Темида за опит да прокара фалшива 20-олевка. Десислав Д. бил задържан след като на 11 ноември м.г. заредил личния си автомобил Фоксваген Голф на бензиностанция край Чирпан като оставил на служителката една банкнота с номинал от 20 лв. След като си тръгнал бензинджийката се усъмнила че има нещо нередно и потърсила съдействие от полицаи. Тогава лъснала истината, че заплащането е извършено с грубо менте, използвано в някои дискотеки. При оглед и обиск в дома на младежа били открити още няколко двайсетачки и петдесетачки,емисия на БНБ от 1999 година. Според събраните обяснения от разследващия полицай ментетета били «спомен» от празнуване на миналата нова година, десислав обаче не знаел, че са фалшификати. До условната присъда се стигна в резултат на споразумение между чирпанлията и наблюдаващия досъдебното производство прокурор, което е одобрено от състав на окръжния съд.", "date": "2020.01.16", "title": "Осъдиха чирпанлия, заредил Голф-а с фалшива 20-олевка"}
{"url": "https://www.monitor.bg:443/bg/a/view/samo-gerdjikov-vleze-v-presledvaneto-v-rupolding-186022", "text": "Само Димитър Герджиков от четиримата ни биатлонисти намери място сред първите 60 в спринта на 10 км в Руполдинг и се класира за преследването в неделя. Младият татко единствен повали всички мишени при двете си влизания на огневия рубеж и завърши на 1:53 минути от победителя Мартен Фуркад (Фр). С по две грешки в стрелбата завършиха Красимир Анев и Антон Синапов, които финишираха съответно на 61-ва и 69-а позиция. Спортист номер 1 за миналата година Владимир Илиев направи едно от най-слабите си състезания за сезона, като с 3 грешки завърши 72-ри с изоставане от 2:14,8 минути от Фуркад. След като спечели двете състезания за Световната купа в Оберхоф, французинът стигна до лесна победа в Руполдинг. Петкратният олимпийски шампион записа 80-и успех в кариерата си, оставяйки на 3,1 секунди зад себе си сънародника си Кентен Фийон-Мейе. Двамата не допуснаха грешки в стрелбата. Германецът Бенедикт Дол проби френската доминация и завърши трети. Четвърти е Ветле Шаастад Кристиансен (Нор), а зад него се наредиха още двама от френския тим - Симон Дестьо и Флоран Клод. Норвежкият ас Йоханес Тингес Бьо пропусна и този старт, като остана близо до новороденото си дете. Фуркад остана начело в генералното класиране за Световната купа с 447 точки, следван от Дестьо с 392, Фийон-Мейе с 382 и др. Въпреки слабото си представяне днес Владо Илиев запази 24-ата си позиция в класирането със 126 т. Краси Анев слезе с 3 позиции до 49-о място с 34 точки. Утре е щафетата на 4х6 км при жените, а в събота – 4х7,5 км при мъжете.", "date": "2020.01.16", "title": "Само Герджиков влезе в преследването в Руполдинг"}
{"url": "https://www.monitor.bg:443/bg/a/view/458-mln-ni-dava-es-fond-za-borba-s-klimatichnite-promeni-186039", "text": "458 млн. евро отпуска на България ЕС фонд за борба с климатичните промени, съобщава платформата за устойчиви финанси и отговорни инвестиции Novethic. От него Полша ще получи най-много средства, максималните 2 млрд. евро или 27% от помощите. Страната е с най-голяма заетост в добива на въглища и лигнит - около 2 млн. души. Следва Германия, която може да получи 877 млн. евро (11,7% от помощите). Румъния е трета (757 млн. евро), следвана от Чехия (581 млн. евро), Франция (402 млн. евро), Италия (364 млн. евро), Испания (307 млн. евро) и Нидерландия (220 млн. евро). В списъка на Брюксел нито една страна няма да бъде изключена. В него е предвидена минимална помощ от 6 евро на човек от населението. При разпределянето на средствата са приложени точни критерии като парниковите емисии от промишлени сектори в региони, където въглеродните емисии надвишават средните за Европа (този критерий участва в 49% от случаите). Взети са предвид и делът на заетостта в тези сектори със силен въглероден отпечатък (50%), както и делът на производството на шистов петрол и торф. ЕК комисия трябваше да обяви в края на февруари разпределението на помощите от Фонда за справедлив преход, но всъщност го направи ден след представянето на своя механизъм за финансиране на Европейския зелен пакт. Както се очакваше, Полша ще получи най-много, следвана от Германия и Румъния. Трите страни ще ползват 50% от помощите или 3,6 милиарда Механизмът за справедлив преход предвижда подпомагане на страните да се откажат постепенно от промишлените сектори с най-големи въглеродни емисии. Целта на комисията е фондът да стане оперативен от 2021 г.", "date": "2020.01.16", "title": "€458 млн. ни дава ЕС фонд за борба с климатичните промени"}
{"url": "https://www.monitor.bg:443/bg/a/view/rumynija-na-praga-na-predsrochni-izbori-186010", "text": "Румънският президент Клаус Йоханис подкрепи свикването на предсрочни избори в страната, предаде агенция Аджерпрес. \"Румънците искат Социалдемократическата партия (СДП) да се оттегли от властта. Трябва да бъдем реалисти, ние (Национално-либералната партия) спечелихме изборите за Европейски парламент, аз спечелих президентските избори, но в парламента остават все същите депутати, които бяха избрани през 2016 г. СДП има много депутати и не иска да предаде властта. В ситуация, когато румънците искат промени и заявиха това на всички избори, естествено е да се свикат парламентарни избори колкото може по-скоро\", каза Йоханис. Според президента предсрочните избори няма да доведат до политическа криза или да усложнят ситуацията в страната. Йоханис спечели за втори пореден път президентските избори през ноември 2019 г. като кандидат на Национално-либералната партия. По-рано премиерът Лудовик Орбан съобщи, че предсрочни парламентарни избори могат да бъдат организирани едновременно с местните избори през лятото или в близка до тях дата. Редовните парламентарни избори би трябвало да се състоят в края на тази година, а местните избори се очаква да бъдат през юни.", "date": "2020.01.16", "title": "Румъния на прага на предсрочни избори"}
{"url": "https://www.monitor.bg:443/bg/a/view/hero-mustafa-poluchi-skulptura-na-roza-ot-glavnija-muftija-186004", "text": "В Деня на религиозната свобода посланик Херо Мустафа получи скулптура на роза от главния мюфтия на България Мустафа Хаджи. Това стана ясно от профила във Фейсбук на Американското посилство у нас.  Като продължение на предишните си срещи с българския патриарх и с еврейски организации в страната, посланик Мустафа се срещна и с главния мюфтия. Херо Мустафа приветства неговите усилия да насърчава диалога между представителите на всички религии, изповядвани в България. Българската роза носи хармония дори сред различни религиозни и етнически общности, уточняват от посолството.", "date": "2020.01.16", "title": "Херо Мустафа получи скулптура на роза от главния мюфтия"}
{"url": "https://www.monitor.bg:443/bg/a/view/levski-smeni-makedonci-s-avstrijski-grand-186002", "text": "„Левски“ ще изиграе контролна среща с австрийския „Рапид“ (Виена) по време на зимния си подготвителен лагер в Алания, Турция. „Сините“ ще бъдат край брега на Средиземно море от 27 януари до 7 февруари 2020 г. Проверката ще се състои на 1 февруари и замества предварително обявения спаринг с „Македония Гьорче Петров“. Променена е и датата на първата контрола на „сините“ – срещу арменския „Пюник“. Двубоят ще се играе на 29 януари вместо на 30 януари. На 4 февруари „сините“ играят срещу нацционалния отбор на Узбекистан до 19 години, а последната контрола е на 6 февруари срещу украинския „Олександрия“. Междувременно бранителят на „Левски“ Холмар Ейолфсон донесе успеха на Исландия в контролна среща с Канада. Защитникът отбеляза единственото попадение за своя национален отбор, който спечели с 1:0. Ейолфсон бе точен в 21-ата минута, след като бе най-съобразителен в наказателното поле при центриране.", "date": "2020.01.16", "title": "„Левски“ смени македонци с австрийски гранд"}
{"url": "https://www.monitor.bg:443/bg/a/view/vijte-shtastlivija-cvjat-na-vashata-zodija-186013", "text": "Светът е пълен с цветове - красиви багри, които правят света около нас толкова прелестен. Наситени или бледи, ярки или меки и галещи окото, цветовете са навсякъде около нас. Но не всеки от тях ни отива и ни допълва. Някои цветове обаче имат точно този ефект. Те извеждат най-доброто от нас и според астролозите това зависи от зодиакалния знак, под който сме родени. Ето кои са щастливите цветове на всяка зодия... Червеното, цветът на Марс, който управлява този зодиакален знак, е ключово за Овните. Действени и енергични, те идеално се вписват в алената гама. Червеното идеално кореспондира с буйния нрав на Овена и му действа зареждащо. За представителите на зодията, която най-добре може да се наслаждава на живота, най-подходящи са меките розови цветове. Самата енергия около този цвят омекотява и се вписва перфектно в представите на Телците за удобство и разкош. Меките нюанси допълнително подчертават спокойствието и хармонията. Светлозеленото може както да успокоява, така и да зарежда с енергия. Тази му двойнствена природа перфектно пасва на един представител на зодията Близнаци. Цветът стимулира мисленето им, зарежда ги с енергия и по някаква причина винаги им стои стилно и грациозно. Сребърната луна е покровителка на Раците и съответно бялото и сребристото са едни от най-удачните цветове за представителите на тази зодия. Чистотата и мекотата, които идват от тях, намират отражение в душата на всеки Рак. Едва ли има по-подходящ цвят от златистия за един Лъв. Блясъкът, гордостта и славата винаги са привличали представителите на този зодиакален знак, управляван от Слънцето, а златистото винаги привлича вниманието на околните и някак приканва към аплодисменти. Бледолилавото може в най-пълна степен да разкрие душевността на представителите на тази зодия. Това е нежен цвят с нотка на загадъчност, която подчертава чара на една Дева. Кафявото в различните му нюанси представя най-добре Везните. Цветът дава онова усещане за уравновесеност и смекчава малко типичната за представителите на тази зодия нерешителност. Като типичен земен цвят кафявото също така придава и известна стабилност, за да може думите, които излизат от устата на Везните да звучат с прилична тежест. Бордо. Мрачни и страстни, представителите на тази зодия разкриват душевността си най-добре в цвета на тъмночервеното вино. Елегантни, емоционални и енигматични, Скорпионите се вписват в този цвят и той се вписва в тях, давайки им нотка на аристократична опасност. Подвластни на планетата Юпитер, за стрелците късметлийският цвят е жълтото. И ако при други хора жълтото ще придаде болнавост, злоба и негативизъм, при стрелците то отключва някои от най-положителните им черти като ведрост, лъчезарност и лекота. Според някои бежовото е безлично, но те най-вероятно не са виждали Козирог, който е решил да го използва в облеклото си. Козирозите са хора на кариерата и на успеха и за тях бежовото може да бъде изключително представителен цвят, който описва най-добре тяхната натура - горди, премерени и амбициозни. Водолеите са изобретатели и новатори, те винаги търсят небето и именно небесният цвят им отговаря най-добре на натурата. Този цвят отваря в тях артистичността, хармонията, духовното и интелектуалното, дава криле на фантазията им и спокойствие за иначе бурния им дух. Другият знак, управляван от Юпитер - Рибите, също има за късметлийски цвят жълтото. При тях обаче то е в по-бледи и убити нюанси. С него Рибите ще достигат по-лесно до следващото си ниво на духовно развитие. Това е цветът на израстването и самоувереността, а и помага да се контролират налудничавите им идеи.", "date": "2020.01.16", "title": "Вижте щастливия цвят на вашата зодия"}
{"url": "https://www.monitor.bg:443/bg/a/view/manchestyr-unajted-pobedi-koshmara-si-uulvyrhemptyn-186014", "text": "“Манчестър Юнайтед” се класира за четвъртия кръг за ФА Къп. \"Червените дяволи\" спечелиха преиграването срещу “Уулвърхемптън” с 1:0, след като първият мач между двата тима завърши 0:0. По този начин “Юнайтед” прекъсна ужасяващата поредица срещу този съперник. Последната победа на \"червените дяволи\" над този противник бе през 2012-а, като в пет поредни двубои \"вълците\" нямаха загуба. Единственото попадение отбеляза Хуан Мата в 67-ата минута. Неприятната новина за Оле Гунар Солскяeр пък е контузията на намиращия се в отлична форма Маркъс Рашфорд. Нападателят влезе като резерва, но беше заменен принудително 15 минути по-късно. Така Рашфорд най-вероятно ще пропусне супердербито срещу „Ливърпул“ в неделя. В следващия кръг за Купата “Юнайтед“ ще гостува на „Уотфорд” или “Транмиър”. Междувременно Бруно Фернандеш се очаква да подпише с „Манчестър Юнайтед“ в събота. Португалецът ще играе за последен път за “Спортинг” (Лисабон) в дербито с “Бенфика” в петък. \"Червените дяволи\" ще платят 50 милиона паунда за Фернандеш, а още 10 милиона ще бъдат заложени под формата на бонуси. Договорът на играча ще бъде до 2025 година, като той ще получава по 6 милиона паунда на сезон.", "date": "2020.01.16", "title": "„Манчестър Юнайтед“ победи кошмара си “Уулвърхемптън“ "}
{"url": "https://www.monitor.bg:443/bg/a/view/bez-problemi-za-uventus-i-milan-za-kupata-na-italija-186015", "text": "Двете големи звезди в италианския футбол - Кристиано Роналдо и Златан Ибрахимович, почиваха, но това не попречи на техните отбори “Ювентус” и „Милан“ да се класират за четвъртфиналите в турнира за Купата на страната. “Юве” разгроми „Удинезе” с 4:0, а Маурицио Сари изобщо не включи Роналдо в групата. Два гола за „старата госпожа“ отбеляза Пауло Дибала, а по веднъж се разписаха Гонсало Игуаин и Дъглас Коща от дузпа. “Милан” също нямаше проблеми и се наложи с 3:0 над СПАЛ, Златан Ибрахимович остана на пейката през целия двубой, а изпадналият в голова криза Кшищоф Пьонтек откри резултата. Сами Кастийехо и Тео Ернандес вкараха другите попадения за „росонерите“. Миналогодишният финалист “Аталанта” отпадна от турнира, след като загуби гостуването си на “Фиорентина” с 1:2. Така станаха ясни три от четвъртфиналните мачове. “Наполи” ще посрещне “Лацио”, “Интер” приема “Фиорентина”, а “Милан” ще играе с “Торино“. Единствената въпросителна е дали “Рома” или “Парма” ще играят срещу шампиона “Ювентус”.", "date": "2020.01.16", "title": "Без проблеми за „Ювентус“ и „Милан“ за Купата на Италия "}
{"url": "https://www.monitor.bg:443/bg/a/view/nsi-shte-provede-probno-prebrojavane-prez-proletta-186008", "text": "Пробно преброяване на населението и жилищния фонд ще проведе НСИ през пролетта. Това е записано в Националната статистическа програма за 2020 година, приета от Министерския съвет. Националната статистическа програма за 2020 година включва 306 изследвания - както регулярни, провеждани от НСИ и органите на статистиката, така и нови дейности, свързани с националните и европейските приоритети. Направени са промени в организацията на някои изследвания и са съкратени сроковете за предоставяне на статистическата информация на потребителите. На заседанието си днес Министерският съвет одобри и отчета за изпълнението на Националната статистическа програма и за дейността на Националния статистически институт (НСИ) през 2019 година.", "date": "2020.01.16", "title": "НСИ ще проведе пробно преброяване през пролетта"}
{"url": "https://www.monitor.bg:443/bg/a/view/italija-shte-moje-da-si-ima-kralica-186006", "text": "Шестнайсетгодишната Виктория Кристина Киара Аделаиде Мария Савойска ще бъде кралица на Италия, ако суверенният й народ пожелае да живее в монархия вместо в сегашната република. Това оповести в сряда в нарочна наредба Главата на Савойската династия Виктор Емануил, който е престолонаследник на Италия, дядо на миловидната госпожица и първи братовчед на цар Симеон Сакскобурготски. Заповедта зачерква строг закон на династията, приет преди повече от 1500 години, според който тронът на управляваните от нейни представители територии може да бъде онаследяван единствено от мъже. Дядото обяви също така, че обръщението към внучката му вече трябвало да бъде „Ваше кралско височество“, още повече, че занапред тя ще бъде принцеса на Кориняно и Маркиза на Иврея – старинни и близки до Торино градове. Виктория Савойска е родена на 28 декември 2003 г. в Женева, дъщеря е на сина на Виктор Емануил и също престолонаследник – Емануил Филиберт, и на съпругата му – фрeнската актриса Клотилд Куро. Кръстена е на 30 май 2004 г. в града на Свети Франциск и Света Киара – Асизи, където са венчани цар Борис III и царица Йоанна. Отрасла е в Швейцария, Франция, Италия и Монако – кум на сватбата на родителите й в Рим през апрел 2003 г. е местният принц Алберт II. В момента Виктория учи в класически френски лицей в Париж, увлича се по модата и изкуството – две поприща, на които според приятели би искала да се посвети. Има по-малка сестра – родената на 16 август 2006 г. също в Женева Луиза Джована Бианка Агата Гавина Мария. Ако се вярва на близки до знатната фамилия журналисти, когато Виктория Савойска научила за определянето й за наследничка на италианската корона, тя съвсем сериозно попитала майка си: „Нима сега ще трябва да залягам още повече над учебниците в лицея?“ Разбира се, има и недоволни от обявяването на Виктория за евентуална бъдеща кралица на Италия и това са преди всичко фамилии от разклоненията на Савойската династия с мъжки наследници. Техни представители обявиха, че решението на Виктор Емануил е невалидно, тъй като бил поругал закон, написан още през 495 г. от един от нейните основатели. И решение по проблема за наследството на короната можел да вземе само специален парламент и то във време на действаща монархия. Някои от старите монархически династии на континента обаче подкрепиха Виктор Емануил, определяйки начинанието му като съвременно и отговарящо на модерните изисквания за равенство между двата пола.", "date": "2020.01.16", "title": "Италия ще може да си има кралица"}
{"url": "https://www.monitor.bg:443/bg/a/view/posred-krizata-neno-dimov-opital-da-uredi-stomana-indystri-s-voda-186020", "text": "Бившият министър на екологията и водите Нено Димов се е опитал да уреди с вода пернишкия завод „Стомана индъстри“ в разгара на водната криза в миньорския град. Това съобщи състав на Апелативния специализиран съд, който гледа мярката за неотклонение на Димов. Магистратите отказаха да го пуснат на свобода, като цитираха показания на свидетелката Мая Дреновска, експерт в МОСВ, участвала в изготвянето на графиците за водоподаване в цялата страна. Пред разследващите тя обяснила, че в началото на 2020г. е получила обаждане от мъж, който се представил като изпълнителния директор на „Стомана индъстри“. Той й казал, че по поръчка на Нено Димов се свързва с нея лично, за да „отпусне“ през януари февруари вода за предприятието, за няма замръзване. Заради тези разкрития магистратите считат, че Димов прекрасно е знаел какво разписва и затова отхвърлиха защитните ,му тези. Малко преди това той обяви пред съда: „Доверявал съм се на експертите и съм утвърждавал графика, който ми е предоставен от тях“. По време на заседанието стана ясно, че \"Стомана индъстри\" и Топлофикация - Перник са плащали 13 ст. за кубик, за разлика от гражданите, за които цената е 2 лв. за кубик. По този начин прокуратурата изчислява щетата. \"Стомана индъстри\" е могла да взима вода и от р. Струма, за което е имала разрешение. Според обвинението с деянието на Нено Димов, обвинен в умишлена безстопанственост, е засегнал интереса на над 97 хил. души. Прокуратурата представи два нови тома доказателства с разпити на свидетели, сред които зам.-министърът Красимир Живков, зам.-министърката на околната среда Атанаска Николова, служители в дирекцията за управление на водите. От показанията на всички ставало ясно, че единствено министърът утвърждавал с подписа си месечните и годишните графици за водоползване. Основното задължения на ВиК са свързани със съхранението и ремонта на съоръжението на яз. \"Студена\" и водопреносната мрежа. Същото важи за Министерството на регионалното развитие, но не и към водите. Управлението на водния ресурс е правомощие единствено на министър на околната среда, посочиха от прокуратурата.", "date": "2020.01.16", "title": "Посред кризата: Нено Димов опитал да уреди  „Стомана Индъстри“ с вода "}
{"url": "https://www.monitor.bg:443/bg/a/view/sydjat-recidivist-zadignal-kutija-s-darenija-za-bolno-dete-186003", "text": "Районната прокуратура в Дупница внесе обвинителен акт срещу 50-годишен мъж за кражба  на пари от кутия за дарения за болно дете. Престъплението е  по чл. 196, ал. 1, т. 1, от НК и е било извършено при условията на опасен рецидив. Ако вината му бъде доказана,  го грози затвор от 2 до 10 години. Случаят е от 30 октомври м.г.  Двадесет дни, след като изтърпял последното му наложено наказание - кражба,  Иван В. задигнал кутия с дарения, поставена на външен плот на павилион за закуски в района на ЖП гарата в Дупница. В нея имало 250 лева, събирани от в помощ на болно дете. Такива кутии имало на няколко места в града.  Непосредствено след кражбата мъжът бил задържан, а по искане на прокуратурата съдът му определил мярка за неотклонение „задържане под стража”. Понастоящем той се намира в затвора в Бобов дол. Делото е насрочено за разглеждане в Районен съд - Дупница за февруари. Десетки са вече случаите на задигнати кутии с дарения за болни в Дупница. Извършителите са основно от ромски произход и с богат актив от осъдителни присъди.", "date": "2020.01.16", "title": "Съдят рецидивист, задигнал кутия с дарения за болно дете"}
{"url": "https://www.monitor.bg:443/bg/a/view/bylgarija-sys-sobstven-shtand-na-zelena-sedmica-2020-v-berlin-186019", "text": "България участва за 31-ви път със свой собствен щанд на най-голямото в света Международно изложение за селскостопански и хранителни продукти - \"Зелена седмица 2020\" (\"Grune Woche\") в Берлин, което официално се открива днес. Министърът на земеделието, храните и горите Десислава Танева заедно с бизнес делегация е в германската столица, за да открие българската палата на 85-то издание на престижното изложение. Родните продукти ще бъдат представени в палата с площ от 143 кв. м. В изложението ще участват общо 19 фирми и земеделски производители, членове на различни асоциации и съюзи. Сред продуктите, които ще могат да бъдат дегустирани от гостите на изложението, са: вина, био продукти на основата на етерични масла, био орехово масло; конвенционални и био пчелен мед и пчелни продукти; био месни и млечни продукти; сладка и конфитюри; плодови сокове; био бадеми; био солети и бисквити. Ще има и кът, на който България ще бъде рекламирана като туристическа дестинация от представители на ресорното министерство. В рамките на изложението министър Десислава Танева ще участва в Конференция на високо ниво \"Бъдещето на глобалното производство на свинско месо под заплахата от африканска чума по свинете\", предвидено за 17 януари. През 2019 г. Международното изложение за селскостопански и хранителни продукти \"Зелена седмица Берлин 2019\" е привлякло над 1700 изложители от 65 страни и над 400 000 посетители.", "date": "2020.01.16", "title": "България със собствен щанд на \"Зелена седмица 2020\" в Берлин"}
{"url": "https://www.monitor.bg:443/bg/a/view/erdogan-turcija-zapochva-da-izprashta-vojnici-v-libija-186001", "text": "Турция започва да изпраща войници в Либия в подкрепа на международно признатото правителство в Триполи, каза днес турският президент Реджеп Тайип Ердоган, дни преди среща на високо равнище в Берлин, посветена на конфликта в Либия, съобщава Ройтерс. В изказване в Анкара Ердоган посочи още, че Турция ще продължи да използва всички дипломатически и военни средства, за да осигури стабилност в района на южно от своите граници, включително в Либия. Ердоган се очаква да се срещне в неделя в Берлин с лидери от Германия, Русия, Великобритания и Италия, за да обсъдят либийския конфликт. Ердоган каза също, че Турция ще започне да издава лицензи за проучавания и сондажи в Източното Средиземноморие през 2020 г. в съответствие с морско споразумение с Либия. Турският президент посочи, че изследователският кораб \"Оруч Реис\" ще започне сеизмологични дейности в района.", "date": "2020.01.16", "title": "Ердоган: Турция започва да изпраща войници в Либия "}
{"url": "https://www.monitor.bg:443/bg/a/view/cska-startira-s-razgrom-kontrolite-4-0-sreshtu-kaspij-186025", "text": "ЦСКА стартира ударно зимната си подготовка, след като разгроми с 4:0 казахстанския „Каспий“. В първата си проверка за годината “армейците“ бяха безкомпромисни в Турция, но за отбелязване е и ниското ниво на съперника, който допреди няколко месеца бе във втора дивизия на страната си. Треньорът на „червените“ Милош Крушчич пусна два различни състава през първото и второто полувреме. До почивката ЦСКА поведе с 2:0 след попадения на спрягания за трансфер Али Соу. Гамбийският нападател първо се разписа след извеждащ пас, а след това надскочи отбраната при центриране на Мазику и вкара с глава топката в мрежата. Интересното е, сред титулярите попаднаха завърналите се в тима Божидар Чорбаджийски и Едвин Джеси, които обаче не впечатлиха с изявите си. Нападателят демонстрира сериозно желание, но не успя да се разпише. Раул Албентоса вкара за 3:0 в 61-вата минута, а 7 по-късно автогол на Набиханов оформи крайния резултат. До края ЦСКА можеше да стигне и до пети гол, но Томи Юрич направи серозен пропуск, след като се озова сам срещу вратаря, но стреля в аут. В групата за мача пък не попадна бразилецът Рафаел Енрике, който тренира наравно с тима, но явно все още не е готов за игра, след като пропусна почти година заради травма. Утре ЦСКА се прибира в България, като тимът ще получи ден почивка. След това предстои лагер в курорта Марбея, където ще протече същинската част от подготовката. На испанска земя засега са ясни две контроли – срещу германския „Нюрнберг“ и японския „Шонан“.", "date": "2020.01.16", "title": "ЦСКА стартира с разгром контролите - 4:0 срещу \"Каспий\""}
{"url": "https://www.monitor.bg:443/bg/a/view/sali-berisha-obvini-edi-rama-v-predatelstvo-sprjamo-kosovo-185995", "text": "Бившият президент на Албания Сали Бериша смята, че Белград е наредил на албанския премиер Еди Рама да внесе иск срещу премиера в оставка на Косово Рамуш Харадинай и направи оценката, че това е най-новият акт на предателство в поредицата, които Рама е извършил против независимо Косово, предаде Танюг. Бериша написа в страницата си във Фейсбук, че това е голямо унижение за всеки албанец, за Албания и Косово. \"Този иск, който е поръчан от Белград, е най-новият в поредицата актове на предателство на народа, извършени против независимо Косово, против неговия териториален интегритет и суверенитет\", написа Бериша. Той добави, че президентът на Сърбия Александър Вучич стои зад нападките, идващи от Тирана. \"Вучич нареди на предателя спешно да внесе иск против косовския премиер. Приятели, всеки час, който прекарате, държейки този предател начело на нарко правителството, е унижение за всеки албанец, за Албания и Косово\", написа Бериша, цитиран от Косова онлайн. Албанският премиер Еди Рама внесе в Основния съд в Прищина иск против косовския премиер в оставка Рамуш Харадинай, когото обвинява в клевета. Повод са изявленията на Харадинай, че Рама, заедно с президента на Косово Хашим Тачи и сръбския президент Александър Вучич, е излязъл с идеята за размяна на територии между Косово и Сърбия и е работил за реализирането й, съобщи сръбският вестник \"Блиц\".", "date": "2020.01.16", "title": "Сали Бериша обвини Еди Рама в  предателство спрямо Косово"}
{"url": "https://www.monitor.bg:443/bg/a/view/dimityr-banenkin-ne-e-znael-che-ima-sin-celi-30-godini-snimka-185998", "text": "Актьорът Димитър Баненкин разбуни духовете с шокираща новина. Звездата от сериала „Скъри наследници“ не е знаел, че има син и едва наскоро го е открил. Той се е запознал с 31-годишния мъж едва преди 10 месеца. Това съобщи самият Баненкин в социалните мрежи със снимка на тайното си отроче и дъщеря си. \"Така се случват хубавите неща! Т’ва е положението! \", написа към кадъра той. Мнозина отбелязват, че момчето прилича много на актьора с поразяващо сини очи. Някои обаче не изключват голямата новина да е шега от страна на Баненкин. Дъщерята на Димитър се казва Миа и е на 20 години. Тя е от брака му с германка, с която обаче отдавна са разведени.", "date": "2020.01.16", "title": "Димитър Баненкин не е знаел, че има син цели 30 години (СНИМКА)"}
{"url": "https://www.monitor.bg:443/bg/a/view/selski-kmet-izgyrmja-s-boen-arsenal-185997", "text": "Впечатляващ боен арсенал е открит в дома на кмета на белослатинското село Соколаре Николай Нинов. При обиск в къщата му униформените са намерили и иззели карабина, пистолет – самоделка и 444 патрона. Покрай търсенето на оръжието и боеприпасите, полицаите са открили и 980 къса цигари от различни марки без български акцизен бандерол, съобщиха от областната дирекция на МВР във Враца. Домът на местния управник е атакуван след акция за нелегално оръжие в дома на друг жител на селото. Там били открити 217 патрона. Това ядосало стопанина, който натопил кмета като предизвикал обиск и в неговата къща. Нинов и съпругата му от години управляват Соколаре, подкрепяни от ГЕРБ. След скандал с предизборна екскурзия до Струпешкия манастир през 2015 година Николай Нинов не се кандидатира за следващ мандат. Това стари съпругата му Даниела, която спечели с убедително мнозинство. На последните местни избори Нинов отново се пребори за поста си, при това по категоричен начин. По повод открития в дома му нелегален арсенал и контрабандни цигари срещу него е образувано бързо полицейско производство.", "date": "2020.01.16", "title": "Селски кмет изгърмя с боен арсенал"}
{"url": "https://www.monitor.bg:443/bg/a/view/do-50-po-niski-ceni-po-sluchaj-100-nija-magazin-na-lidl-185999", "text": "Лидл България ще зарадва клиентите си с отстъпки до 50% на избрани ТОП 100 продукта по случай откриването на своя 100-тен магазин в страната. Намалените цени ще са актуални само на 19 януари, неделя, и ще бъдат валидни за магазините в цялата страна. Веригата ще предложи многообразие от продукти в най-различни категории в характерното за нея оптимално съотношение „качество-цена“: от млечни и месни продукти през тестени и сладки изделия до продукти за лична хигиена и почистващи препарати. Част от артикулите ще се предлагат в XXL опаковка. ТОП 100 влиза в сила само дни след откриването на юбилейния Lidl магазин за страната, който отвори врати в кв. Княжево в София. Повече информация за промоционалните условия на акцията можете да откриете  . Изненадите за потребителите по повод откриването на 100-тния Lidl магазин ще продължат и в следващите 4 седмици, в които Lidl ще предложи още много продукти на промоционални цени.", "date": "2020.01.16", "title": "До 50% по-ниски цени по случай 100-ния магазин на Лидл"}
{"url": "https://www.monitor.bg:443/bg/a/view/uchiteli-ot-taraklija-moje-da-prepodavat-rumynski-v-ruse-185996", "text": "Учители от Тараклия може да преподават румънски език в Русе, ако се засили интересът към изучаването му в училищата в крайдунавския град. Това каза кметът Пенчо Милков на пресконференция в Русе в присъствието на председателя на Район Тараклия в Република Молдова Иван Паслар и ректора на Русенския университет проф. Христо Белоев. Две училища в града засега желаели включване в програмата на часове по този език. Според Милков, ако това обучение се разрасне, Русе може да стане мястото в България, където най-много се изучава румънски език. Според Иван Паслар Район Тараклия и Русенска област могат да си сътрудничат в областта на образованието и бизнеса. Председателят обясни, че в Тараклия има две свободни икономически зони с четири големи предприятия, към чието производство бизнесът в Русе би могъл да прояви интерес. Паслар припомни, че се очаква в най-скоро време решението Тараклийският държавен университет да стане филиал на Русенския университет, с което ще се открият четири нови специалности. Очакванията са младежите от Молдова и най-много тези от българската общност да проявят интерес. Ректорът на Русенския университет проф. Христо Белоев допълни, че обучението в новите специалности може да започне още тази есен, тъй като се очаква решението за филиала да е факт в близките месеци.", "date": "2020.01.16", "title": "Учители от Тараклия може да преподават румънски в Русе"}
{"url": "https://www.monitor.bg:443/bg/a/view/severnokorejka-ja-grozi-zatvor-zashtoto-spasila-decata-ot-pojar-a-ne-portretite-na-liderite-185991", "text": "Севернокорейска майка е заплашена от затвора, след като спасила двете си деца от домашен пожар, но позволила да изгорят портрети на лидерите на Северна Корея Ким Ир Сен и Ким Чен Ир, който е баща на настоящия държавен ръководител Ким Чен Ун, пише Daily Mail. Жената била арестувана след разследване на пожар в дома ѝ в окръг Онсън, провинция Северен Хамьонг, близо до китайската граница. Двамата родители са били извън къщата, когато пожарът започнал, но щом видели пушека се втурнали да спасяват децата си. В пожара обаче изгорели портретите на Ким Ир Сен и Ким Чен Ир. Ако майката бъде призната за виновна, присъдата й ще бъде дълъг затвор с тежък труд. Докато продължава делото тя няма право да се грижи за децата си, нито да получава лекарства за изгарянията им. Тя ще може да продължи да се грижи за децата едва, когато разследването приключи. Властите в Северна Корея изискват във всеки дом да има портрети на старите лидери, а недобрата грижа за ценните картини се смята за тежко престъпление. Севернокорейците, които спасяват портретите на своите лидери при бедствия, се считат за герои, особено ако загинат опитвайки се. Съществуват и многобройни правила относно това как трябва да са окачени картините. Трябва да са на най-видната стена в хола и високо нагоре, така че никой да не може да стои по-високо от тях. Те също трябва да се поддържат чисти - слой прах се наказва с глоба, като размерът на сумата зависи от дебелината на слоя.", "date": "2020.01.16", "title": "Затвор грози севернокорейка, спасила от пожар децата, вместо портрет на бащата на Ким Чен Ун"}
{"url": "https://www.monitor.bg:443/bg/a/view/danychen-shef-stana-premier-na-rusija-186000", "text": "Новият премиер на Русия се казва Михаил Мишустин, предадоха световните агенции. Кандидатурата на досегашният шеф на Федералната данъчна служба бе одобрена първо от Държавната Дума (в подкрепа на това решение гласуваха 383 депутати, нямаше нито един глас \"против\", а 41 депутати гласуваха \"въздържал се\"), а след това мълниеносно последва указ на президента на Русия Владимир Путин, с който Мишустин бе назначен на поста. Едновременно с това бе учредена несъществуващата досега длъжност заместник председател на Съвета за сигурност на Русия, а на това място бе назначен досегашният премиер и бивш президент Дмитрий Медведев. Михаил Мишустин е по-скоро технократ, отколкото политик, и не изглежда като потенциален приемник на Путин, отбелязва АФП. Факт е обаче, че с новите назначения Путин стартира преходен етап за Русия, който трябва да подготви страната за времето, когато той самият няма да е президент, а вероятно ще заеме нов пост с функции на върховен арбитър, който е над ежедневните политически противопоставяния, както направи казахстанският президент Нурсултан Назарбаев. При този сценарий президент на Русия ще стане човек, верен на Путин. Мишустин не е приятел на Путин, не е член на близкия му кръг, по-млад е от него с 12 години, единствената връзка между двамата е играта на хокей. Това, че името новия руски премиер не е сред най-познатите също може да бъде паралел с Путин (той също не бе известен, когато бе назначен за премиер от президента Борис Елцин). За разлика от самия Путин Мишустин е привърженик на цифровите решения и това личи от подхода му по време на работата като данъчен шеф. Междувременно се проведе и първата среща на Путин с работната група, която ще подготви предложения за промени в конституцията на Русия. Всенародното допитване за поправките в конституцията се планира да се проведе до 1 май 2020 г.", "date": "2020.01.16", "title": "Данъчен шеф и любител на хокея стана премиер на Русия"}
{"url": "https://www.monitor.bg:443/bg/a/view/nacional-debutira-za-hebyr-za-volejbolnata-kupa-185992", "text": "Центърът на националния отбор Теодор Тодоров ще направи утре дебют за новия си клуб „Хебър“ (Пз) в 1/4-финалите от турнира за Купата на България при мъжете. Битките ще се проведат от петък до неделя в бургаската зала „Младост“. Носителите на трофея от Пазарджик започват защитата му срещу „Левски“ (Сф) във втория мач от петъчната програма от 15 ч. Надпреварата ще открие сензацията във финалната осмица „Ботев“ (Луковит) срещу „Монтана“. Останалите, които стигнаха до заключителната битка за купата, са шампионите и домакини от „Нефтохимик 2010“, „Марек Юнион Ивкони“, „Дунав“ и „Добруджа“. Полуфиналите са в събота от 16 и от 19 часа, а финалът ще се играе в неделя от 19.30 часа. Тодоров се присъедини към „Хебър“ след края на олимпийската квалификация в Берлин, след като заради финансови проблеми ЦСКА реши да доиграе сезона в Суперлигата със свои юноши и кадри от школата. Освен с национала, „червените“ се разделиха и със Симеон Александров, който ще помага на „Берое“ да се изкачи в Суперлигата. Шампионите от „Нефтохимик“ пък ще зарадват своите фенове за Купата, като за всеки, закупил си билет от 5 лв., ще има безплатен календар на тима.", "date": "2020.01.16", "title": "Национал дебютира за „Хебър“ за волейболната купа"}
{"url": "https://www.monitor.bg:443/bg/a/view/ot-bolnichnite-po-praznicite-sa-na-dyrjavni-chinovnici-185986", "text": "25% или най-много от болничните листове по време на коледните и новогодишните празници са издадени на служители заети в бюджетния сектор. А 78 на сто от болничните, по които има плащане от ДОО са издадени от лечебни заведения от извънболничната помощ. Това стана ясно от анализ, представен от социалния министър Деница Сачева, свързан със злоупотребите с болничните. Министърката посочи, че по време на Коледните и Новогодишните празници не се е увеличил значително броят на взетите болнични листове. Около 9500 общо са издадените болнични листове с начална дата в три работни дни около коледно-новогодишните празници, съобщиха от Нациоаналния осигурителен институт. На 23 декември 2019г. са издадени 2806 първични болнични листове, на 27 декември - 3296, на 30 декември – 3341. Броят на издадените болнични листове на тези дати е много по-нисък в сравнение с броя на издадените болнични листове през други работни дни на месец декември, например понеделниците 2, 9 и 16 декември, когато броят им е съответно 12 638, 12 710 и 10 559, става ясно още от данните на осигурителния институт. Болничните листове до 7 работни дни са най-често издаваните, но основна причина за увеличаване на обезщетенията са заради дълги болнични - от 8 до 30 календарни дни, посочи Сачева. От НОИ пък уточниха, че от данните на министъра са изключени болничните листове с диагноза, имаща отношение към онкологични заболявания. За периода 2010-2019 г. разходите за парични обезщетения поради общо заболяване са нараснали от 253 млн. лв. на малко под 463 млн. лв., става ясно още от анализа, който Сачева цитира. „Има нарастване на общия брой болнични листове поради общо заболяване. Към 2018 г. те са 2.2 млн., като това нарастване за 9 години е 52,2 %\". Най-голям брой болнични листове взимат работниците от трета категория труд, като пикът е през зимните месеци. Най-честите диагнози са остър бронхит, увреждане на междупрешленните дискове в поясния отдел, остра инфекция на дихателните пътища, заплашващ аборт и вирусна инфекция, даде още информация социалният министър. Редовни причини за злоупотреби с болнични пък са ваканциите на децата, за наемана на сезонна работа през лятото, както и насърчаване  от страна на работодателите, за да не се плащат заплати. Социалния министър увери, че до месец ще бъдат обсъдени и мерки за ограничаване на болничните, а една от тях ще бъде засилване на проверките, както на лекарите и техните практики, така и на работодателите.", "date": "2020.01.16", "title": "Четвърт от болничните по празниците са на държавни чиновници"}
{"url": "https://www.monitor.bg:443/bg/a/view/stivyn-sodyrbyrg-skluchi-trigodishen-dogovor-s-hbo-185968", "text": "Американският режисьор Стивън Содърбърг сключи тригодишен договор за производство на съдържание за телевизия HBO и новата платформа HBO Мах, която ще стартира през пролетта. Содърбърг се занимава предимно с филми, но нееднократно е правил преходи към телевизията. Скорошните му изяви на малкия екран включват сериалите \"Хирургът\" и \"Мозайка\". През 2013 г. режисьорът спечели награда \"Еми\" за лентата \"Зад свещника\" на HBO, проследяващ историята на пианиста Либерачи. Новото споразумение предвижда Содърбърг да режисира телевизионния филм Let Them All Talk (в превод - „Остави ги да говорят“) с Мерил Стрийп, Кандис Берген и Даян Уист, който ще бъде излъчен тази година по HBO Макс. За да компенсира закъснялото си включване в битката на стрийминг платформите, платената абонаментна услуга ще предлага богато оригинално съдържание. Засега не се посочват други проекти за компанията, над които ще работи Стивън.", "date": "2020.01.16", "title": "Стивън Содърбърг сключи тригодишен договор с HBO "}
{"url": "https://www.monitor.bg:443/bg/a/view/bili-ajlish-vodi-zvezden-otbor-na-scenata-na-brit-185979", "text": "Организаторите на най-престижните музикални награди във Великобритания – БРИТ, които ще се състоят на 18 февруари в лондонската зала О2, обявиха официално листа със звезди, които ще направят изпълнения на живо по време на церемонията за връчването на призовете. Начело на програмата е детето феномен Били Айлиш, която тази година получи номинация в категория „Международна изпълнителка на годината“. Припомняме, че 18-годишното нацупено момиче се бори и за общо 6 награди „Грами“ тази година, като постави и рекорд за най-млад изпълнител номиниран в четирите основни категории -„Албум на годината“ с When We All Fall Asleep, Where Do We Go?, „Песен на годината“ и „Запис на годината“ с Bad Guy, и „Най-добър нов артист“. На сцената на зала О2 ще се качат още Хари Стайлс, Луис Капалди, Стормзи и Мейбъл. Всички те ще се борят за статуетки БРИТ като Стайлс ще опита да грабне два приза – в категория „Най-добър изпълнител“ и „Албум на годината“ за Fine Line. Капалди пък е с най-много шансове за признание – 4 - „Албум на годината“ за Divinly Uninspired to a Hellish Extent, „Песен на годината“ със Someone You Loved „Най-добър изпълнител“ и „Най-добър нов изпълнител“. Стормзи, който регулярно обира наградите, и Мейбъл пък ще се съревновават за по три статуетки и ще тръпнат зад кулисите, докато се подготвят за живите си изпълнения на церемонията.", "date": "2020.01.16", "title": "Били Айлиш води звезден отбор на сцената на БРИТ"}
{"url": "https://www.monitor.bg:443/bg/a/view/bashta-blysna-dyshterja-si-i-gadjeto-sled-avtogonka-185974", "text": "38-годишен баща преследвал с кола автомобила, в който били дъщеря му и нейният приятел, и ги блъснал. Инцидентът е настъпил в 19 часа вчера в село Кожухарци, община Крумовград, съобщават от пресцентъра на Министерството на вътрешните работи. По данни на полицията мъжът организирал преследване със своя автомобил, марка „Мерцедес“, на друга кола от същата марка, в която пътували 17-годишната му дъщеря с 20-годишния ѝ приятел. Застигнал ги в района на селото и нарушавайки дистанциятам, блъснал движещия се пред него автомобил. Няма пострадали при инцидента. Водачът, причинил катастрофата, напуснал мястото на произшествието. Ченгетата издирили бащата и го задържали за 24 часа за хулиганство и причиняване на пътнотранспортно произшествие. Тестът за алкохол бил отрицателен.", "date": "2020.01.16", "title": "Баща блъсна дъщеря си и гаджето ѝ след автогонка"}
{"url": "https://www.monitor.bg:443/bg/a/view/konsulyt-ni-v-germanija-shte-prisystva-na-deloto-za-otnetoto-bylgarsko-bebe-185987", "text": "Министърът на външните работи Екатерина Захариева изрази надежда да се изясни обективната истина по случая с българчето на 7 месеца, отнето от семейството му от германските социални служби, както и да бъде направено всичко възможно за защита на интересите на детето и на семейството. Момиченцето - Катерина е настанено при приемно семейство заради подозрения за упражнено насилие. Българският консул в Берлин е командирован в Хамбург заради този случай, разговарял е с родителите и техните адвокати, разясни министър Захариева. Тя каза още, че на 21 януари ще бъде първото дело в съда и съобщи, че е поискан достъп на нашия консул до съдебното заседание и изрази надежда да му бъде разрешено това. „Министерството и всички отговорни институции в страната са в постоянна координация по случая и се оказва пълно съдействие на семейството“. Захариева припомни, че на 9 януари на електронната поща на посолството и консулската служба е получен сигнал, а на 10 януари е направена връзка с родителите и с всички, свързани със случая институции в Германия.„Консулът ни от Берлин е командирован в Хамбург и вече е имал среща с родителите и адвоката им“, разказа още пред журналисти в Министерски съвет министърът. Семейството на Катерина твърди, че дъщеря им е взета и дадена на приемно семейство заради съмнения на германските власти за тормоз. Катерина е приета спешно в болница след тежък пътен инцидент. По време на лечението доктори се усъмняват, че тя има стар хематом, който може да е причина от физическо посегателство от страна на родители. В подкрепа на родителите на малкото момиченце вчера бе организиран протест пред посолството на Германия у нас заради информацията за отнето бебе от българско семейство.Той е организаран в социалната мрежа Facebook, където е създадена и група „Да спасим Катерина!“.", "date": "2020.01.16", "title": "Консулът ни в Германия ще присъства на делото за отнетото българско бебе"}
{"url": "https://www.monitor.bg:443/bg/a/view/geshev-razporedi-proverka-na-vsichki-vajni-jazoviri-185985", "text": "Главният прокурор Иван Гешев възложи на Държавна агенция „Национална сигурност“ и на Главна дирекция „Национална полиция“ съвместно да извършат проверка на комплексните и значими язовири на територията на цялата страната, съобщиха от прокуратурата. Проверката следва да изясни какво е актуалното състояние на водния обем в язовирите и налице ли са язовири, чиито воден обем е под съответния оптимален размер, който да гарантира осигуряване на питейно – битовото водоснабдяване на гражданите. Указано е след извършване на проверката да бъде предоставена обобщена справка за всеки един от проверяваните язовири. В случай че в хода на проверката се съберат данни за извършено престъпление от общ характер, материалите от проверката ще бъдат изпратени на съответните компетентни прокуратури за вземане на отношение. В допълнение в отдел „Надзор за законност“ при Върховна административна прокуратура се извършва проверка по спазване разпоредбите на Закона за водите, относно състоянието на язовир „Бели Искър“. Освен това по повод възложената от Гешев на 6 януари съвместна проверка, той разпореди на министъра на вътрешните работи и председателя на Държавна агенция „Национална сигурност“ тя да обхване допълнително и спазването изискванията на Закона за управление на отпадъците, Закона за опазване на околната среда и съответните им подзаконови нормативни актове, относно съхранението на отпадъци в зоните на всички мини извън експлоатация на територията на Република България. В хода на проверката следва да се установи броят, местоположението и данните за последния концесионер, ползвател или рекултиватор на недействащите мини на територията на Република България, както и вида и произхода на съхраняваните в тях отпадъци, включително и дали същите са били предмет на трансграничен превоз. В обхвата на проверката са включени и действията на компетентните контролни органи. При констатирани данни за извършено престъпление от общ характер, главният прокурор е разпоредил незабавно да бъдат уведомени съответните прокуратури, съобщиха още от държавното обвинение.", "date": "2020.01.16", "title": "Гешев разпореди проверка на всички важни язовири и на мините за незаконен боклук (ОБНОВЕНА)"}
{"url": "https://www.monitor.bg:443/bg/a/view/decata-sreshtu-1-lev-na-kabinkovija-lift-do-aleko-185988", "text": "Всички деца до 14-годишна възраст ще могат да ползват в събота, 18 януари кабинковия лифт от Симеоново до хижа Алеко срещу лифт карта на символична цена - 1 лв. По този начин „Витоша ски“ и „София – европейска столица на спорта“ отбелязват Световния ден на снега в стремеж повече малчугани да излязат на чист въздух, сред природата в планината. Край хижа Алеко предстоят много състезания и активности от програмата на традиционния Витоша зимен Фест – спускане с колела по сняг за време, ски-алпинизъм, паралелен слалом за деца, ски-бягане със спринт около хижата и др. Снимка: bgolympic.org", "date": "2020.01.16", "title": "Децата срещу 1 лев на кабинковия лифт до Алеко на 18 януари"}
{"url": "https://www.monitor.bg:443/bg/a/view/bus-blysna-baba-na-zebra-185969", "text": "Микробус блъсна възрастна жена на пешеходна пътека в Карлово, съобщиха от полицията в Пловдив. Причината според полицията за катастрофата били запотените стъкла на возилото. Заради това шофьорът на 53 години не успял да види пресичащата 87-годишна пенсионерка. След пътното произшествие жената била контактна и била откарана за преглед в болница. Сигналът за произшествието бил подаден на 112 в 7,45 часа в четвъртък. Пробата с дрегер на шофьора показала отрицателен резултат, уточниха от областната дирекция на МВР в Пловдив. Общо 494 водачи по пътищата на Пловдивска област били проверени за шест часа при проведената акция по линия „Контрол на водачи неспазващи светлинна сигнализация”. В рамките на провелата се операция по пътищата на областна дирекция Пловдив са били установени 287 нарушения. 120 са съставените фишове за различни нарушения по Закона за движение по пътищата, а 54 акта са за неспазване на светлинната сигнализация на светофар. В опит да преминат на \"червено\" са санкционирани 54- ма водачи. 11 от проверените са били без поставен обезопасителен колан. 12 от спрените от служители автомобили са били неизправни. Двама водачи без застраховка  гражданска отговорност.  На 9 от проверените са санкционирани за това, че по време на движение говорят по телефона. За подобно нарушение по закон се предвижда глоба от 50 лв. При извършените проверки 4 - ма водачи са останали без книжки, заради неплатени предишни глоби. Полицейските служители са проверили и 32-ма пешеходци. 6 от тях ще трябва да платят глоби с фиш - за това, че не пресичат на обозначеното за целта място. На 22 -ма нарушители са съставени фишове за неправилно паркиране както и 34 фиша за неспазване на пътните знаци, а на 17 от водачите на място са връчени електронни. Пътните полицаи са установили и водач на маршрутно такси, обявен издирване. В хода на операцията служители на „Пътна полиция“  Пловдив установяват водач да управлява след употреба на алкохол с 3,71промила, а колегите им от  „Специализираните полицейски сили“- друг водач с 2,37 промила. В други две районни управления - Труд и Карлово проверяващите са задържали трима водачи, управляващи МПС след употреба на наркотични вещества и техните аналози както и един водач, който е отказал да бъде проверен за шофиране след употреба на наркотични вещества в Асеновград.", "date": "2020.01.16", "title": "Бус блъсна баба на зебра"}
{"url": "https://www.monitor.bg:443/bg/a/view/mbal-burgasmed-s-posledno-pokolenie-angiografska-sistema-185984", "text": "Отделението по кардиология на бургаската многопрофилна болница „Бургасмед“ се сдоби с последно поколение ангиограф. Системата „Artis one“ на един от световните лидери в производството на медицинска апаратура Siemens Healthineers е произведен 2019г. и предоставя най-съвременната възможност за пълно, цялостно, пълноценно и по-безопасно изследване на пациентите. „Чрез новия ангиограф имаме възможност за осъществяване на коронарография, ангиографски изследвания на всички артерии, венозно изследване с цел различни диагностични уточнявания и терапевтични процедури . Можем да обхванем цялата гама сърдечно – съдови заболявания. Системата дава възможност и за диагностика и интервенционално лечение на пациенти с инсулт, което е съвременна тенденция в пълноценното лечение на тази честа и инвалидизираща болест.“, коментира д-р Петър Муховски, началник отделение по кардиология в МБАЛ „Бургасмед“. Ангиографията е метод за рентгеново изследване на съдовете, което позволява да се определи мястото на стеснението или запушването, както и мястото и степента на патологичното разширение при аневризъм, наличие на вътрешен кръвоизлив, степен на разпространение на метастази и други болести, които няма как да се диагностицират по друг начин. Новата ангиографска система в МБАЛ „Бургасмед“ предлага средства за изобразяване от следващо поколение, а именно – само с натискането на един бутон „Artis one“ автоматично се адаптира безпроблемно към потребностите, специфични за конкретната процедура. Интелигентната експлоатация е усъвършенствана чрез подлежащ на конфигуриране дисплей на нивото на очите, който позволява взаимодействие със системата по изцяло нов, интуитивен начин. Процедурите, които могат да се извършват с „Artis one“ включват сърдечна ангиография, невро-ангиография, обща ангиография, ротационна ангиография, многоцелева ангиография и рентгенови/ флуорскопски процедури за цялото тяло, както и поддръжка на процедури до масата, например за крайниците на пациента или хибридни процедури. Ангиографската система разполага с интегрирано 3D изобразяване, което предоставя едновременна обработка на текущо преглеждания пациент и един допълнителен пациент. Системата разполага и с функцията „Dyna3D“- основната техника на Siemens за реконструиране на 3D набори от данни, получени чрез ход на 3D графия, чрез която се визуализират висококонтрастни детайли, като кости, клипсове, съдове и др. “Кардиологичното отделение с налична Инвазивна катетеризационна лаборатория на „Бургасмед“ разполага с възможности за цялостна диагностика на сърдечносъдовите заболявания- ЕХО КГ апарати с възможности за изследване на пациента по съвременни кардиологични стандарти, рутинни ЕКГ апарати, вече и съвременна ангиографска система от ново поколение, която работи на територията на болницата от декември 2019г. с обширен пакет с допълнителни възможности и програми за цялостно и по-безопасно изследване на пациентите. В отделението могат да бъдат решени пълната гама на диагностичните проблеми при пациенти със сърдечно-съдови заболявания, както и да бъде проведено адекватно лечение според съвременните световни стандарти за Кардиология на болестите на тези пациенти“, уточнява д-р Муховски.", "date": "2020.01.16", "title": "МБАЛ „Бургасмед“ с последно поколение ангиографска система"}
{"url": "https://www.monitor.bg:443/bg/a/view/samo-5-dni-vyzduhyt-v-ruse-bez-fini-prahovi-chastici-185983", "text": "Само 5 дни от началото на годината въздухът в Русе не е бил с превишения на нормите на фини прахови частици от 10 микрона, показва справка на Регионалната инспекция по околната среда и водите. В девет последователни дни – от 7 януари до сега, са регистрирани превишения , като при норма от 50 микрограма на кубичен метър са отчетени от 52 до 142 микрограма. Данните са от автоматичната измервателна станция в квартал „Възраждане“, която е близо до централната част на града. През цялата минала 2019 г. бяха отчетени общо 42 дни с превишения на нормите на фините прахови частици, като 13 от дните със замърсяване бяха в резултат на горене на стърнища в северната ни съседка Румъния. Като причинител за замърсяването с фини прахови частици от екоинспекцията посочват отоплението с твърдо гориво и неблагоприятните климатични условия като безветрие и мъгли. По европроект Русе заедно с още пет общини в страната ще започне подмяната на печките за твърдо гориво в част от домакинствата. За период от шест години 1468 домакинства ще имат възможност да преминат към по-екологично отопление. Само за Русе стойността на проекта е близо 3 млн. лева.", "date": "2020.01.16", "title": "Само 5 дни въздухът в Русе без фини прахови частици"}
{"url": "https://www.monitor.bg:443/bg/a/view/us-prokuraturata-i-fbr-razsledvat-kak-medalion-na-han-omurtag-popadna-na-tyrg-v-nu-jork-185981", "text": "Прокуратурата в САЩ и ФБР разследват как медальон на хан Омуртаг е попаднал на търг в Ню Йорк. Медальонът е изработен от злато и е представен като изработка от 9 век с предположението, че това е едва вторият или третият такъв артефакт в света. Очаква се цената му да надскочи 50 000 долара. Наддаването в аукционната къща започна преди седмици с начална цена 30 000 долара. От Министерството на културата да съобщиха дали ще участват в търга и ще се опитат да върнат реликвата в България. Предполага се, че по времето на хан Омуртаг са били изсечени множество медальони с неговия лик, но до днес са оцелели единици. Един от тях се съхранява в Археологическия музей в столицата. Такива медальони са били наградни и са се давали за особени заслуги към държавата или само на най-приближените до владетеля, подобно на днешните медали и ордени. „Самият медальон има изображения и надписи само от едната страна. Освен бюста на владетеля върху него е изписано неговото име и титла – „Кан ювиги Омуртаг”. Върху известните досега екземпляри е имало следи от халки, което е индикация, че вероятно са били носени”, обясни Мирослава Доткова от Националния археологически музей. Според историците има два или три такива медальона. Единият е открит при разкопки у нас през 70-те години, а за другият има опис още от 1905 г. от археолога Карел Шкорпил. Следите му обаче се губят. „Тези предмети имат много голяма стойност за българската история”, каза още Доткова. „От декември водим активна кореспонденция с американските власти. Към този момент имаме частични отговори. Службите в САЩ – прокуратурата и ФБР вършат разследване за случая с медальона – ценна реликва и е и как е попаднала тя в Америка“, каза от своя страна пред bTV главен инспектор Ангел Папалезов. Има вероятност медальонът да е фалшификат или да е този, който е от Шкорпил, но е изчезнал преди 100 г. Българските власти са помолили да се изтегли от аукциона, за да може да се изследва.", "date": "2020.01.16", "title": "US прокуратурата и ФБР разследват как медальон на хан Омуртаг попадна на търг в Ню Йорк"}
{"url": "https://www.monitor.bg:443/bg/a/view/zapochva-deloto-za-smyrtta-na-malkata-maraja-185970", "text": "На 3 февруари тази година в Окръжния съд в Русе започва делото за смъртта на 5-годишната Марая. Момиченцето бе сгазено от камион и загина на място на 12 ноември м.г., докато пресичало улица в русенския квартал „Долапите“. Обвинителният акт срещу 76-годишния водач на камиона – Петко С., бе внесен в съда от Окръжната прокуратура преди дни –на 14 януари. Мъжът ще отговаря пред закона за причиняване по непредпазливост на смъртта на детето и за това, че е напуснал местопроизшествието и дори не се е опитал да окаже помощ. Няколко часа след инцидента полицията откри камиона и водача в центъра на града. Два пъти е бил осъждан Петко С. преди трагедията с малката Марая. При първото пътно-транспортно произшествие е загинал човек, а при второто е имало пострадал, получил средна телесна повреда. В момента мъжът е в затвора, където ще изчака започването на делото. Ако бъде признат за виновен, може да получи от 3 до 15 години затвор.", "date": "2020.01.16", "title": "Започва делото за смъртта  на малката Марая"}
{"url": "https://www.monitor.bg:443/bg/a/view/djejms-hetfijld-s-pyrva-publichna-pojava-sled-rehabilitacijata-185973", "text": "Фронтменът на метъл легендите Metallica Джеймс Хетфийлд, които от миналата есен се скри от светлините на прожекторите след като групата прекъсна турнето си, за да премине той курс за рехабилитация от зависимости, най-вероятно ще направи първото си публични появяване на 30 януари в Лос Анджелис. Поводът е откриването на изложба от ретро автомобили в музея Petersen Automotive. През лятото на 2019-а папа Хет даде 10 от поръчковите си возила, които да станат част от изложението Reclaimed Rust: The James Hetfield Collection (Възстановени от ръждата: Колекцията на Джеймс Хетфийлд). Най-вероятно той ще присъства на откриването не само, за да представи уникалните си коли, но и за да се включи в търг, за който дарява две свои ESP китари. „Това е първият път, в който колекцията на Хетфийлд ще бъде показана публично и вече нямаме търпение да споделим вдъхновението си от показването на тези невероятни возила на света“, коментира Тери Каргас, изпълнителен директор на музея Petersen Automotive.", "date": "2020.01.16", "title": "Джеймс Хетфийлд с първа публична поява след рехабилитацията"}
{"url": "https://www.monitor.bg:443/bg/a/view/mazoli-tormozjat-grisho-predi-starta-v-melbyrn-185975", "text": "Григор Димитров е тормозен от мазоли по дясната си длан преди старта на първия за годината турнир от „Големия шлем“ - Australian Оpen. Проблемът се е появил по време на АТР Cup, като горещият и сух въздух в Австралия през това време е усложнил ситуацията и се е получило неприятно възпаление. \"Последните вечери спя със специална ръкавица, която поддържа ръката ми влажна през цялото време. Така мога да я накисна и после всяка сутрин да отлепям мехурите от ръката си малко по малко. През последните два или три дни ръката ми е възпалена, но опитвам да разреша проблема. Ако оставим това настрана, съм готов за Откритото на Австралия“, сподели Григор пред местните медии. Той ще излезе още в понеделник за първите си мач в Мелбърн срещу световният №51 Хуан Игнасио Лондеро от Аржентина. За 26-годишния Лондеро това ще бъде дебют в основата схема на турнира, като през 2019-а стигна до втория кръг на квалификациите. Той е професионалист от 2010 г. и е вдигнал само една купа в кариерата си – в Кордоба миналия февруари. Двата с Гришо не са се срещали на корта досега. Първото тежко изпитание за българския тенисисти е Денис Шаповалов в третия кръг, а при евентуален четвърти мач, на пътя му най-вероятно ще се изправи Роджър Федерер. Димитров допусна загуба с 4:6, 2:6 от Ник Кириос на демонстративния турнир “Куйонг Класик” в Мелбърн, която е втора за него от 5-те срещи помежду им. В квалификациите при жените на Australian Оpen българките имаха променлив успех. Изабелла Шиникова се класира за втория кръг след победа над Мая Хвалинска (Пол) с 6:0, 7:5. Там нейна съперничка ще е световната номер 112 Наталия Вихлянцева (Рус). Първата ни ракета Виктория Томова обаче отпадна във втория кръг след загуба от поставената под номер 20 Моника Никулеску (Рум) с 6:1, 1:6, 4:6 след малко повече от два часа игра.", "date": "2020.01.16", "title": "Мазоли тормозят Гришо преди старта в Мелбърн"}
{"url": "https://www.monitor.bg:443/bg/a/view/visjashti-krediti-za-3-mlrd-lv-prodadeni-na-sybirachi-na-dylgove-185977", "text": "Банките в България продадоха над 3 млрд. лева лоши кредити на колекторски фирми през последните две години. Това показват данните на Асоциацията за защита на потребителите, сочат данни на неправителствената организация, цитирани от БТА. Toвa са нaй-гoлeмите пopтфeйли c пpocpoчeни вземания, изкyпyвaни някoгa в бaнкoвия ceктop в cтpaнaтa. Пaкeтите включвaт нeoбeзпeчeни и oбeзпeчeни зaeми нa физичecки лицa, мaлки и cpeдни пpeдпpиятия и кopпopaтивни клиeнти. Просрочените кредити у нас са над 8% при средни нива в ЕС от 3.1%. Като цяло необслужваните заеми в България са над 6.5 млрд. лева. \"За нас цялата ситуация с продаването на лоши кредити на колекторските фирми е лоша практика, защото води до бум на оплакванията срещу тези фирми\", коментират от Асоциацията за защита на потребителите. Най-често злоупотреба с лични данни, телефонен тормоз, заплахи и дори посещения на място. В поведението на колекторските фирми се прилагат специални тактики. Използват се всякакви \"лостове\". Сметките биват запорирани преди празнични или почивни дни, с цел да поставят потребителите в неудобна ситуация и да изкарат трудно празниците или да не могат да преживеят събота и неделя. Колекторските фирми След това дългът нараства заради натрупаните съдебни разноски. Случаите буквално заливат съдилищата. Колекторите притискат потребителите и с дългове, изтекли по давност, информират от асоциацията. Според последните правила, при неплатените сметки за ток, вода и парно, давността е 3 години. А при банковите задължения, като потребителски или ипотечни кредити, например, дългът се погасява след петата година. \"От Асоциацията за защита на потребителите очакваме, че пазарът на потребителското кредитиране ще продължи да расте и през 2020 г., движен от ръста на потреблението. Това означава, че хората ще продължат да се стремят да реализират важните проекти в живота си и да ги финансират с потребителски кредити. В резултат на това, очакваме, че и тормозът от колекторските фирми ще продължи да расте. Затова настояваме за Закон за регулиране на дейността на агенциите за вземания, тъй като в тях се концентрира огромен финансов и имотен ресурс\", заявяват от организацията.", "date": "2020.01.16", "title": "Висящи кредити за 3 млрд. лв. продадени на събирачи на дългове"}
{"url": "https://www.monitor.bg:443/bg/a/view/gugyl-maha-biskvitkite-185879", "text": "Гугъл оповести, че си дава двугодишен срок, за да отстрани от уебсайтове \"бисквитките\" - малките електронни модули за идентифициране, които ни следят в интернет, за да бъдат по-добре насочени рекламите, и са критикувани от защитници на неприкосновеността на личния живот, предаде Франс прес. Компанията оповести, че програмата й Privacy Sandbox, лансирана през август м.г., ще продължи да дава възможност на доставчиците да разпространяват послания, като се избягва възможността хора да бъдат следени от \"бисквитки\", докато използват браузъра Google Chrome. \"Целта е \"трети\" сайтове, които не са свързани с търсачката, а с посетения сайт, да станат \"отживелица\" до две години\", поясни Джъстин Шу от Chrome Engineering. \"Бисквитките\", инсталирани автоматично при посещение на уебсайт, служат за идентифициране на потребител в интернет и складиране на информация за предпочитанията му, но също за създаване на негов профил и установяване дали е кликнал върху реклама или я е гледал. Използването им е критикувано от защитници на неприкосновеността на личния живот, но е подкрепяно от разработчици на безплатни онлайн услуги, които разчитат на приходи от реклами.", "date": "2020.01.16", "title": "Гугъл маха \"бисквитките\""}
{"url": "https://www.monitor.bg:443/bg/a/view/nad-20-000-kandidatki-napirat-da-letjat-do-lunata-za-smetka-na-miliarder-ot-japonija-185976", "text": "Кандидат-любимите на японския милиардер Юсако Маедзава, които искат да летят с него в космоса, надхвърлиха 20 000, съобщи Ройтерс. Маедзава ще е първият клиент за частен полет около Луната на борда на космическия кораб \"Спейс Екс\" на Илон Мъск. Той си търси приятелка, която да го съпроводи в космоса. Изборът на \"партньорка в живота\" на милиардера ще бъде излъчен в телевизионно предаване на стрийминг канала АбемаТВ. В приложение на сайта на телевизионното шоу вече е включен и \"любовен диагностичен тест\", където потенциалните кандидатки могат да проверят конкурентноспособността си за офертата на Маедзава. Сред въпросите в теста са \"къде бихте отишли с частен самолет\" и \"как ще постъпите, ако Маедзава се изпусне във Ваше присъствие\". Кандидатките разбират как са се справили с теста в зависимост от изражението на лицето на Маедзава на снимка, която се появява след изчисляване на резултатите от теста. Милиардерът ще обяви избора си през март. Маедзава се е записал за окололунно пътуване през 2023 г. Той иска да го придружават и хора на изкуството, за да може полетът да им послужи за вдъхновение.", "date": "2020.01.16", "title": "Над 20 000 дами напират да летят до Луната за сметка на милиардер от Япония"}
{"url": "https://www.monitor.bg:443/bg/a/view/princ-hari-s-posleden-kralski-angajiment-185978", "text": "Британският принц Хари се появи публично за първи път, след като кралица Елизабет Втора прояви разбиране към желанието му да промени ролята си, съобщи Ройтерс. Принц Хари бе домакин на тегленето на жребия в Бъкингамския дворец за Световната купа на лигата по ръгби за следващата година. Това е последният планиран кралски ангажимент на принц Хари, преди той и съпругата му да навлязат в \"преходен период\" към новите си роли в двореца. Принц Хари, който е на 35 г. и съпругата му Меган (38 г.) предизвикаха криза миналата седмица, като обявиха, че искат да се оттеглят от ангажиментите си в кралското семейство, да прекарват повече време в Северна Америка и да станат финансово независими. В понеделник кралица Елизабет Втора се срещна с принц Хари, с брат му принц Уилям и с баща им, престолонаследникът принц Чарлз, след която обяви, че кралското семейство уважава и проявява разбиране към желанието на херцозите на Съсекс да водят независим живот. Вчера принц Хари обяви във видео, че игрите игрите \"Инвиктус 2022\", които са за ранени военни ветерани, ще бъдат организирани в Дюселдорф, Германия, съобщи Скай нюз. Меган вече е в Канада със сина им Арчи. Принц Хари има насрочени редица срещи във Великобритания и не е ясно кога ще се присъедини към нея, пише Скай нюз.", "date": "2020.01.16", "title": "Принц Хари с последен кралски ангажимент"}
{"url": "https://www.monitor.bg:443/bg/a/view/tir-s-bira-se-obyrna-na-pytja-kraj-sevlievo-185961", "text": "ТИР с бира се обърна на главния път София – Варна, край Севлиево. Инцидентът станал тази сутрин около 7,30 ч. Пострадали и жертви няма. Полицаи и пожарникари са помогнали разпиленият на платното товар да бъде отстранен встрани и поради тази причина не се е наложило спиране на движението. Само за около час то е било ограничено в едното платно, но вече е възстановено и се осъществява нормално. Това е вторият подобен инцидент след като вчера друг камион, но с олио, се обърна в шуменско.   снимка: Станимира Минева, Фейсбук", "date": "2020.01.16", "title": "ТИР с бира се обърна  на пътя край Севлиево"}
{"url": "https://www.monitor.bg:443/bg/a/view/pred-boga-ognjan-pred-ds-akademik-pred-obshtestvoto-borec-sreshtu-peevski-185980", "text": "61 000 – толкова наброяват доносниците на Държавна сигурност (ДС) през 1986 година. Някои от тези сътрудници са още активни. И все така продължават да се раздвояват и разтрояват, разкъсвани между битието си на граждани и доносници. Сред активистите на ДС е и един журналист, който днес обслужва интересите на банкера беглец Цветан Василев. Пред Бога той е Огнян, а пред ДС е Академик. Ситуацията е още по-сложна, защото има и два псевдонима, с които му се налага да се съобразява. Понякога забравя кой кой е. Както забравя, че формално не е вече шеф на „Фрогнюз“, а страничен наблюдател. Когато на едно място се срещнат Огнян Стефанов, агент Академик, д-р Димитър Попкутуев и Борис Петков, настава мешавица. Единият настоява да вкара в поредния донос библейски цитати, другият държи да се придържат към официалната форма, третият иска да достигне и до по-широката аудитория, а четвъртият – той просто никога не изтрезнява. По един доносник на 130 българи – такова е съотношението на силите през цитираната 1986 година. Тогава Делян Пеевски е само на шест години. Роден е в годината, когато Огнян Борисов Стефанов (род. през 1954 г.) се влива в армията на ДС и става явочник с псевдоним „Академик“. Данните за това бяха изнесени от Комисията по досиетата през декември 2009 г. Завършил журналистика в бившия СССР, гр. Лвов, агент Академик днес пази гузно мълчание за ангажиментите си като явочник на ДС или витиевато отрича да има такива в стил „А вие в Америка защо биете негрите!“. В същото време се разлива като желе върху поредния пасквил срещу депутата и издател на „Телеграф медиа“ Делян Пеевски. Точно за такива хора са се пишели най-много доноси по времето на агент Академик. И Борис Петков всъщност е себе си, когато решава да набута името му в доноса, озаглавен „Иван Гешев не се въздържа и показа към кой кръг принадлежи“. Който публикува къде? Естествено, в сайта си „Фрогнюз“.  Самопризнание на Огнян Стефанов, публикувано в сайта „Фрогнюз“ и препечатано без редакторска намеса в сайта на говорителката на Иван Костов Стояна Георгиева - „Медиапул“. В него той казва: „Не съм „шеф на Фрог нюз“, нито собственик, нито отговорен редактор, нито дори обиковен репортер“. Вярваме му. Колкото му вярваме, че е бил агент Академик само формално. Колкото му вярваме, че не е оръженосец в свитата на банкера беглец Цветан Василев. „Едно момченце отхапва бисквитка... Мммм, вкусно“ - това май е най-същественото в „анализа“ на разчетворения Огнян Стефанов, който не знае агент Академик ли е, д-р Попкутуев ли е или е Борето Петков. Важното е да има лапачка.", "date": "2020.01.16", "title": "Пред Бога Огнян, пред ДС Академик, пред обществото – борец срещу Пеевски"}
{"url": "https://www.monitor.bg:443/bg/a/view/sled-speshen-predsedatelski-syvet-pravjat-rabotna-grupa-za-promeni-v-ik-185962", "text": "Работна група в рамките на три месеца ще нищи промените в Изборния кодкес (ИК). Това са се договорили партиите в НС след спешен Председателки съвет, стана ясно от думите на шефката на ПГ на ГЕРБ Даниела Дариткова. В нея ще влизат представители на всички групи в парламента. Заявка, че в ще има поправки в изборните правила дадоха от ГЕРБ още в началото на новата сесия на НС, като дори дадоха да се разбере, че новите правила тряба да бъдат готови в първата полвина на тази година, за да са достатъчно отдалечени от следващите избори през 2021 г. Дариткова разясни, че целта на работната група е да анализира резултатите от изборите  през 2019-та и да се постигне консенсус, така че накрая да излезе с предложени за поправки в Изборния кодекс, който по думите й да отговаря на очакванията на гражданите. Идеята е изборният процес да бъде максмално прозрачен и легитимен, като по този начин да се повиши доверието в  политическата система, а гражданите да разчитат, че давайки своя глас,  могат да определят посоката, в която да се развива държавата. Дариткова изрично уточни, че в групата ще участват и предсатвители на БСП. Тя отказа детайли по конкретни текстове и дали те ще засягат машинното гласуване, като само добави, че ще се изчакат докладите на ЦИК и „Информационно обслужване”. Дебатът за партийните субсидии пък тепърва предстоял, тъй като на следващ етап ще има евнетуално и промени в закона за политическите партии. На свой ред съпредседателят на ОП в парламента Исрен Веселионов пък даде да се разбере, че работната група най-вероятно ще търси „Ако тези неща успеем да постигнем мисял , че работат на тази група ще е успешна”, допълни той. Веселинов обяви, че патриотите ще внесат предложения в посока да се вдигне активността на избори, в тази връзка той припомни, че те са за задължителното гласуване., но по което едва ли ще се постигне консесну.. По думите му, ако не можело със санкции трявнало, то със стимули да бъдат привличани гласоподавателите. Веселонов отчете, че през последните години „призрака” на неправилно отчетени е избори е съществувал реално. По думите му дори една част от съмненията за фалшифициране да бъде премаханта, ще бъде добре свършена работа.  Депутатът от ДПС Халил Летифов пък заяви, че се надяват на отговорно политическо поведение. По думите му  промените трябвало да  спазват законите на страната, Конституцията и препоръките на ероинституциите. Той даде да се разбере, че до сега са се примеали текстове, които противоречали на възлови документи.  От „Воля” пък заявиха, че ще се включат с две предложения - неграмотните и некоректните платци към държвата да нямат право да гласуват и  въвеждане на водеонаблюдение в секциите след края на изборния ден при броенето на бюлетините и съставянето на протоколите.", "date": "2020.01.16", "title": "Работна група в НС три месеца ще нищи промените в ИК"}
{"url": "https://www.monitor.bg:443/bg/a/view/obshtina-pazardjik-njama-da-vdiga-mestnite-danyci-i-taksi-185967", "text": "През 2020 година Община Пазарджик запазва размера на данъчното облагане и начислените данъчни задължения на лицата ще бъдат като през предходната година. На 9 януари 2020 година в община Пазарджик стартира кампанията за плащане на местните данъци и такси ( данък върху недвижимите имоти, данък върху превозните средства и такса за битови отпадъци). Отстъпка от 5 %  ще има за всички собственици на недвижими имоти и автомобили, които ще платят своите задължения за 2020 година до 30 април 2020 година. До края на месец януари данъчно задължените физически и юридически лица от община Пазарджик ще получат съобщения за размера на дължимите местни данъци и такси и сроковете за тяхното плащане. В данъчните съобщенията ще бъде включена и информация за неплатените задължения за минали години и начислените лихви,  описани по отделно за  всеки конкретен имот или превозно средство. Касите на отдел „Местни данъци и такси“ работят от 8.30 до 18.00 часа, без прекъсване. Плащания могат да бъдат извършени и чрез EasyPay, ePay.bg, FastPay, както и по банковата сметката на община Пазарджик със съответните кодове за плащане посочени на интернет страницата на общината и в съобщенията до данъчно задължените лица. Всяко данъчно задължено лице има достъп до личната си информация в реално време през web пространството (интернет), по дефиниран от община Пазарджик начин (със съответните защити на личните им данни), като лицето може да извърши преглед на информация за: декларации, партиди, облози, лихви, наказателни постановления, фишове за глоби, актове.    ", "date": "2020.01.16", "title": "Община Пазарджик няма да вдига местните данъци и такси"}
{"url": "https://www.monitor.bg:443/bg/a/view/bitka-za-vyrha-pri-alpijskite-v-bansko-185965", "text": "Големите звезди на женските ски пристигат в България за стартовете от Световната купа следващия уикенд в Банско. Вече почти всичко е готово по организацията на трите старта на алпийките. Двата старта по спускане са на 24 и 25 януари, а на 26 януари предстои състезанието в супергигантския слалом. Програмата набъбна, тъй като едва преди няколко дни стана ясно, че на 24 януари Банско ще приеме отложеното спускане във Вал Д'Изер (Франция) от Световната купа по ски-алпийски дисциплини. \"Залогът е изключително голям. Изправени сме пред едно предизвикателство за пореден път. Всички работят много добре по организацията. Нещата вървят в правилна посока. Целият елит в женските ски ще пристигне в Банско\", коментира президентът на българската федерация по ски Цеко Минев. \"Предстои вълнуващ уикенд. Очертава се битка за върха във всяка дисциплина. България отново ще е световния спортен център в рамките на тези 3 дни. Подготвили сме и интересна програма\", заяви заместник-председателят на централата Георги Бобев и добави: \"Това е най-скиорският уикенд през целия сезон, тъй като мъжете са в Кицбюел, а жените в Банско. \"Времето в Банско е слънчево. На пистите има достатъчно произведен високотехнологичен сняг и вече имаме постоянна твърдост на снега\", сподели ръководителят на състезанията Виктор Гичев. \"Започнахме с поставянето на обезопасителните мрежи в горната част на трасето. От 20 януари започваме тестовете на пистата, за които ще използваме състезателите от юношеския национален отбор\", разкри още Гичев. В зоната на финала на Бъндеришка поляна ще бъде изградена трибуна за около 5 000 зрители.", "date": "2020.01.16", "title": "Битка за върха при алпийките в Банско"}
{"url": "https://www.monitor.bg:443/bg/a/view/shofior-bez-knijka-se-goni-s-policijata-185960", "text": "Шофьор без книжка вдигна на крак полицията в Павликени. В сряда след обяд патрул забелязва водач на лек автомобил „Фолксваген Голф“, управляван от 33-годишен мъж, който преминал на червен светофар.  Патрулът предприема действия по спирането му, като подава светлинен и звуков сигнал, но водачът не изпълнява разпорежданията и продължава движението си с висока скорост в посока Бяла черква. Минути по-късно возилото е настигнато от полицейската кола. При последвалата проверка е изяснено, че 33-годишният мъж е неправоспособен. По случая е започнато бързо производство.  Освен този случай през изминалото денонощие полицаите от Областната дирекция във Велико Търново са установили още един издирван автомобил с трима полски граждани в него и един нерегистриран автомобил.", "date": "2020.01.16", "title": "Шофьор без книжка се гони с полицията"}
{"url": "https://www.monitor.bg:443/bg/a/view/obviniha-valiumnija-iznasilvach-za-vtoro-napadenie-v-sofija-185963", "text": "Повдигнаха второ обвинение на Йохан-Фредерик Стелингверф, станал известен с прозвището „валиумнуят изнасилвач“. То е за изнасилване на унгарка в София, съобщава „Нова телевизия“. Нидерландецът извършил престъплението, след като е упоил своята жертва. Нападението е извършено на 24 октомври в столицата. Прокуратурата внесе искане за постоянен арест на мъжа. Първото обвинение на мъжа също е за сексуално насилие върху 32-годишна софиянка. То било извършено след като нидерландецът се запознал с жертвата си в бар и ѝ предложил да я заведе на вечеря в дома си, след което я упоил с напитка и я изнасилил. В момента Йохан Стелингверф е охраняван денонощно в дома си, където е под домашен арест. В сряда той беше отведен от полицията заради разпит на втората жертва. Нидерландецът ще трябва да напусне жилището си утре, независимо какво реши съдът, тъй като договорът му за наем изтича. Мъжът е известен на медиите в Нидерландия от години с престъпната си дейност.", "date": "2020.01.16", "title": "Обвиниха Валиумния изнасилвач за второ нападение в София"}
{"url": "https://www.monitor.bg:443/bg/a/view/25-po-visoki-direktni-plashtanija-za-pyrvite-50-jivotni-prez-2020-ta-185971", "text": "Земеделските стопани ще получават с 25% по-висока ставка за първите 50 животни по Схемите за обвързано подпомагане на животни в Кампанията по директни плащания 2020, съобщиха от земеделското министерство. Това предвиждат промени в Наредба 3 от 2015 г. за условията и реда за прилагане на схемите за директни плащания. По този начин се въвежда завишена модулация в ставката за подпомагане по Схемата за обвързано подпомагане за млечни крави, Схемата за обвързано подпомагане за млечни крави под селекционен контрол, по Схемата за обвързано подпомагане за месодайни крави и/или юници и по Схемата за обвързано подпомагане за месодайни крави под селекционен контрол и Схемата за обвързано подпомагане за биволи. Предвижда се промяна в модулацията и по Схемата за обвързано подпомагане за овце майки и/или кози майки под селекционен контрол. При нея за първите 200 животни те ще получават с 25% по-висока ставка отколкото за останалите животни. Проектът на Наредба въвежда по Схемата за обвързано подпомагане за млечни крави за стопаните на млечна крава в преход или преминала период на преход към биологично производство. Вместо досега изискваните количества от 2000 кг, те ще трябва да докажат реализация на по-ниски количества от 1500 кг мляко. Към момента кандидатите по схемите за обвързано подпомагане за плодове и зеленчуци със сертифицирано биологично производство и площи в преход към биологично земеделие също удостоверяват по-ниски добиви, спрямо конвенционалното производство. Третата промяна в Наредба 3 се отнася за възрастта на биволите, допустими за подпомагане по Схемата за обвързано подпомагане за биволи, а именно женски животни на 27 месеца и повече. При извършване на теренни проверки в сектор \"Плодове и зеленчуци\" МЗХГ ще осъществява и контрол на площите, заявени за подпомагане с култура, несъответстваща на актуалния начин на трайно ползване на физическия блок. Ще се следи и за стриктното спазване на минималните агротехнически дейности. От 2020 г. периодът на задържане на полето на междинните култури за целите на изпълнение на изискванията за екологично насочени площи ще бъде от 1 септември до 1 ноември на годината на кандидатстване. Досега прилаганият период беше от 1 октомври до 1 декември. Добавя се изискване междинните култури да бъдат засети преди 1 септември на годината на кандидатстване. през месец юли 2019 г. от областните дирекции \"Земеделие\". То показва, че от 591 земеделски стопани, 487 /82.4%/ са изразили становище, че периодът от 1 септември до 1 ноември на годината на кандидатстване е по-подходящ предвид националната специфика на страната. За периода от 1 октомври до 1 декември на годината на кандидатстване са отговорили 104 земеделски стопани (17.6 на сто). Сред промените в Наредбата по Схемата за специално плащане за културата памук е да бъдат предоставени единствено официалните етикети от опаковките на семената, използвани за посев, като се заличава изискването за предоставяне на сертификат. Официалните етикети остават към екземпляра на заявлението за подпомагане, което се изпраща на съответната областна дирекция на ДФЗ-РА. Официалните за разлика от сертификатите, които се издават за цяла партида. Преди старта на Кампанията по директни плащания 2020 г. се предвиждат и промени в Наредба 5 от 27 февруари 2009 г. за условията и реда за подаване на заявления по схеми. Най-съществените изменения са свързани с въвеждането на подмярка 13.3. \"Компенсационни плащания за други райони, засегнати от специфични ограничения\". Комитетът по наблюдение на ПРСР 2014-2020 е одобрил включването на новата мярка в програмата. Регламентира се и изискване към кандидатите по Схемата за единно плащане на площ, които използват площите за производство на коноп. Те трябва да представят всички оригинални етикети от използваните опаковки семена. ДФЗ-РА ще маркира етикетите и ще ги върне на кандидатите. Промените в Наредба 3 и Наредба 5 са обсъдени с бранша и са публикувани за обществено обсъждане, се посочва в прессъобщението.", "date": "2020.01.16", "title": "25% по-високи директни плащания за животни през 2020-та"}
{"url": "https://www.monitor.bg:443/bg/a/view/vodata-v-shumen-sprja-predsrochno-zaradi-skysana-tryba-185964", "text": "С 28 часа преди планираното спря водата в Шумен, а причина стана внезапно скъсана тръба на главния довеждащ водопровод в свлачищен район в местостта \"Сусурлука\" южно от града. Тъй като течът беше обилен, започна изпразване на системата и ръководството на ВиК взело решение да премине към предсрочно осъществяване на планираните ремонти на ок. 20 водни аварии. Водата трябваше да спре в 00:00 часа на 17 януари, но в 20:30 в сряда от ВиК обявиха извънредна тревога, че спират водата в рамките на следващия един час. Така поне част от шуменци, които не бяха реагирали навреме през последните дни, успяха да се запасят с малко вода. За повредата до \"Сусурлука\" от ВиК извикаха фирма от Бургас, която със специално оборудване монтира електромуфа - полипропиленова муфа, която има нагреватели и се използва за съединяване на тръби. Самото поставяне на муфата отнема 40 минути, но с подготовката целият ремонт на това място отнема 2-3 часа. По-сложно се оказва положението с теч по 900-милиметровия стоманен довеждащ водопровод от язовир \"Тича\" в перифериите на село Хан Крум. Там при главния път има две аварии. При едната копае багер и се очертава тя да е най-трудната. Водопроводът минава на дълбочина 5.50 6.00 метра, минава под пътя през тунел, в който има засега поне две аварии под пътя Шумен – Велики Преслав. Усложнението идва оттам, че заедно с водопровода вървят и трасета на още един водопровод за селото, има кабели на “Виваком”, оптична мрежа и още един съобщителен кабел, за който не се знае работи ли или не, но трябва да се пази. Стрес е и движението по пътя, патрул на “Пътна полиция” осигурява безопасността при движението на техниката и извършването на ремонтните работи в непосредствена близост до пътното платно.  По стария път за село Хан Крум вляво при Тунела има друга бригада на ВиК. Там авариите до момента са пет, две вече са възстановени към обяд. Екипите работят при температури от плюс два до плюс осем градуса, сухо е, и ако продължат така с темпото и същите условия може да напреднат с работата още днес. “Можем да разчитаме за утре следобяд да започнем пълненето. Ще се работи целия ден и през нощта.” – коментира инж. Ганчев с изричното уточнение, че това е само прогноза и то в най-оптимистичния й вариант.”", "date": "2020.01.16", "title": "Водата в Шумен спря предсрочно заради скъсана тръба"}
{"url": "https://www.monitor.bg:443/bg/a/view/kejt-blanshet-oglavjava-jurito-na-festa-vyv-venecija-185966", "text": "Актрисата Кейт Бланшет ще бъде председател на тазгодишното издание на международния филмов фестивал във Венеция. Това съобщиха организаторите на събитието по-рано днес. Решението е взето от борда на директорите Венецианското биенале по предложение на фестивалния директор Алберто Барбера. гласи изявлението на звездата от „Записки по един скандал“. „Кейт Бланшет е не просто икона на съвременното кино, оценена от най-добрите режисьори през последните 20 години и обожавана от киноманите. Нейната отдаденост към артистичните и хуманитарни полета, както и защитата на природата, включително и протекцията й към жените във филмовата индустрия, я направиха истинско вдъхновение на обществото като цяло“, каза по адрес на Бланшет и Барбера. 77-ото издание на фестивала във Венеция ще се проведе между 2 и 12 септември. Преди две години актрисата оглави и друг фестивал от А-листата на киносъбитията – форумът в Кан.", "date": "2020.01.16", "title": "Кейт Бланшет оглавява журито на феста във Венеция"}
{"url": "https://www.monitor.bg:443/bg/a/view/jena-moje-da-stane-za-pryv-pyt-prezident-na-gyrcija-185972", "text": "Гръцкият премиер Кириакос Мицотакис предложи председателката на Държавния съвет за президент на Гърция, съобщи Франс прес. Ако 63-годишната Екатерини Сакеларопулу бъде одобрена от парламента, тя ще стане първата жена президент в историята на страната. Датата за гласуването не бе съобщена, но то трябва да се състои преди 13 февруари.  Щом бъде одобрена от мнозинството от депутатите, както се очаква да стане, тя ще замени на поста Прокопис Павлопулос, чийто мандат изтича на 13 март. Избирането на Сакеларопулу \"въплъщава единството и прогреса\", каза Мицотакис в телевизионно обръщение към нацията.  Назначена от предишното ляво правителство начело на Държавния съвет преди година, Сакеларопулу стана първата жена, оглавила тази съдебна институция.", "date": "2020.01.16", "title": "Жена може да стане за пръв път президент на Гърция "}
{"url": "https://www.monitor.bg:443/bg/a/view/kolastrata-e-shtit-sreshtu-bolestite-185687", "text": "Коластрата е първото мляко, което овцете отделят след оагването си. Според Уикипедия, коластрата е жълтеникава гъста течност, която потича малко преди или непосредствено след раждането, и предхожда потичането на кърмата. Коластрата съдържа високи нива на антитела, и има много по-голямо съдържание на твърди вещества, отколкото пълноценното мляко. Това се дължи на по-високите нива на мазнини и протеини в коластрата в сравнение с млякото, което е от съществено значение за метаболитните процеси при за новороденото.  Новороденото агне е податливо на инфекции поради липсата на трансфер на имунитет през плацентата от майка му. Коластрата осигурява на новородените пасивен имунитет, докато то не развие своя собствен. Освен това тя е първият източник на хранителни вещества за агнетата и осигурява на новородените всички основни витамини и минерали.    Препоръчваният обем на коластрата за хранене на новородено агне  е 50 г коластра на kg ,четири пъти дневно. Антителата съдържащи се в нея лесно се абсорбират в кръвния поток. Смята се, че агнетата имат пасивен трансфер на имунитет, ако нивото на антитялото е под 15 mg/ml 24 часа след раждането. Важно е да запомните, че не всички коластри са еднакви – качеството на коластрата е много променливо. Съществуват много фактори, допринасящи за качеството на коластрата, произвеждана от овцете.    Тогава се търси алтернативен източник на коластра, или от друга овца и в краен случай от коза или крава. Добра е идеята да запазите замразеното количество коластра. Ако не успеете това, трябва да използвате заместител на коластра- има такива вече.    По време на събирането на коластра е важно тя да не се замърсява с тор или други нехигиенични вещества. Независимо дали агнетата сучат овцете или се хранят с коластра, е важно да се прилага точната хигиена. Ако цицките на овцата са мръсни – това е идеална възможност за агънцата да поглъщат бактерии. По същия начин, ако бутилката или стомашната сонда не са дезинфекцирани – увеличавате риска от бактериално замърсяване. Важно е болните агнета да не се хранят със същото оборудване с което храните  здравите агнета. Това е състезание между бактериите и коластрата – това, което се случи е победа за единя.    Бактериите се умножават бързо в съхраняваната коластра, особено при топли условия (> 4° C), а бактериалният растеж е най-бърз в първите 6 часа на съхранение. Поради това е важно коластрата да се постави в хладилника възможно най-бързо. Коластрата може да се съхранява във фризера до 1 година без влошаване на качеството.", "date": "2020.01.16", "title": "Коластрата е щит срещу болестите   "}
{"url": "https://www.monitor.bg:443/bg/a/view/bsp-s-preduprejdenie-shumen-shte-e-sledvashtijat-grad-vyv-vodna-kriza-185953", "text": "Шумен ще е следващият град във водна криза, а идеята за създаване на ВиК холдинг ще замаже отговорността. Това коментира в кулоарите на Народното събрание депутатът от БСП Иван Иванов.  \"От вчера град Шумен, Търговище, Велики Преслав, Дивдядово, селата Белокопитово, Панайот Волов са на воден режим. Не се знае кога ще се пусне водата. Всичко това е резултат от некадърното управление на ВиК - Шумен, което е под шапката на МРРБ\", каза Иванов.  Темата за ВиК холдинга коментира и съпредседателят на патриотите в НС  Искрен Веселинов, който заяви, че това крие рискове. По думите му все още липсват подробности, за да може да прецени дали идеята е добра или лоша. „Ако разпределя пари е добре, но ако събира от едни дружества, за да даде на други, тогава се губи справедливостта“, коментира той. „Въпросът е каква е политиката и каква е финансовата обезпеченост при създаването на този холдинг“, каза още депутатът. Междувременно БСП започнаха консултации с останалите опозиционния партии за вота на недоверие, който червените искат да внасят заради провала във видния сектор след кризата с безводието в Перник.", "date": "2020.01.16", "title": "БСП с предупреждение: Шумен ще е следващият град във водна криза"}
{"url": "https://www.monitor.bg:443/bg/a/view/denica-sacheva-ot-septemvri-20-hiljadi-dushi-sa-poluchili-lichen-asistent-185954", "text": "От септември досега има нарастване на получилите личен асистент хора с увреждания – от 5 на 20 хиляди. Това съобщи социалният министър Деница Сачева след заседание на Министерския съвет. Тя коментира, че до ситуацията за прекратяването на програмата за осигуряване на личен асистент на хората с увреждания, се стигнало заради бързото приемане на Закона за личната помощ, който по думите й бил приет под натиск от Мая Манолова. “Да се приемат набързо текстове с отрицателни становища от финансите и социалното и агенцията за социално подпомагане само заради цели, които не са свързани с приемането на устойчив и справедлив закон е некомпетентност”, обяви Сачева. Тя съобщи, че до края на месеца ще бъде внесена “Програма за осигуряване на грижи в лична среда\", която ще осигури 4800 асистенти. “Ще търсим начини през бюджетите на общините и оперативната програма за развитие на човешките ресурси за тази помощ. Отговорност за сегашната ситуация трябва да носят колегите от БСП и Мая Манолова”, изтъкна тя. Социалният министър коментира и анализ за издаването на болнични за периода 2016-2019 г. Именно през това време разходите за изплащане на обезщетенията за временна неработоспособност поради общо заболяване са нараснали от 253 млн.лв. на малко под 463 млн.лв. Най-често издаваните болнични са тези със седем дневна продължителност. “Най-голям брой болнични се взимат през зимата - януари, февруари и март. Няма драстично увеличаване на болничните листи покрай коледните и новогодишните празници”, отчета социалният министър. Сачева каза, че до месец ще бъдат обсъдени и мерки за ограничаване на болничните.   Очаквайте подробности!", "date": "2020.01.16", "title": "Деница Сачева: От септември 20 хиляди души са получили личен асистент"}
{"url": "https://www.monitor.bg:443/bg/a/view/britanskijat-bejanec-da-napravim-hari-i-megan-bylgari-185955", "text": "Здравейте българи,  You already know, че обичам да пътувам из прекрасните кътчета на България, да събирам печати от 100-те национални туристически обекта и да Ви разказвам за преживяванията си. Освен това си колекционирам nicknames, които съседите ми от блока в „Овча купел“ измислят (вдъхновени от my real name Конан Дъфи) от сорта на Конан Бежанеца, Кънчо от Лондон, Конан Варварина или пък Сър Кънчо. Моето българско сърце, затворено в британското ми тяло, обаче няма как да намери покой и да се отдаде на selfish  разходки, след като бе разтърсено от новината, че малкият внук на Кралица Елизабет II, принц Хари и съпругата му Меган са решили да се откажат от кралските си задължения и да заживеят като обикновени хора. Actually, това май не терзае само моето измъчено имигрантсkо сърце. Новината за #MEXIT (по името на бившата актриса Меган Маркъл so called херцогиня на Съсекс) измести вниманието на всички британци, а така като гледам и българи не само от вече безкрайно скучния Brexit, ами даже и от пожарите в Австралия и конфликта между САЩ и Иран. Look mate, принц Хари винаги ми е бил особено симпатичен. Не само, защото ми е набор. Или пък защото е ginger, както и аз според шаржа, който ми е направил прекрасния карикатурист Ивайло Цветков (макар че, дали е истина I guess we’ll never know ха-ха). Симпатизирам на Хари, също така защото е доста прецакан. Вярно, че е принц и че е любимец на народа, а и на доста хора по света, обаче има bad luck да е втори син на престолонаследника. Разбираш ли mate, не просто една от издънките на Кралската фамилия, ами син на човека, който ще стане крал. И единствената причина той да не стане крал е, че брат му се е родил няколко години преди него. И Хари, хем е принц и трябва да съобразява живота си със задълженията на кралските особи, хем никога няма да е особено важен за историята на Великобритания. В Game of Thrones има една такава армия от наемни войни, които се наричат Вторите синове. Хем са благородници и са получили добро обучение, хем нямат бъдеще в собствените си кралства. So, най-големият benefit, който може да получи Хари от звесдния си, но маловажен статут е да забърше някоя холивудска звезда, например. So, well done mate! Затова и, докато разсъждавам за нерадостната съдба на британския принц и красивата му съпруга ми хрумна блестяща идея – да ги поканим да дойдат да живеят в България. Би било really great. Няма как да не им хареса, който е бил в България завинаги е останал влюбен в нея (с изключение на император Балдуин Фландърски I guess), все пак аз съм британец и ми харесва тук, значи е проверено. Остава единствено да измислим къде да точно да ги заселим и работата е опечена. Well, кой ако не аз пътешественика по българските земи, мога да им дам най-добрият съвет къде Хари и Меган да се заселят, да направят първото си кисело зеле и да започнат да учат своя син Арчи да рецитира „Аз съм българче“. Ето, и моите suggestions: Първото ми предложение, of course, е София. Все пак това е столица, космополитен град и предоставя много възможности както за забавление, така и за препитание. На Хари и Меган (както и на 25% от българските граждани) в София ще им е най-лесно да си намерят работа. С перфектния им английски, моментално ще ги наемат в някой от безбройните кол центрове, които поддържат икономиката на България жива.  Also, София предлага и възможност за кариерно развитие. Хари има благородническа титла, така че веднага могат да го наемат да пише светска рубрика в някой жълт вестник. Меган, пък е професионална кино актриса съответно може да работи по професията си и да участва в готварски риалити предавания срещу хонорар. A little bit трудно ще бъде да ги насочим в удобен квартал. Вярно, че аз живея в „Овчак купел“, но когато купувах жилището една от основните причини да се насоча натам беше, че скоро ще има метро. Well, метро още няма, но цените на имотите вече са такива сякаш в квартала има не subway, ами хиперзвуковия влак на Илън Мъск. That’s why, ако не искат да се придвижват с маршрутка Меган и Хари трябва да си изберат друг квартал. Не бих им препоръчал шикозните райони като Лозенец и Изток, тъй като в момента там се презастроява със страшна скорост. Най-удобно за тях in my opinion ще е в ж.к. „Дружба“. Не само, че има метро, но и летището е на близо и ще им е удобно да пътуват по важните си charity събития. Освен това в „Дружба“ има запазени панелни апартаменти на прилични цени. Минусите на София за Хари и Меган е, че тук са базирани всички медии в страната. Тоест нормалният живот, към който се стремят трудно ще се случи и няма да могат да се спасят от папараци. Also в София често вдигат данъците, скоро пак ще увеличават „Зелената зона“, а принц Хари и принцеса Меган едва ли ще могат да уредят сина си Арчи в детска градина, тъй като са нови в града и нямат никакви връзки в общината. Това също е столица – морска. Варна е стар град с традиции и аристократичен дух (всеизвестно е, че варненци презират всичко, което не е Варна) и напълно подхожда на кралски особи като Херцога и херцогинята на Съсекс. Във Варна има плаж и Меган ще може безпроблемно да поддържа прекрасния си тен ( that’s not racist) , а пък в Морската градина Хари може да си сформира отбор по поло. Двамата без проблем ще си намерят работа в сферата на туризма. Принцът може да си докарва добри пари като викач пред някой от ресторантите на „Златни пясъци“, а ако е ambitious може да се уреди и като пиколо в някой хотел. Със своята артистичност Меган е подходяща за аниматор на „Албена“.  Also във Варна двамата имат 24/7 достъп до една от най-вълшебните шкембе чорби, които някога съм ял в едно митично заведение, за което ще ви разправям някой друг път. The bad thing is, че зимата във Варна е доста депресивно, а и няма работа. Затова на Хари и Меган може да им се наложи да тичат при баба за провизии, а като я знаем тяхната баба, хич не ми се мисли. В Пловдив е really great. Климатът е приятен. Зеленчуците винаги са качествени, културният живот е на ниво, а имотите са на приемливи цени. The most important е, че в Пловдив Хари може да работи по своята професия. Did you forget, че принцът е военен летец. А до Пловдив е военната авиобаза Крумово. As a matter of fact, ако Хари дойде да живее в България и реши да се върне на старата си работа, то with no doubt ще трябва да се пресели в Пловдив, тъй като е най-близо до Крумово. The problem is, че тук Меган буквално няма какво да прави. Някак не мога да си представя тази инициативна и ambitious lady да сложи пеньоар и ролки и да пита през терасата съседката: „Тьи пу колкоу думати слагаш в яхнията, майна?“ Не, просто Меган ще се побърка от скука. А, всички видяхме какво се случва, когато The Duchess of Sussex реши, че не й харесва обстановката някъде. Те напуснаха Frogmore Cottage в Уиндзор, а какво остава за ж.к „Тракия“. Велико Търново is the perfect place. Казвам го не само, защото съм великотърновски зет. Просто там няма какво да се обърка. Градът е Старата столица на Българското царство. В разцвета си е бил наричан Третият Рим. Велико Търново е в състояние да отговори на високото аристократично положение на принц Хари, а също така и да задоволи претенциозния вкус на американската Movie star Меган. В града се намира военната академия, а наблизо в горна Оряховица има летище. За принцеста пък стръмните улици, по които са разположени великотърновските бутици ще й донесе полезното с приятното – ще поддържа перфектната си фигура, докато ходи на шопинг. The greatest thing about Great Tyrnovo is, че там има замък. I have no idea дали Царевец е гредоред или ЕПК, нито какво изложение имат спалните му и колко са идеалните части от имота, но според мен няма по-подходящо място за живеене за един принц от двореца Царевец. Also, да не забравяме, че Harry Mounttbatten-Windsor е 1/16 Сакс-Кобург и Гота, с други думи в България Царската фамилия е ...неговата фамилия. In other hand както споменах, той по професия е военен пилот, а в България военните пилоти са you know на особена почит. Така че, ако схващате мисълта ми принц Хари има всички предпоставки да му се отвори доста сериозна работа на българска земя. Finally, с каквато и работа да се захванат, в който и град да си изберат, едно е сигурно в България Хари и Меган ще си живеят царски. PS. Ако искате да научите други мои брилянтни идеи като тази, или пък интересни adventures, харесайте фейсбук-страницата ми:", "date": "2020.01.16", "title": "Британският бежанец: Да направим Хари и Меган българи"}
{"url": "https://www.monitor.bg:443/bg/a/view/80-na-sto-ot-decata-v-bolnicata-v-pazardjik-sa-s-pnevmonii-185956", "text": "Двете детски отделения в МБАЛ - Пазарджик са пълни с малки пациенти, съобщиха от болничното заведение. 21 деца до 2-годишна възраст са настанени в Първо детско отделение. 80% от тях са с пневмонии, уточни началникът на отделението д-р Елена Василева. Най-малките болни деца, които се лекуват, са 40-дневни близнаци. В отделението са настанени и няколко деца с ларингити и бронхиолити.  100% пълно е и Второ детско отделение. В момента там се лекуват 28 деца на възраст от 1 до 18 г. Повечето от тях са с бронхопневмонии, обясни началникът на отделението д-р Валентин Данчев. Педиатрите са категорични, че се касае за усложнения от вирусни инфекции. Дали е грип или заболяванията са причинени от други вируси, не може със сигурност да се твърди, тъй като до момента грипен вирус не е изолиран.  Много е важно още при първите симптоми на вирусна инфекция да се потърси лекарска помощ, както и да се преустановят контактите на болното дете с други деца, не предприемайте и самолечение, предупреждават медиците. Те съветват да се избягват местата, на които се събират много хора в затворени помещения, често да се мият ръцете и да се проветряват стаите.", "date": "2020.01.16", "title": "80 на сто от децата в болницата в Пазарджик са с пневмонии"}
{"url": "https://www.monitor.bg:443/bg/a/view/bylgarska-pesen-pokori-kitaj-185900", "text": "Българската народна музика, това се оказа разковничето за мечтания пробив на родни артисти зад граница. В последните дни се появиха няколко доказателства за успеха на формулата – модерна музика с етно елементи. Най-новият повод за гордост, пък и нещо свежо в плейлиста ни, дава едва 21-годишната певица DIA и нейната песен #yoursake. Тя излезе в радиоефира навръх Коледа, но успя да се промъкне покрай All I Want for Christmas и всички задължителни празнични тракове, и направи впечатление на слушателите. Големият й пробив обаче е дошъл неочаквано, след като екипът зад парчето – продуцентите Fabrizio Parisi и The Editor, и самата певица, получават информация, че по неведоми пътища песента се върти с пълна сила в Китай. Припомняме, че също толкова неочаквано разбрахме как „Брала мома къпини“ преди 5 години се превърна в турбо хит в японските дискотеки. Тя беше презаписана от местна банда на име „Пирамидос бенд\". През 2012-а пък самураите дори занесоха български фолклор на Олимпиадата в Лондон, като отборът по синхронно плуване се представи на шопската песен „Ерген деда“, но във вариант, записан от техните Йошида брадърс. Парчето вече беше станало хит в островната държава. Та, поглеждайки назад се оказва, че пробивът на #yoursake съвсем не е толкова изненадващ именно заради сантимента на азиатците към родния фолклор. Песента всъщност е тотален римейк на втория самостоятелен сингъл на DIA „Вено Невенo”. Fabrizio Parisi и The Editor стъпват на части от текста и кантото на авторската песен, която преди 4 години се превърна в хит у нас, и изграждат напълно нов трак. В #yoursake DIA отново се включва както в писането на музиката, така и в текста. Единодушно защото в крайна сметка вече имат едно чисто ново парче, а и заради посланието – в превод: „Заради теб“. Умишлено слагат и хаштаг, който символизира модерното звучене и тенденции сред младите. „Фолклорът, вплетен в модерното хаус звучене придава безгранично и вечно – величествено звучене... такова, каквото самата българска народна музика носи“, казват пред „Монитор“ продуцентите и добавят, че в последните дни са сюрпризирани, че и От днес песента има и видео, в което главната роля е поверена на младата певица. Целенасочено търсената простота на кадъра, акцентира върху красотата на българската природа и традициите, които се пренасят през вековете, пресъздадени еднозначно чрез трансформацията на DIA. Видеото е по идея на екипа, създал песента, като любопитен факт е, че включва и кадри, направени от самите тях. Това не е първият експеримент на италианският продуцент Fabrizio Parisi с българския фолклор. Преди няколко години той създаде Sunbeams заедно с една от певиците на Мистерията на българските гласове – Гергана Димитрова – Белонога и оглави всички класации у нас, а тракът се въртя в най-големите клубове в Ибиза. Друга емблематична фигура за популяризирането на народната ни музика – кавалджията Теодосий Спасов, пък ще занесе неравноделните ритми, но в своята джаз смесица, чак на Антарктида. Той отпътува за ледения континент на 20 януари, за да запише новият си диск там. В музикалния екип ще бъде и китаристът Кристиян Цвятков. „Взех си един зуум – звукозаписно устройство, което прави прекрасни документални записи, и така китара и кавал ще записваме на различни места“, разкри музикантът пред БНР. Под въздействие на всички тези уникални звуци ще се роди музика, която няма да е ограничена жанрово. „Ще включим и фолклорна, и класическа европейска стилистика, и джаз, и поп – каквото усетим. Само трябва да уловим основните нишки и идеи, които да бъдат уникални за този диск. Нещо, което да не сме правили преди това тръгване“, изтъкна Спасов. Пътуването и престоят на Теодосий Спасов на Антарктида ще продължат един месец.", "date": "2020.01.16", "title": "Българска песен покори Китай. ВИДЕО!"}
{"url": "https://www.monitor.bg:443/bg/a/view/dps-shte-podkrepi-vota-na-nedoverie-185959", "text": "ДПС ще подкрепи вота на недоверие, който БСП смяна да внесе на 20 януари заради провала на кабинета във водния сектор след кризата с безводието в Перник. Това стана ясно след консултации, които се проведоха между БСП и ДПС в парламента, на които социалистите запознаха представителите на движението с мотивите на вота.  Зам.-шефът на групата на ДПС Йордан Цонев заяви, че причините за подкрепата на ДПС били много. Най-формалната е, че са опозиционна партия. По-съществената обаче било наличието на водна криза в Перник и други райони на страната, както и криза с боклука.  Третата причина обаче се криела в тяхната управленска програма. Цонев допълни, че програмата на ДПС се базира на екологичните принципи и припомни,че мотото им е \"чист въздух чиста храна и енергия\". Тя обаче и лансирала използването на зелената икономика като основен акцент за икономически растеж в страната. \"Програмата ни е детайлно разработена и то още преди \"зеленият пакт\" на ЕК\", обясни Цонев. ДПС са категорични,че политиката на правителство в сферата на екологията е хаотчна и води до перманентни кризи.  Резултатите от този вот според Цонев  ще бъдат няколко.  Една от тях, че чрез дебата ще се видят истинските проблеми.  В тази връзка Цонев обясни, че БСП са развили детайлно мотивите си в 30 страници.  Експерти на ДПС били направили същото, като някой от мотивите им съвпадали, а тези, по които имали различния, щели да ги изложат по време на дебатите в зала. Според Цонев обаче вотът ще покаже  и друго  - има ли управляващо мнозинство това правителство в пленарната зала.  По думите му  чисто математически, след излизането на \"Атака\", такова няма.„Ако има такова, то ще се види в зала и то трябва да бъде преформулирано. Ако няма мнозинство и  всички, които се заявяват като опозиционни, гласуват за вота , то правителството ще падне“, убеден е Цонев, визирайки партията на Марешки и независимите депутати. Той е категоричен, че ако кабинетът не падне, то това означава, че има преформулирана коалиция за управление. Тя ще станела видна именно при гласуването в залата. „И това ще е политическия резултат от вота“, допълни той. По думите му засега сме само във водна криза, но ако тя прерастне в правителствена или парламентарна, то конституцията е дала нужните инструменти и механизми за решаването им. Той отказа да коментарира идеята за създаването на ВиК холдинг.  На свой ред  зам.-шефът на червените в НС Драгомир Стойнев  заяви, че мотивите от 30-40 страници не били достатъчни за това, което се случвало в страната, а правителство е „заплаха за живота и здравето на българските граждани“. По думите му вотът е и математика. Според сметките им БСП имала 79 депутати, ДПС пък били с 25, което правело 104. Ако към тях се добавят тези от Воля и независимите, които са около 20, то цифрата набъбва. От БСП в петък ще имат среща  с Воля, които също многократно са заявявали, че не подкрепят правителството, както и с  независимите, за да обсъдят и с тях мотивите на вота на недоверие. Така отиваме на 124, т.е  това трябва да бъде новото парламентарно мнозинство, и трябва да е ясно кой стои и кой не зад правителството, допълни Стойнев. Той коментира и отказа на евросредства за магистрала „Струма“, която по думите му  била емблемата на кабинета „Борисов“ 3. Според него  или сме некомпетентни, или не желаем да се разбере какви са корупционните практики у нас. \"Няма област в страната , където да не цъка екологична бомба\", заключи той. От \"Воля\" пък заявиха, че има редица въпроси, които трябва да се изяснят - каква е целта на вота и с кого БСП ще управляват, след като са 2 политическа сила и имат право да създадат кабинет. Дали това е ВМРО, които напоследък били доста \"меки\" и подрепят властта в момента, или с ДПС, с които да подготвят нова \"Тройна коалиция\". От \"Воля\" намекнаха, че БСП действат на принципа \"стани да седна\" и реално нямат план за решаване на кризата. От формацията се чудят и какъв е истинският мотив на вота - да затвъдят амбицията на един лидер пред вътрешни избори и конгрес, или просто поредния полически ход, след \"съглашателството\" на БСП с управлявашите за 8 лева партийна субсидия. Едва след като се изяснили отговорите на тези въпроси, които \"Воля\" ще поставят на БСП, ще стане ясно и дали ще педкрепят вота на недоверие.  ГЕРБ пък отказаха коментар по същество за вота и на въпроса дали имат опасения,че правителството ще оцелее. \"Аз съм сигурна, че правителството трябва да продължи своята работа, защото е важно в кризисна ситуация, да има кой да решава проблемите на хората\", заяви шефката на ПГ на ГЕРБ Даниела Дариткова. Всъщност един вот да бъде успешен са нужни 121 гласа. Дори и към 104-те на БСП и ДПС да се добавят 12-те депутати на \"Воля\", опозицията събира 116 души. Това на практика означава, че успехът на вота или оцеляването на правителството ще зависи от независимите народни представители и по - специално от депутатите от \"Атака\", които преди няколко месеца напуснаха парламентарната група на \"Обединени патриоти\". ", "date": "2020.01.16", "title": "ДПС ще подкрепи вота на недоверие, БСП се надява на 124 гласа в зала (ОБНОВЕНА)"}
{"url": "https://www.monitor.bg:443/bg/a/view/strelba-s-jertvi-v-ruski-syd-185952", "text": "Кървав екшън се разигра в районния съд на Новокузнецк – мъж устрои стрелба в самата заседателна зала, като от куршумите му загина един човек и тежко бе ранена жена. Жертвата е съдебен пристав, който се опитал да спре нападателя, а ранената е свидетел. Стрелецът е 45-годишен местен жител, който според предварителни данни е бил обвиняем. Предполага се, че с действията си той се е опитал да се отърве от важен свидетел по делото му. Инцидентът се разигра в четвъртък сутринта в хода на съдебно заседание. По някое време мъжът напуснал залата, взел от колата си огнестрелно оръжие и се върнал. Приставът се опитал да спре нападателя, но бил ранен. По-късно съдебният служител издъхнал в линейката. Пострадалата жена е настанена в болница в тежко състояние, поясняват медици. Запознати твърдят, че стрелецът е постоянен участник в многобройни съдебни тъжби. Нападателят е задържан и ще отговаря за действията си пред Темида.     ", "date": "2020.01.16", "title": "Стрелба с жертви в руски съд  "}
{"url": "https://www.monitor.bg:443/bg/a/view/kobrata-izliza-sreshtu-djoshua-prez-maj-v-istanbul-185958", "text": "Мач между звездата ни в професионалния бокс Кубрат Пулев и световния шампион в тежка категория Антъни Джошуа ще има. Кобрата ще се боксира срещу британеца за световната титла на Международната боксова федерация (IBF) през месец май в Истанбул (Турция). Новината бе съобщена от агенция Matchroom Boxing - един от организаторите на сблъсъка. Двубоят ще състои на клубния стадион на турския футболен гранд \"Бешикташ\" - \"Водафон Парк Арена\". Съоръжението е с капацитет 41 хиляди зрилети, но за боксов мач може да събере повече. Конкретната дата ще бъде обявена допълнително, но е вероятно да е 16 или 23 май, събота. Любопитното е, че на 30 май в Истанбул ще се играе финалът на Шампионската лига по футбол, но на олимпийския стадион \"Ататюрк\". Затова изглежда малко възможно срещата между Джошуа и Пулев да бъде насрочена именно за тази събота. С потвърждението за мача с британската звезда най-добрият ни професионален боксьор за трети път в рамките на шест години ще има шанс да изкачи световния връх в тежка категория. През 2014 година той загуби от легендарния украинец Владимир Кличков в Хамбург (Германия). Три години по-късно Кобрата имаше организиран мач с Антъни Джошуа, но тогава тежка контузия му попречи да се качи на ринга срещу световния шампион и само 13 дни преди планирания за октомври 2017 година двубой се провали. Дългоочакваният сблъсък трябваше да се проведе на \"Принсипалити стейдиъм\" в столицата на Уелс Кардиф, а за нея вече има продадени 75 000 билета. Контузията на Пулев първоначално бе пазена в тайна с надеждата той да успее да се възстанови навреме, но това не се случи. Кубрат Пулев се справи с американеца Райдъл Букар на 10 ноември миналата година във Фресно (САЩ) в последния си двубой към момента. Българинът вече има 28 победи и само една загуба на сметката си. Победата отвори вратите към битка за световната титла в тежката категория на Международната боксова федерация (IBF). Пояс, който Антъни Джошуа ще защитава след взетия реванш срещу Анди Руис в края на 2019 година. Близостта на мястото на двубоя до България, пък се очаква да даде възможност на хиляди българи да наблюдават зрелището на живо.", "date": "2020.01.16", "title": "Кобрата излиза срещу Джошуа през май в Истанбул (ОБНОВЕНА)"}
{"url": "https://www.monitor.bg:443/bg/a/view/marija-gabriel-i-karajancheva-sybirat-shefove-na-parlamenti-na-forum-u-nas-za-zapadnite-balkani-185947", "text": "Парламентарните шефове на държавите от Западните Балкани ще се съберат на среща на върха у нас в първата половина на годината.  Това стана ясно след срещата на еврокомисаря ни Мария Габриел и председателя на НС Цвета Караянчева в парламента днес. Именно родното НС ще е инициатор на сбирката , а повод е предстояща обиколка на Габриел из страните от Западните Балкани през пролетта.  Тепърва ще се уточни къде ще се проведе форумаът.  \"Много е важно да потвърдим колко ключова е ролята на националните парламента във вземането на решения в целия ЕС\" , коментира Габриел. Тя обясни, че предстоят изкрючително важни теми в рамките на този мандат и важни разговори за бъдещето на Европа. Те ще бъдат онзи силен глас, който ще ни позволи да прецизираме това, което се случва, но най-вече да защитим интересите на гражданите, така че техният дневен ред да бъде дневния ред на институциите, каза още тя.  Според нея с форума щяла да продължи водещата роля на България по темата за Западните Балкани. Най-важното за страните от региона е конкретиката, а именно парламентите, в пряката връзка с хората, можели най-ясно да я очертаят, обясни Габриел. И напомни постиженията си за региона в миналата ЕК. По думите й младите хора могат трябва да почувстват, че европейската перспектива не е само преговори по глави и политически процес, а е свързана с много възможности за тяхното ежедневие. ", "date": "2020.01.16", "title": "Мария Габриел и Караянчева събират шефове на парламенти на форум у нас за Западните Балкани"}
{"url": "https://www.monitor.bg:443/bg/a/view/rene-zeluegyr-otnovo-iskam-da-sym-bridjit-djouns-185923", "text": "Актрисата Рене Зелуегър се надява на шанса за четвърти път да се превъплъти в ролята на култовата героиня от романите на английската писателка Хелън Филдинг Бриджит Джоунс. “Наистина я обичам. Затова бих искала да участвам в продължение на този филм”, заяви тя. Актрисата подчерта, че въпросът за проекта първо трябва да бъде зададен на авторката на романа. Знам, че тя написа книга, така че всичко може да се случи”, коментира още носителката на “Оскар”. Припомняме, че Зелуегър за първи път изигра журналистката Бриджит Джоунс през 2001 г. През 2004-а и 2016-а на голям екран се появиха двете продължения.", "date": "2020.01.16", "title": "Рене Зелуегър: Отново искам да съм Бриджит Джоунс"}
{"url": "https://www.monitor.bg:443/bg/a/view/sdvr-pokaza-naj-tejkite-katastrofi-za-2019-ta-video-185951", "text": "Столичната дирекция на полицията показа най-тежките катастрофи, станали в София през изминалата година. На страницата си във фейсбук СДВР сподели видеоклип, показващ потресаващите пътни произшествия през 2019 година и даде статистика за нарушителите през годината.  От началото на 2019 година до 31 декември в София служителите на реда са заловили 1173 водачи да управляват МПС след употреба на алкохол, а 207 са седнали зад волана след употреба на наркотици. 110 водачи пък са отказали проверка за алкохол и наркотици. През изминалата година са констатирани 1 159 079 нарушения на Закона за движение по пътищата. Извършени са 319 762 проверки на пътни превозни средства. Съставени са общо 34 690 акта и 129 225 фиша.  Общо са снети 1632 регистрационни табели за наличие на алкохол и наркотични вещества в кръвта на водачите и управление без шофьорска книжка. Отнети са общо 8 381 Свидетелства за управление на моторни превозни средства. Санкционирани за неправилно пресичане на пътното платно са 3773 пешеходци, а 1241 водача за отнемане на предимство на пешеходна пътека.  За периода са настъпили 748 тежки пътнотранспортни произшествия и 10 990 леки. 75 души са загиналите по пътищата в столицата. Пострадали са 873, като 342 от тях са пешеходци. Възникнали са 74 инцидента с пешеходци на пешеходна пътека. 639 водача са засечени с над 50 километра от допустимата скорост. На територията на гр. София, за посочения период са регистрирани 196 998 нови и втора ръка автомобила, а са бракувани – 36 520. Спрени от движение за техническа неизправност са 856 пътни превозни средства. Събраните приходи от административно обслужване на граждани и наказателни постановления са за малко над 13,2 млн. лв.", "date": "2020.01.16", "title": "СДВР показа най-тежките катастрофи за 2019-а (ВИДЕО)"}
{"url": "https://www.monitor.bg:443/bg/a/view/kabinetyt-obedinjava-vi-k-a-drujestvata-v-edin-holding-185949", "text": "Кабинетът създава ВиК Холдинг, който ще бъде принципал на всички ВиК дружества. Това стана ясно от думите на премиера Бойко Борисов в началото на правителственото заседание. Регионалният министър Петя Аврамова съобщи, че първоначалния капитал на дружеството ще бъде 1 млрд.лв., които ще бъдат прехвърлени от бюджета за 2020 г.  Идеята бе подкрепена и от министъра на икономиката Емил Караиванов и новият екоминистър Емил Димитров. Караиванов смята, че със създаването на холдинга ще се попречи да възникват проблеми в водата както се случи в Перник. Премиерът пък коментира, че досега много градове умишлено не са желаели да правят водни проекти. Борисов нареди до другата сряда да се направи анализ за вноса и износа на боклук. “Има брюкселски директиви. Какъв мораториум можем да сложим временно, за да ми гарантирате, че това, което е описано по документи, е същото, което влиза в страната”, обърна се премиерът към министрите. Също така поиска и проверка на ВЕЦ-овете, които ползват питейна вода. Очаквайте подробности!", "date": "2020.01.16", "title": "Кабинетът обединява ВиК-а дружествата в един холдинг"}
{"url": "https://www.monitor.bg:443/bg/a/view/pishman-kradecyt-na-taksi-koko-pojarnata-ostava-v-aresta-185943", "text": "Николай П., който открадна такси в столицата и отпраши с него за Велинград, остава в ареста. Това реши Окръжният съд в Пазарджик по искане на прокуратурата, която настоя за постоянен арест спрямо 28-годишния мъж от град Сливница. В родния си град обвиняемият е известен като Коко Пожарната и не за първи път влиза в светлината на прожекторите, като нарушител на обществения ред. Срещу него има повдигнати обвинения за противозаконно отнемане на автомобил и управлението му след употреба на алкохол, както и за предлагане на подкуп на полицай. Екшънът стана на 9 януари тази година, когато Николай наел такси в София и поискал да го закара до Велинград. Когато таксиджията спрял на бензиностанция на „ Цариградско шосе“, за да зареди и отишъл да плаща, клиентът се метнал на шофьорската седалка и отпрашил с колата в посока магистрала „ Тракия“. Софийските полицаи подали сигнал за издирвания автомобил до колегите си в Пазарджик и по заповед на шефа на местната Областна дирекция ст.комисар Ивайло Тишев патрули на МВР завардили трасето в посока Велинград-още от участъка при тунелите „ Траянови врата“ на автомагистрала „ Тракия“. Някъде по пътя за СПА-столицата в района на село Варвара джигитът, откраднал „ Фолксваген Кадди“ бил спрян и  органите на реда му поискали документи за проверка. Тествали го за алкохол, а дрегерът отчел 1, 39 промила алкохол. За да избегне наказанията, бабаитът предложил подкуп от 5 000 лв. на ст.инспектор от Районното управление на МВР в Септември и белезниците щракнали на ръцете му. Пазарджишките окръжни магистрати му определиха мярка“ задържане под стража“, която може да се обжалва пред Апелативния съд в Пловдив.  ", "date": "2020.01.16", "title": "Пишман-крадецът на такси Коко Пожарната остава в ареста"}
{"url": "https://www.monitor.bg:443/bg/a/view/nov-koronavirus-plyzna-ot-kitaj-v-japonija-i-tajland-185946", "text": "Японец от префектура Канагава е заразен с новия коронавирус след престой в китайския град Ухан, където се разрази новата епидемия, предадоха световните агенции. 30-годишният мъж е бил приет в болница на 10 януари със силна треска и други симптоми. Малко преди това той се прибрал от Ухан. Резултатите от анализите му излезли вчера вечерта и потвърдили, че е заразен с новия коронавирус.  Междувременно състоянието на пациента се подобрило и той бил изписан вчера. Японецът казал, че не е ходил на рибния пазар в Ухан, където бяха открити повечето случаи на заразата и който беше затворен от властите още на 1 януари.  С новия вирус е заразена и жена, родом от Ухан, която пристигнала в Тайланд. Тя също твърди, че не е посещавала рибния пазар в града. От болестта вече почина един човек в Китай. Новият вирус предизвика безпокойство, защото в Китай предстои Нова година по лунния календар, когато милиони китайци пътуват, а в страната идват и много туристи.", "date": "2020.01.16", "title": "Нов коронавирус плъзна от Китай в Япония и Тайланд"}
{"url": "https://www.monitor.bg:443/bg/a/view/df-zemedelie-otpuska-do-15-900-lv-na-opojarena-ferma-za-ovce-185944", "text": "Управителният съвет  на ДФ „Земеделие“ предоставя индивидуална помощ de minimis на семейство Димитрови от брациговското село Исперихово в размер на 15 900 лв., чиято ферма за овце остана без фураж заради пожар. Инцидентът стана дни преди Коледа и 400-те овце останаха без храна в студените зимни дни. В социалните мрежи съпричастни хора от цялата страна се трогнаха за животните и малко храна се осигури, а изпълнителният директор на ДФ „Земеделие“ Васил Грудев лично се ангажира с проблема и обеща държавата в лицето на фонда да помогне за спасяване на бедстващите животни. Семейство Димитрови ще получат индивидуална помощ de minimis в размер до 15 900 лв. Подкрепата ще компенсира фермерите за щетите, които огнената стихия нанесе на стопанството, унищожавайки близо 20 тона зърно и 10 хил. бали фураж. С държавната помощ ще бъде закупено зърно и балиран фураж, с които ще се осигури изхранването на стадото овце през зимния период. Общият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 25 000 евро (48 895.75 лв.) за период от три данъчни години (2017– 2019 г.).  ", "date": "2020.01.16", "title": "ДФ“ Земеделие“ отпуска до 15 900 лв. на опожарена ферма за овце"}
{"url": "https://www.monitor.bg:443/bg/a/view/starec-strelja-po-bezdomni-kucheta-v-centyra-na-pleven-185950", "text": "Старец стреля по бездомни кучета в центъра на Плевен, сигнализира във фейсбук групата „Забелязано в Плевен” потребителят Ivo Ivasha. „Днес в 12:00 ч. точно по обяд, на паркинга зад театъра, в самия център на Плевен, възрастен мъж с бяла брада извади пистолет и започна да стреля по бездомните кучета. Човекът видимо имаше психични отклонения. До властимащите, моля вземете отношение , защото освен с коне и брадви, из града явно може да се ходи вече и с огнестрелно оръжие и то посред бял ден, и да се стреля като в дивия запад. Освен кучетата можеше да пострада и някой минувач”, пише потребителят. Съобщението му предизвика различни и противоречиви коментари. Голяма част от останалите в групата се възмущават от постъпката на стрелеца и искат той да бъде арестуван и съден. Други обаче са склонни да го оправдаят. „Ами ако тези кучета са го нападнали и той е извадил оръжието си, за да се защити от тях. И ако това оръжие е било газово, те са разрешени за носене и употреба”, пише Николай Василев. Не са малко и онези, които споделят, че проблемът с бездомните кучета  Плевен през последните години ставал все по-сериозен и ръководството на града трябвало да вземе най-после някакви радикални мерки за ограничаването на популацията на бездомните четириноги.", "date": "2020.01.16", "title": "Старец стреля по бездомни  кучета в центъра на Плевен"}
{"url": "https://www.monitor.bg:443/bg/a/view/nacionalnata-hudojestvena-akademija-s-nov-rektor-prof-georgi-jankov-185948", "text": "Националната художествена академия има нов ректор – преподавателят от катедра „Плакат и визуална комуникация“ проф. Георги Янков, съобщи БНР. Той спечели поста в конкуренция с други двама преподаватели от академията – проф. Божидар Бончев от катедра „Керамика” и доц. Бойка Доневска от катедра „Изкуствознание“. Проф. Янков ще управлява висшето училище до януари 2024 година. Миналия месец проф. Николай Драчев подаде оставка като ректор на НХА. Оттеглянето му бе предшествано от проблеми със заплатите на работещите в учебното заведение и със стипендиите на студентите. Георги Янков е роден 1964 в гр. София. Завършва средното си образование в Средно художествено училище по приложни изкуства – София. През 1990 г. се дипломира в Националната художествена академия, специалност „Плакат“. От 1995 г. е преподавател в НХА, в катедра „Плакат“ по дисциплините „плакат“ и „екранна графика“. Инициатор е на идеята за Филиал на НХА в Бургас, а от 2018 г. директор на Филиала.", "date": "2020.01.16", "title": "Националната художествена академия с нов ректор - проф. Георги Янков"}
{"url": "https://www.monitor.bg:443/bg/a/view/protest-zaradi-otnetoto-bylgarche-v-germanija-185935", "text": "Протест ще се проведе пред посолството на Германия у нас заради информацията за отнето дете от българско семейство, съобщи Нова телевизия. На 9 януари родителите изпратиха сигнал до медиите. По думите им след катастрофа, лекари в Хамбург се усъмнили, че 7-месечната Катерина е била тормозена в семейството си. Родителите отричат, но въпреки това детето е било отнето и е настанено в приемно семейство. Българското външно министерство прави проверка по случая и е в постоянен контакт с родителите на Катерина. Министърът на външните работи Екатерина Захариева изрази пред журналисти в МС надежда да се изясни обективната истина по случая с българчето на 7 месеца, отнето от семейството му от германските социални служби, както и да бъде направено всичко възможно за защита на интересите на детето и на семейството. Захариева каза, че на 21 януари ще бъде първото дело в съда и съобщи, че е поискан достъп на нашия консул до съдебното заседание и изрази надежда да му бъде разрешено това. Министерството и всички отговорни институции в страната са в постоянна координация по случая и се оказва пълно съдействие на семейството, каза министърът. Тя напомни, че на 9 януари на електронната поща на посолството и консулската служба е получен сигнал, а на 10 януари е направена връзка с родителите и с всички, свързани със случая институции в Германия. Консулът ни от Берлин е командирован в Хамбург и вече е имал среща с родителите и адвоката им, каза министърът.", "date": "2020.01.16", "title": "Протест заради отнетото българче в Германия"}
{"url": "https://www.monitor.bg:443/bg/a/view/povdigat-obvinenija-na-sypruzite-na-myrtvi-vyzrastni-jeni-185936", "text": "Очаква се днес спецпрокуратурата да повдигне обвинения на участниците в разкритата схема за имотни измами в столицата, съобщи БНТ. Осем души са задържани по нея, сред тях полицаи, служители на ЕСГРАОН, частен съдебен изпълнител и адвокат. Те успели да присвоят 15 апетитни имота в центъра на София и да откраднат спестявания за няколко милиона лева от възрастни хора без наследници. Измамниците набелязвали жертвите си предварително, следели начина им на живот и след смъртта им, сключвали фиктивни граждански бракове с тях за да ги онаследят. След финализиране на измамата, имотите били препродавани.", "date": "2020.01.16", "title": "Повдигат обвинения на “съпрузите” на мъртви възрастни жени "}
{"url": "https://www.monitor.bg:443/bg/a/view/grisho-sys-zaguba-v-melbyrn-185934", "text": "Първата ни ракета Григор Димитров допусна неприятна загуба с 4:6, 2:6 от Ник Кирьос в срещата между двамата от турнира в Мелбърн, предаде БГНЕС. Българинът показа стабилна игра, но само до средата на първия сет, но след това не бе никак убедителен. Това бе едва втора загуба на Димитров от Кирьос в досегашните общо 5 срещи помежду им. Първият сет започна напълно равностойно. Всеки от двамата тенисисти печелеше без особени затруднения своето подаване и никой не успяваше да стигне до точка за пробив в първите осем гейма до 4:4. Деветият гейм обаче не се разви никак добре за Григор. Българинът загуби първите три точки при своето подаване и се стигна до 0:40 и три възможности за пробив за Кирьос. Гришо успя да спаси първите две от тях, но след това при 30:40 той не успя да вкара първия си сервис и Кирьос се възползва от това, за да направи първия пробив в мача. След това представителят на домакините спечели набързо и своето подаване. Така той затвори и сета в своя полза с 6:4. Вторият сет бе доста по-различен. Още в третия гейм Кирьос стигна до шанс да пробие и веднага се възползва от него. Григор можеше веднага да върне пробива още в следващия гейм, когато Кирьос допусна изоставане с 0:40. Австралиецът обаче спаси и трите точки за пробив, последната с ас. След това Гришо имаше още два шанса да пробие, но не се възползва и от тях и загуби гейма. Последва нов слаб сервис-гейм за Димитров, който не спечели нито една точка и го загуби на нула, а след това и Кирьос взе и своето подаване, за да поведе с 5:1. Гришо успя да направи загубата си малко по-почетна, печелейки следващото си подаване, но в крайна сметка австралиецът не допусна да се стигне до обрат и затвори мача в своя полза с 6:2.", "date": "2020.01.16", "title": "Гришо със загуба в Мелбърн"}
{"url": "https://www.monitor.bg:443/bg/a/view/sa-sht-i-iark-pak-s-obshti-dejstvija-185937", "text": "Съединените щати възобновиха вчера съвместните военни операции с Ирак, прекъснати след убийството на иранския генерал Касем Сюлеймани при американски въздушен удар в Багдад в началото на януари, съобщава в. \"Ню Йорк таймс\", цитиран от Франс прес. Двама американски военни, пожелали анонимност, твърдят пред вестника, че Пентагонът е искал да възобнови възможно най-скоро, заедно с иракската армия, борбата срещу джихадистката групировка \"Ислямска държава\", за да не може тя да се възползва от ситуацията. Общите операции на двете страни бяха прекъснати по инициатива на Вашингтон на 5 януари, два дни след убийството на Сюлеймани близо до летището в Багдад, припомня агенцията. Същият ден иракският парламент прие резолюция, с която поиска от правителството да сложи край на присъствието на всички чуждестранни войски в Ирак.", "date": "2020.01.16", "title": "САЩ и Ирак пак с общи действия"}
{"url": "https://www.monitor.bg:443/bg/a/view/megan-markyl-veche-e-svobodna-pyrvi-pojavi-sled-otkaza-ot-titla-185938", "text": "Съпругата на принц Хари Меган Маркъл за първи път се появи на публично място, след като двойката обяви, че се отказва от кралските си привилегии. Във Фейсбук беше публикувана снимка от посещението на херцогинята на Съсекс в Кризисния център за жени във Ванкувър. “Вижте, с кого пихме чай днес! Херцогинята на Съсекс Меган Маркъл спря да ни посети, за да обсъди наболели въпроси, свързани с жените”, се казва в съобщението на центъра. Кралицата на Великобритания Елизабет II подкрепи решението на принц Хари и съпругата му, които заявиха желанието си да работят независимо и да откажат финансовите привилегии на членовете на кралското семейство. Двойката също реши да прекара повече време в Северна Америка. Първоначално роднините не били съгласни с това решение на принца и съпругата му.", "date": "2020.01.16", "title": "Меган Маркъл вече е свободна - първи появи след отказа от титла"}
{"url": "https://www.monitor.bg:443/bg/a/view/thyssenkrupp-obmislja-prodajba-na-biznesa-si-s-asansiori-185945", "text": "Германският Thyssenkrupp обмисля да продаде бизнеса си с асансьори, който е най-печелившият в концерна, като ще приеме окончателното решение по въпроса до края на март. Това съобщава бизнес изданието Kauppalehti. За най-вероятен купувач се смята финландската група Kone. В случай на сделка фирмата от скандинавската страна ще стане най-големият производител на асансьори и ескалатори в света. Заради проявеният интерес германците са увеличили вероятната цена на продажбата от 14 млрд. евро на 15-17 милиарда. Според немската медия,     на бизнеса с подемници на Thyssenkrupp с други фирми, като по този начин ще раздели производството в няколко страни и ще избегне евентуални антимонополни мерки от страна на Еврокомисията. По непотвърдени данни, Kone е готова да плати веднага на немската корпорация, която остро се нуждае от пари, 3 млрд. евро. Близо две трети от производството на асансьори в света се държи от 4 големи корпорации. По данни на Bloomberg Kone има дял от 13% в производството на асансьори. На Thyssenkrupp се падат 15%, на Schindler - 16%, Otis има 20%, а останалите 36 на сто от пазара си делят други по-малки други по-малки производители. Неотдавна Otis, която е част от американския концерн United Technologies, обяви качването си на фондовата борса. През 2018 г. годишните продажби на финландската Kone са били на стойност 9,1 млрд. евро.     Nasdaq Helsinki Ltd в Финляндии. ThyssenKrupp AG е един от най-големите промишлени концерни в Германия и е №1 в света по производството на високолегирани стомани и металообработващи машини.", "date": "2020.01.16", "title": "Thyssenkrupp обмисля продажба на бизнеса си с асансьори"}
{"url": "https://www.monitor.bg:443/bg/a/view/blizo-200-pytnici-visjat-s-chasove-na-letishte-sofija-na-pyt-za-varna-185957", "text": "Отменен полет от София за Варна принуди близо 200 пътници да чакат с часове на летище \"София\", съобщи БНТ. По думите на потърпевшите за последните 24 часа това било трето отлагане на полета към морската ни столица. От летището са обяснили, че полетите се отлагат заради лошото време във Варна. Останалите полети от София за други дестинации се осъществяват нормално. Дали ще излети следващият самолет за Варна зависи от мъглата и облаците край морето. Там видимостта е силно намалена. Пътниците са сезирали европейската комисия по въздухоплаване, подават си и документи за обезщетение.", "date": "2020.01.16", "title": "Близо 200 пътници висят с часове на летище „София“ на път за Варна"}
{"url": "https://www.monitor.bg:443/bg/a/view/fandykova-nastila-ulicite-v-kvartalite-s-12-mln-lv-poveche-185939", "text": "За улиците в кварталите Столичната община е заложила 12 млн. лв. повече от миналата година, като 10 млн. ще отидат директно при районните кметове. Това каза кметът на София Йорданка Фандъкова в \"Сутрешния блок\" на БНТ. \"Приоритетите за това кои улици, кои тротоари, кои паркинги да се ремонтират се определят от районните кметове. Аз получавам от тях предложения за конкретни улици, но го отдавам на по-слабия опит, който имат, трябва ясно да им кажа, че вместо да подвеждат хората, те трябва да запретнат ръкави и да свършат работата, която имат\", съобщи градоначалникът. В 18 ч. е публичното обсъждане за бюджета в сградата на Столичната община. Към настоящето проектът за бюджет е в размер на 1 млрд. и 700 хиляди лева. \"Тези числа ще се променят до окончателното внасяне, тъй като тече общественото обсъждане. Ние получаваме много предложения от неправителствени организации, от граждани, от социалните партньори. Средствата са насочени към два стратегически приоритета, по които предстои да се работи в следващите 4 години\", каза градоначалникът. Това са инвестиции в кварталите (улици, тротоари, детски градини и училища и градски транспорт) и подобряване на чистотата на въздуха. \"Заложили сме увеличение на средствата за миене и машинно метене на града. Това е много важна задача. За втора година - миналата година за първи път въведохме и миене през зимата тогава, когато времето позволи. Преди 2 дни на 14 януари, когато имаше превишения на нормите, бяха измити по-голямата част от основните булеварди в града\", поясни Фандъкова. Известно е, че безплатният транспорт е мярка, която е заложена в механизма, заедно с въвеждане на нискоемисионни зони и възможност Столичната община да ограничава движението в такива дни на автомобили, които замърсяват повече, добави тя. Средствата винаги са недостатъчно, каза кметът. Йорданка Фандъкова: \"Ние сме заложили с 52 млн. лв. повече собствени приходи за тази година. Тези приходи идват от данъците на хората, от по-високата събираемост, което е наш ангажимент, и това са възможностите на града и на хората\". 110 млн. лв. са заложени за строителство и ремонти на училища и детски градини в кварталите.", "date": "2020.01.16", "title": "Фандъкова настила улиците в кварталите с 12 млн. лв. повече"}
{"url": "https://www.monitor.bg:443/bg/a/view/uikeda-se-sybirat-otnovo-185902", "text": "Случва се немислимото! Уикеда - една от емблематичните банди, която потопи феновете в мъка след като се разпадна преди 2 години, се събират за уникален концерт. Това обяви самата банда и насрочи събитието за 24 януари в клуб Maze в столицата. Всеки, потопил се по-дълбоко в музиката и историята на групата обаче е наясно, че Ерол и останалите няма как да се съберат в класически вариант, заради основните противоречия между фронтмена и китаристът Росен Григоров, които ги разделяха на няколко пъти и окончателно преди 2 лета. Може би точно затова бандата е намигнала към феновете с: „Уикеда се събират отново! Поне за този концерт. Ще има изненади като популярен китарист, който никога не сме виждали с групата или тромбонист, който не сме гледали с бандата от времената на \"С Боби пием кафе\". Въпреки всичко Ибрахимов винаги е твърдял, че няма невъзможни неща и Уикеда не е напълно затворена страница за него. Сега го доказва. А всеки, които иска да потанцува на вечните песни на бандата, може да го направи срещу символичен вход от 5 лв.", "date": "2020.01.16", "title": "Уикеда се събират отново"}
{"url": "https://www.monitor.bg:443/bg/a/view/zatvarjat-benzinostancii-za-2g-ako-prodavat-nezakonno-gorivo-185942", "text": "Бензиностанции и складове за горива да бъдат запечатани за 2 години, ако продават контрабандно гориво, а цистерните, които го превозват, да бъдат спирани от движение за една година. Това предвиждат промените в Закона за административното регулиране на икономическите дейности, свързани с нефт и продукти от нефтен произход приети на първо четене в НС.  Ще бъдат затваряни обектите, които търгуват с нерегламентирано гориво, независимо дали са на собственика или са отдадени под наем, а цистерните с контрабандно гориво ще се конфискуват.  С промените в Закона за горивата се предвижда още от обхвата на закона да бъде извадена дейността по временно съхранение или зареждане от земеделски стопанин на негово гориво, извън данъчните складове, предназначени за собствена употреба, което не подлежи на последваща продажба. Ако земеделски производители осъществяват търговия с горива, без да са регистрирани за дейността, ще подлежат на санкции. Законопроектът предвижда прагът на регистрация на фирмите и банковата гаранция за дейност да се намалят, като ще зависят от техния оборот. Създава се и възможност вътрешният обект, от който ще се извършва търговия на едро и дребно, съхранява, транспорт на горива, пълнене и дистрибуция на газови бутилки, да не е само трайно прикрепен към недвижим имот, а и да бъде преместваем.  Законопроектът за изменение на закона за горивата е подкрепен от Асоциацията на българските търговци, производители, вносители и превозвачи на горива и от Националната асоциация на зърнопроизводителите.", "date": "2020.01.16", "title": "Затварят бензиностанции за 2 години, ако продават незаконно гориво"}
{"url": "https://www.monitor.bg:443/bg/a/view/vdignaha-pametnik-na-dimo-aleksiev-185906", "text": "Димо Алексиев, когото зрителите разпознават най-вече като д-р Генадиев в „Откраднат живот“, се сдоби със собствен паметник. Бюстът е дело на спеца по 3D принтиране Виктор Соленоид, а повод за неговото създаване се оказва участието на актьора във филма „Дани. Легенда. Бог“. Снимките към заглавието са вече приключили, като се очаква съвсем скоро лентата да се завърти и на голям екран. В нея Алексиев го раздава като тарикат на дребно с неосъзнат комплекс за малоценност. Това поне става ясно от първия трейлър на „Дани. Легенда. Бог“. След като героят не спира да изтъква своите постижения. Именно с цел да впечатли снимачния си екип той им показва и своя бюст. „Виждате ли? Няма ръце. И му викам: Ей, идиот, къде са ми ръцете“ - с тези реплики Дани (Алексиев) представя пред оператора произведението на изкуството. „Дани. Легенда. Бог“ е режисиран от Явор Петков, който се заема и със сценария на филма. Главната женска роля пък е поверена на Валентина Александрова, която по-паметливите фенове помнят от първото музикално риалити у нас Star Academy. Макар че няма актьорски опит зад гърба си, тя се заема със задачата да изиграе ученическата любов на Димо Алексиев - Вики, която е може би и единствената, която може да го приземи. С участие в „Дани. Легенда. Бог“ се разписва и невръстната щерка на Орхан Мурад – Сузанита, като нейната героиня ще се казва Мария-Магдалена-Джена. Къртицата Емо Каменов пък ще бъде бодигард на Дани. Междувременно и в  . Героят му доктор Калин Генадиев се завърна в сюжета, за да гледа болната си майка (Мария Каварджикова). След като тя сложи край на живота си в последния епизод обаче присъствието на Алексиев в живота на лекарите от „Света Анастасия“ остава под въпрос. Въпреки това актьорът със сигурност ще радва зрителите от малкия екран. Причината – той е сред имената в каста на новия сериал „Ягодова луна“, който ще стартира в ефира на NOVA от пролетта.", "date": "2020.01.16", "title": "Вдигнаха паметник на Димо Алексиев"}
{"url": "https://www.monitor.bg:443/bg/a/view/jertvite-na-vzriva-vyv-varna-sa-identificirani-185941", "text": "Самоличността на жертвите при пожара в жилищен блок във Варна е идентифицирана. Това каза окръжният прокурор на града Красимир Конов пред бТВ. Доказателствата се считат за косвени и се изчаква заключението на ДНК експертизата. Жертвите са открити в два съседни апартамента, във всеки по едно тяло. Двата апартамента са напълно унищожени – срутени са преградните стени. Преди дни двама души загинаха при експлозия и пожар в жилищен блок във Варна. 14 души са в болница, няколко семейства са настанени в общински жилища. Още се изясняват причините за взрива. Експерти по взривно дело участват в огледите, не се знае още кой е извършителят, работи се по няколко версии. По-късно Красимир Конов, цитиран от „24 часа“, заяви, че издирването на бившия полицай Веселин Димитров е прекратено, след като първоначалните данни на тройната съдебната медицинска експертиза сочат, че едното от двете дела, открити след взрива във варненския квартал Владиславово е негово. Другото тяло е на 53-годишната жена, която е живяла в съседния апартамент. Той допълни, че има данни, че Веселин Димитров е закупил 2 дни преди фаталния 13 януари 30 литра бензин и 11 литра газ. По първоначални данни от другата експертиза Веселин е разместил мебелите в апартамента така, че при най-малка искра жилището да се взриви. Веселин Димитров работил в МВР, от където бил уволнен. Той живеел на съпружески начала с Антоанета, собственичка на разрушения апартамент. Двамата били от години заедно, но напоследък имали тежки скандали. Жената в момента е в кризисен център заради семейно насилие, а Веселин трябвало да напусне дома ѝ.", "date": "2020.01.16", "title": "Жертвите на взрива във Варна са идентифицирани (ОБНОВЕНА)"}
{"url": "https://www.monitor.bg:443/bg/a/view/razbiha-djipa-na-deputat-ot-bsp-otkradnati-sa-pari-i-dokumenti-185940", "text": "Неизвестни лица са разбили джипа на народния представител от БСП Георги Вергиев, който влезе на мястото на Славчо Велков в този парламент. Возилото е било паркирано на тротоара пред дома на депутата в септемврийското село Бошуля, откъдето той е родом. Според очевидци преди посегателството там се навъртали две момчета, облечени в тъмни суитчъри. Неизвестните са разбили прозореца на колата и са измъкнали оттам чанта с документи и пари. Грабежът е станал към 19,30 ч. в сряда на централната улица в Бошуля, която по принцип е много оживена, тъй като оттук минава пътят за градовете Ветрен и Септември и селата Карабунар, Виноградец и оттам към автомагистрала „ Тракия“ за София. Три патрулки са пристигнали веднага след като бил подаден сигнал за случилото се. Разпитани са пет човека, които по това време са минавали по улицата. Образувано е дознание. Георги Вергиев е свързан с бизнес за производство на хляб в предприятие в Септември и на последните избори за Народно събрание бе в листата на Коалиция „ БСП за България“ от гражданската квота.", "date": "2020.01.16", "title": "Разбиха джипа на депутат от БСП, откраднати са пари и документи"}
{"url": "https://www.monitor.bg:443/bg/a/view/opasno-mrysen-vyzduh-v-njakolko-grada-185931", "text": "София попадна и тази сутрин в червения сектор по замърсяване на въздух. Данните на Столичната община показват превишаване на нормите в кварталите \"Павлово\" и \"Хиподрума\", макар отчетените стойности да са по-ниски в сравнение с вчерашните. Данните се потвърждават и от Европейската агенция за чистота на въздуха. Гражданската платформа airbg.info обаче предупреждава за замърсяване 6 пъти над нормата в района на \"Малинова долина\", \"Горна баня\" и \"Бояна\". От общината съветват гражданите да използват градския транспорт вместо личните си автомобили и при възможност да преминат на отопление с по-екологично гориво. 132 микрограма са фините прахови частици за София. Толкова са и за Перник, а градът с най-мръсен въздух днес е Пловдив – 207. Силно замърсен е и в Свищов – 185 микрограма, Силистра – 140 микрограма, във Варна 100 микрограма, Стара Загора – 92 микрограма, показват гражданските станции на airbg.info. Фините прахови частици в контакт с мъглата са много опасни за здравето, каза Стефан Димитров съосновател на airbg.info пред Би Ти Ви. Той препоръча да не проветряваме в дните, в които измервателните карти са в червен цвят, както и да пречистваме въздуха си като носим маски. Най големите замърсители са битовото горене и транспорта, както и ретроспензията – това е прахта, която се е натрупала в града, обясни още проф. Христомир Брънзов НИМХ. Много трудно може да се изчисти прахът от града. Това означава постоянно миене на улиците, ползване на прахосмукачки за въздуха, както се прави в някои градове в чужбина, каза проф. Брънзов.", "date": "2020.01.16", "title": "Опасно мръсен въздух в няколко града - използвайте градския транспорт"}
{"url": "https://www.monitor.bg:443/bg/a/view/n-pr-ursula-hofter-dzukoli-nashata-misija-e-da-pomagame-na-naj-nujdaeshtite-se-185917", "text": "Усилията на международните организации трябва да са насочени в превенцията на миграцията и осигуряването на достоен живот в страните от Африка и Близкия изто, коментира посланикът на Малтийския орден в България - На 11 ноември 1994 г. е подписан протоколът за установяване на дипломатически отношения между Република България и Суверенния Малтийски орден. По време на този четвърт век двустранните отношения и хуманитарното сътрудничество достигнаха завидни нива, имаме много общи постижения, вдъхновени от общите ценности и приятелството между двете страни. Мисля, че образът на Ордена в България е много позитивен, вследствие на неуморната работа на моите предшественици, най-вече на покойния ми съпруг, който бе посланик в България през последните 12 години и голям приятел на страната. Когато няма национална асоциация на Малтийския орден и много членове, както е в България, хуманитарната дейност се извършва от посолството. Направили сме 350 дарения, акции и проекти в над 170 населени места. През 2006 г. тогавашният Велик магистър Фра Андрю Бърти посети страната и бяха подписани две спогодби за сътрудничество съответно в областта на здравеопазването и транспорта. Много от българските президенти и премиери са идвали в централата на Ордена в Рим. Знак за тези добри двустранни отношения е фактът, че в началото на 2019 г. дойде покана от президента Румен Радев за държавно посещение на Великия магистър на Ордена Фра Джакомо Дала Торе дел Темпио дел Сангуинето. Тази визита се състоя от 11 до 13 декември м.г., като тя премина с голям успех. Имаше много срещи освен с президента и с председателя на парламента Цвета Караянчева, с патриарх Неофит, с главния мюфтия д-р Мустафа Хаджи, с апостолическия нунций монсеньор Анселмо Гуидо Пекорари и с председателя на Епископската конференция на Католическата църква монсеньор Христо Пройков. Дадохме прием за дипломатическия корпус по случай държавното посещение, на който присъства президентът Румен Радев. Надяваме се скоро той да върне визитата на Великия магистър, който го покани в седалището на Малтийския орден в Рим. По случай 25-годишнината Български пощи издаде специална юбилейна пощенска марка, същото направиха и пощите на Малтийския орден в Рим. Моето впечатление е, че и институциите, и обикновените хора, които знаят за дейността на Малтийския орден в България, са доволни, тъй като ние не създаваме проблеми, а предлагаме решения. - Винаги се ръководим от принципа да бъдем в помощ на най-нуждаещите се, затова предпочитаме по-малки населени места и не големи структури, които може би по-лесно получават финансиране. Имаме дарения и проекти в цялата страна, от Дунава до Кърджали. Получаваме много молби от приятели, кметове, депутати, представители на църковни институции, на социални организации. За съжаление нашите ресурси не са големи, особено ако става дума за индивидуални нужди. - Наша практика в България е да не предоставяме финансови средства, а да закупуваме това, от което се нуждае болницата или домът за деца, да направим ремонта или да дарим храна, лекарства и т.н. В повечето случаи стигаме директно до нуждаещите се, затова нямаме нужда от обратна връзка – видели сме, че помощта е на правилното място. Нашите благодетели имат голямо доверие в нас, защото знаят, че ние сме водени от най-висшите християнски ценности и няма как тяхното дарение да не отиде по предназначение. - Нашите доброволци са от всякаква възраст, националност и вероизповедание, вдъхновени от принципите на Малтийския орден да служат на нуждаещите се и забравените. Повечето ни доброволци в България са млади хора, убедени, че да дадеш от времето си на другите помага и за собственото ти израстване. Доброволците, които организират лагерите за деца, лишени от родителски грижи, разказват после, че това преживяване е много важно и зареждащо за тях. Работим много активно с Британското училище в София, чиито ученици с радост се включват в нашите проекти. Доброволците участваха по време на наводненията, помагаха активно по време на посещението на папа Франциск, раздаваха вода и сандвичи на хората на площада в София и Раковски. Те са големи ентусиасти и се привързват към Ордена. За младите, за учениците този опит е важен – те разбират, че не всички имат щастието да живеят в дом, с осигурена прехрана и така оценяват повече важните неща. - Изискванията са да споделят ценностите на Малтийския орден и да са готови да следват инструкциите на ръководителите на отделните проекти. Не е нужно специално обучение. В страните, където Малтийският орден има голяма мрежа, много членове и организации, доброволците участват в обучения по гражданска защита, работа при бедствия и аварии, осигуряване на първа помощ. Ние имаме един доброволец, който е парамедик, бил е на мисии в Азия и Африка. Повече за доброволците може да прочетете на техния сайт  . - През 2019 г. по случай държавното посещение на Великия магистър направихме най-мащабните дарения от началото на дипломатическите отношения насам. Става въпрос за скъпа високотехнологична апаратура за две болници. Първият апарат е за рехабилитация на деца с церебрална парализа, предоставен по идея на президента Румен Радев като част от инициативата „Българската Коледа“. Той е първият от този вид в България. Доставен е в Специализираната болница за рехабилитация на детска церебрална парализа \"Света София\". Благодарение на него децата получават възможност за рехабилитация във виртуална среда и по един интерактивен и забавен начин увеличават двигателните си способности. Така се постигат много добри резултати в тяхното лечение. Второто дарение бе предназначено за Специализираната болница за лечение на белодробни болести „Света София“ отново в столицата. Това е модерен ехограф с възможности за пълна диагностика на кардиологични и белодробни заболявания, както и за извършване на биопсии. В тази болница идват тежки случаи от цялата страна, които други здравни заведения отказват да приемат, и по молба на д-р Росен Петков, началник на едно от отделенията, ние се отзовахме на тяхната нужда да имат модерен апарат, с който да лекуват, както и да обучават лекарите специализанти. - За съжаление тенденцията е такава, че нарастват хората, които изпадат от обществото. Разликата между богати и бедни се увеличава все повече, бездомните изпадат в такова състояние по много причини, а държавата не винаги има възможност да им помогне или да намери правилния подход към тях. - През лятото на 2019 г. за седми пореден път посолството организира творчески ваканции за деца и младежи в неравностойно положение. Този проект е много важен за нас, защото във времето виждаме колко важно е за тези младежи да излязат от всекидневната си среда и да се потопят в атмосфера на приятелство и любов, която нашите доброволци създават. От техните разкази разбираме, че тези деца имат нужда не толкова от храна или дрехи, а най-вече от внимание, топлина и добра дума. Така и за организаторите, и за децата летните лагери се превръщат във вълнуващо и взаимно обогатяващо преживяване. В момента работим по създаването на фонд, който да подпомага тези деца след навършването на 18-годишна възраст, когато те напускат структурите, в които са настанени. Искаме да ги подпомогнем в нелекия старт в живота с професионални курсове и възможност за реализация на пазара на труда. - Имаме дипломатически отношения със 109 страни, както и с Европейския съюз, поддържаме официални отношения и с някои други страни и мисии като постоянен наблюдател, например ООН. Цел на нашата дипломатическа служба е да работим за една ефикасна хуманитарна дипломация. Идеята е тези, които взимат решенията, и медиите да действат винаги в интерес на уязвимите. Сред нашите основни цели е да се гарантира достъп на хората до помощ и да насърчим спазването на международното право. - Орденът работи в Сирия от 2011 г. с международната си организация Малтезер интернешънъл. Поддържаме една болница на сирийско-турската граница, девет здравни центъра в Северно и Западно Алепо, апарат за поддържане на медицински кислород, 2 кръвни банки в Азад и Ал Атареб, спешна помощ с 6 линейки, 1 мобилна хирургия и две клиники за лечение на деца с таласемия - генетична анемия. Целта ни в Сирия е да подобрим достъпа до първична и вторичната болнична помощ, да осигурим специализирана здравна помощ за деца и възстановяване на болничната инфраструктура, която е наполовина разрушена, няма достатъчно електричество, има остър недостиг на лекарства и консумативи. - За последните 10 години медицинските екипи на Ордена са спасили над 200 000 души в Средиземно море, сред тях има много корабокрушенци. Ситуацията с мигрантите е много сложна и има различни аспекти – от спасяването на живота и осигуряването на достойно съществуване до справедливите опасения на приемащите държави, че не разполагат с достатъчно ресурси и възможности за интеграция. Едно възможно решение е бежанците да се съсредоточават в страни, не много отдалечени от техните родни места, за да може после да се завърнат и да дадат своя принос за възстановяването на собствената им държава. Усилията на международните организации трябва да са насочени в превенцията на миграцията и осигуряването на достоен живот в страните от Африка и Близкия изток. Това според мен, макар и в дългосрочен план, е най-сигурното решение на проблема. Родена е на 6 февруари 1956 г. във Волкеншванд, Бавария, Германия Завършила е висшата модна академия в Мюнхен. След дипломирането си работи в модна къща за висша мода във Флоренция, където се запознава с бъдещия си съпруг Камило Дзуколи  Посланик Хофтер Дзуколи бе неотлъчно до съпруга си по време на неговия мандат и познаваше в детайли работата му в България, затова Суверенният съвет на Малтийския орден я помоли след внезапната кончина на посланик Камило Дзуколи на 3 февруари 2019 г. в Рим да заеме неговото място  Говори немски, английски и италиански език. Има две деца", "date": "2020.01.16", "title": "Н. Пр. Урсула Хофтер Дзуколи: Нашата мисия е да помагаме на най-нуждаещите се"}
{"url": "https://www.monitor.bg:443/bg/a/view/sa-sht-i-kitaj-sys-stypka-napred-v-dvustrannite-tyrgovski-sporove-185933", "text": "Президентът на САЩ Доналд Тръмп и китайският вицепремиер Лю Хъ подписаха първата фаза от споразумението за уреждане на двустранните търговски спорове на церемония в Белия дом, предаде ДПА. \"От това по-голямо няма. Задържането на тези две гигантски и могъщи държави в хармония е толкова важно за света. Светът днес ни гледа\", каза Тръмп при подписването на документа след 75-минутна церемония. Споразумението влиза в сила от следващия месец. Китай се ангажира да купи стоки от САЩ на стойност около 200 милиарда долара за две години, включително земеделски продукти за десетки милиарди долари. Сделката съдържа и механизъм за налагане на поетите ангажименти. Тръмп заяви, че ако се постигне съгласие за втората фаза, митата на САЩ върху китайски стоки ще бъдат намалени. \"Днес правим стъпка, която никой досега не е правил с Китай към едно бъдеще на справедлива и взаимна търговия с подписването на първата фаза на това историческо търговско споразумение. Заедно поправяме миналите несправедливости\", заяви Тръмп. \"Споразумението е добро за Китай, за САЩ и за света\", каза китайският вицепремиер Лю Хъ. Сътрудничеството е единственият верен вариант на развитието на отношенията между Пекин и Вашингтон, защото от съперничеството губят и двете страни. Това заяви вчера китайският вицепремиер Лю Хъ на пресконференция във Вашингтон след подписването на първата фаза от търговското споразумение между САЩ и Китай. Европейската комисия реагира предпазливо на подписването на първата фаза на търговското споразумение между САЩ и Китай във Вашингтон вчера, предаде ДПА. Комисията взема под внимание подписването на споразумението, каза неин говорител. \"ЕС подкрепя инициативи, които помагат за отварянето на пазарите и понижаването на търговските напрежения, стига да спазват правилата на многостранната търговия и не поставят фирми от ЕС в конкурентна слаба позиция\", каза говорителят. Той не уточни дали според ЕК това важи за американско-китайското споразумение.", "date": "2020.01.16", "title": "САЩ и Китай със стъпка напред в двустранните търговски спорове"}
{"url": "https://www.monitor.bg:443/bg/a/view/studen-i-mygliv-chetvyrtyk-sys-slynce-v-planinite-185929", "text": "В равнинната част от страната ще бъде с ниска облачност или мъгла. В по-голямата част от страната ще бъде тихо, днес, по-късно през деня по Черноморието ще духа до умерен изток-североизточен вятър. Минималните температури ще са предимно между минус 4 и 1 градуса. Дневните температури в районите с трайна мъгла ще са по-ниски, предимно между 2 и 7 градуса, а в планинските райони, където ще бъде предимно слънчево - до 10-11 градуса. В София минималната температура ще е около минус 3, а максималната - около 6 градуса. По Черноморието ще е предимно облачно. Ще духа слаб до умерен североизточен вятър. В сутрешните часове в северните райони ще бъде с ниска облачност или мъгла. Максималните температури ще са между 7 и 9 градуса, колкото е и температурата на морската вода. Вълнението на морето ще бъде 2-3 бала. Над планините ще е предимно слънчево. Ще духа слаб до умерен североизточен вятър. Максималната температура на височина 1200 метра ще бъде около 9, на 2000 метра - около 3 градуса. В петък и събота в планините и планинските райони ще остане слънчево и все още по-топло, докато в равнинната част от страната в нощните часове ще бъде с мъгла или ниска облачност, които в повечето райони ще се задържат през целия ден и дневните температури в тези места ще остават по-ниски, предимно между 0 и 5 градуса. Преобладаващите сутрешни температури ще са между минус 4 и 1 градуса. Ще духа слаб, в източните райони до умерен север-североизточен вятър, с който ще проникне малко по-студен въздух. На места по Черноморието ще преръмява.", "date": "2020.01.16", "title": "Студен и мъглив четвъртък със слънце в планините"}
{"url": "https://www.monitor.bg:443/bg/a/view/v-senata-na-sa-sht-predstavjat-dvete-obvinenija-za-impijchmynt-na-trymp-185932", "text": "В Сената на американския Конгрес официално ще бъдат представени двете обвинения в процеса за импийчмънт срещу президента Доналд Тръмп, предадоха световните агенции. Председателстващ процеса ще бъде ръководителят на Върховния съд на САЩ Джон Робърс. Той ще положи клетва, а след това пред него сенаторите ще положат също клетва, че ще бъдат безпристрастни едновременно като съдии и съдебни заседатели в процеса. На Тръмп пък ще бъде пратено официално съобщение, че ще започне такъв процес срещу него. Самият процес се очаква да стартира във вторник, на 21 януари. Двете обвинения срещу Тръмп са за злоупотреба с власт и възпрепятстване на работата на Конгреса. Вчера в Камарата на представителите на Конгреса беше избран екип от седем обвинители по делото. Демократите в Камарата на представителите внесоха снощи в Сената обвинителния акт срещу президента Доналд Тръмп. Според високопоставени представители на американската администрация процесът в Сената може да продължи не повече от две седмици, пише в. \"Ню Йорк таймс\". Според източници от Сената обаче процесът може да продължи между три и пет седмици, допълва изданието. Вестникът освен това съобщава, че бившият съветник по националната сигурност на Тръмп - Джон Болтън, почти е приключил с книга, в която се очаква да разкаже на какво е станал свидетел по време на работата си в администрацията на САЩ във връзка с опитите на Тръмп да накара Украйна да обяви официално започване на разследване срещу бившия американски вицепрезидент Джо Байдън и неговия син Хънтър. В книгата ще се говори и за други спорни въпроси, свързани с Русия и Венецуела, а някои водещи представители на администрацията на Тръмп, както се твърди, ще бъдат представени в творбата в не особено ласкава светлина. Книгата ще бъде издадена от издателска къща Саймън енд Шустър.", "date": "2020.01.16", "title": "В Сената на САЩ представят двете обвинения за импийчмънт на Тръмп"}
{"url": "https://www.monitor.bg:443/bg/a/view/apelativnijat-specsyd-reshava-za-aresta-na-neno-dimov-185930", "text": "Днес Апелативният спецсъд ще гледа мярката за неотклонение на бившият вече министър на околната среда и водите Нено Димов, предаде БГНЕС. В събота специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на Нено Димов. Нено Димов е обвинен в качеството си на министър на околната среда и водите за умишлена безстопанственост, довела до водната криза в Перник. Според прокуратурата Нено Димов не е изпълнил задълженията си да прекрати подаването на вода за промишлени нужди, въпреки че е бил информиран, че притокът в язовир “Студена” е значително по-малък от разхода на вода. Димов е поредният министър, който изпада от кабинета “Борисов 3”. Той беше в управлението от квотата на Обединени патриоти, предложен от ВМРО на вицепремиера Красимир Каракачанов. Новият министър е Емил Димитров.", "date": "2020.01.16", "title": "Апелативният спецсъд решава за ареста на Нено Димов"}
