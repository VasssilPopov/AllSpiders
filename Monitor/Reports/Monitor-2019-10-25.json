{"url": "https://www.monitor.bg:443/bg/a/view/sedmichen-monitoring-21-25-oktomvri-2019-178979", "text": "Самозадоволяването е полезно за мъжкото здраве, според „Дейли стар“. Публикацията се позовава на „мащабно“ американско проучване. Така смятат и лидерите на някои партии с ню-ню мащаби. Не е задължително все пак да го правят в телевизионен ефир. Между политици преди избори: - Сигурен съм, че умните и красивите избиратели ще гласуват за нас! - Не е достатъчно - трябва ни мнозинство. Спецсъдът отложи делото срещу семейство Баневи. Не им излиза нещо бройката на адвокатите на обвиняемите. Друго щеше да е, ако г-жа милионершата си беше подредила приоритетите по-качествено. На евровота през 2014 г. тя беше най-зле представилият се независим кандидат с 0,279 процента от гласовете. Не знам защо не й повярваха избирателите. Така добре се беше нагласила. Стилна, оборотна и умна жена. Качествена. Точно за евродепутат. Сега рупа сурови ядки с мярка „Подписка“. Наваксва си за трите месеца в ареста, в които й били спрели папагалската дажба. Тъжен помен: Спомина се Фейсбук звездата Крис – овенът с огромното руно, нароил фенове по цял свят. Руното е регистрирано официално в Книгата на Гинес, а от него може да се направят около 30 пуловера, ако решат да го извадят от Националния музей на Австралия. След масовата скръб по популярния овен и съболезнованията в социалната мрежа, в България долетя блага вест. Бивш президент, споделил преди време, че в предишния си живот е бил пастирка, изблея в телевизионен ефир ценните мисли на кръга „Капитал“ за течащата процедура по избора на главен прокурор. „Маската падна и под нея се видя грозното лице на един соросоид, който е адвокат на Прокопов“, заяви по този повод бивш главен прокурор. Наближава Хелоуин. Още маски ще падат. Има нещо гнило в Дания. Казвам го съвсем убедено. Минах пешком покрай „живите“ лампиони, които си пускаха музика на площада пред Министерския съвет в сряда късен следобед. То романтизъм, то чувства. „Светлината пробива мрака“. Звучи ми някак познато. Майтап, Уили! За толкова години, можеше да се прояви поне малко фантазия. Това с гасенето и паленето на лампите се опитаха да го разиграят още Дони и Момчил в инициативата „Не на страха“. Знаете ли защо се провали тази инициатива? Ако не, да ви кажа. Защото беше фалшива и лицемерна. Докато артисти и музиканти призоваваха да се палят и гасят лампи срещу мутрите, албумите на същите тези безстрашни хора ги издаваше компания, свързана с трибуквена групировка. „Не на страха“, ама избирателно. Оттогава не вярвам особено на светлинни шоута. Множественото число е за благозвучие. Прочетох в един сайт, че лампионите били хиляди. Бях там, видях ги как рехаво светят. И отново не им повярвах. Ще ви спестя културните ругатни, които отнесоха едни културтрегери, които ме възпрепятстваха да стигна свободно до НДК, където по същото време бе балетът на Борис Ейфман с постановката „Евгений Онегин“. Излиза, че площадната култура пречи на другата. Пречи всъщност на всички в самовлюбената си арогантност. Не знам за вас, но на площада аз досега култура не съм видяла. Виждам комсомолски ентусиазъм от страна на публиката и мимове. От ония, на които минувачите им пускат монети в шапка. Добре гримирани, нагласени, някои чак страшни в старанието си да изглеждат ведри и позитивни. И все пак - мимове. Снимаш се с тях, пускаш им милостиня и ги отминаваш. Евфемизъм: Всяка крушка си има опашка. Светещите също. Привечер, само няколко часа преди изслушването на Гешев, в два огледални сайта цъфна компромат за милиони в тайни сметки. Беше фейк. Никой не се извини за \"грешката\". От това следва, че е нарочна. От единия сайт обясниха, че сигналът бил получен на редакционния мейл на другия сайт, а оттам много бързали да информират читателите си и не го проверили. Другите пък бързали да го споделят и също не го споделили. После и двата сайта описаха отново в пълни подробности какво е трябвало да се проверява. Та ако има някой, който да не е видял фейка, да влезе съвсем в час преди планираните за следващия ден протести. „Репортери без граници“, нещо? Асоциация на европейските журналисти, нещо? Ни звук, ни стон. Правилата на медиите бухалки са такива – хем умни, хем красиви. И етиката им същата. Ако авторите си свалят тъмните очила и се видят в огледалото, може и да забележат, че не е баш тъй.  Годината е 1985-а. Гост на Международния фестивал на политическата песен \"Ален мак\" в Благоевград е държавният глава Тодор Живков. Цялата организация по мероприятието се следи зорко от ЦК на ДКМС. Организаторите треперят, на брадясалите певци е наредено да се обръснат. Всичко върви по план, когато анонимен мъжки глас съобщава за бомба край сцената. Настава истинска паника. Десетки милиционери хвърчат към центъра на града. Проверяват се съмнителните места. В последния момент за по-голяма сигурност са сменени всички пропуски. Партийните функционери предлагат откриването на фестивала да се отложи. В края на краищата при строга охрана стартът е даден същата вечер. Годината е 2019-а. В сградата на Висшия съдебен съвет (ВСС) тече изслушването на кандидата за главен прокурор Иван Гешев. Пак има сигнал за бомба край сцената. Група хъшлаци, на които не е наредено да се обръснат, са обсадили Орлов мост, където привечер ще започне Фестивала на политическата песен „Ален мак“. Пазят си места на първия ред явно. Мероприятието се следи зорко от ЦК на ДКМС. Организаторите треперят. В предшестващите фестивала прояви има женски бой и улични клетви по адрес на някакви майки. На блокиралите движението не им дреме, защото имат важна мисия, а и вечерта ще разпуснат с бира и танци. Фестивалът се провежда за пръв път след известно прекъсване по време на протестите срещу правителството срещу Орешарски. Има и ветерани, скачали по площадите през 90-те, които с носталгия си спомнят за онези хубави времена, когато се сложи началото на движението „Да протестираш на инат“. Някои направиха пари от това, други си останаха с наивния ентусиазъм. Фестивалът е създаден под вещото ръководство на кръга „Капитал“ и ДС-производни организации, за да канализира енергията и протеста на гражданите в правилната посока - против Пеевски. Добрият олигарх и другарите му по съдба дирижират проявите.  Девиз на деня: Моят протест е по-хубав от твоя! Извод на деня: Или полицаите ни са много, или градът ни е малък. На смрачаване Фестивалът на политическата песен „Ален мак“ на Орлов мост е във вихъра си. Девойка в нещо като баварска носия дрънка на китара и извива като вурстчета трелите на политическа песен с невероятен текст и аранжимент: „Шкембето му голямо, Гешев е позор. Шкембето му голямо, Гешев е позор... Беж, беж, беж, беж да те няма. Ти си... позор. Беж, беж... дрън, дрън, дрън. Публиката изпада в екстаз „У-уууууууууу“. Някои от феновете на баварката се клатят издайнически. Следващото изпълнение е още по-култово. Текстът е опростен: „Гешев е позор. Гешев е голям позор....“ Накрая техниката забива и мъката на рошавите улични музиканти свършва. Утрото не е по-мъдро от вечерта. За някои е и махмурлийско. Хепънингът от Орлов мост се пренася пред президентството. „Бойъците“ на банкера беглец Цветан Василев усвояват... пространството. Пишман съдебен реформист се разграничава трижди от реформата си. Не било точно както го мислил. Не ще обаче да поеме вината. Вместо това с другарчетата му свикват нов протест. Не е предизборно. Има още неизпита бира. Градусите във Фейсбук се нажежават. Някакви умно-красавци се поздравяват с успеха (?!) и се възмущават, че глупавите столичани искали да ходят на работа и да вършат нещо смислено, докато те си правят купона.", "date": "2019.10.25", "title": "Седмичен мониtоринг (21-25 октомври 2019)"}
{"url": "https://www.monitor.bg:443/bg/a/view/dokato-chakat-red-v-arena-armeec-s-chuvalite-bg-filmi-za-chlenovete-na-sekciite-zabavljavat-gi-i-s-ne-se-syrdi-choveche-178980", "text": "Кътове с екрани ще бъдат разположени в зала „Арена Армеец“, където ще се приемат протоколите и бюлетините от секциите в София в деня на изборите, а на тях ще се прожектират български филми. Така докато чакат реда си, за да отчетат резултатите пред ОИК, членовете на секционните комисии ще могат да уплътнят времето си. Това стана ясно от думите на шефката на ОИК в София Полина Витанова, която даде разяснения как ще премине чисто организационно изборния ден. Освен филмите, ще има игри – „Не се сърди човече“, табла, карти и други. Тези, които пушат пък ще могат излизат на терасата. Ще има обособени и пет медицински пункта, а за журналистите и шатра отвън. От думите й стана ясно още, че са предприети нужните мерки да не се повтаря кризата от местните избори през 2015 г., както и целият процес на предаване на книжата да бъде по-бърз. За целта в самата зала ще се влиза през три входа. Колите на секциите ще спират пред входа, за да могат по-лесно да се носят чувалите, които са тежки. Взето е и оперативно решение на секциите да не се дават всички допълнителни 10% бюлетини, а по-малък процент. Целта е да не се носят голям брой неизползвани бюлетини. Въпреки това при нужда от ОИК имат готовност във всеки един момент от изборите да носят допълнително в секциите. Относно обучението на членовете на СИК, Витанова заяви, че има електронно приложение, с което те могат да тестват как се попълват протоколите. Тя посъветва членовете на секциите да го ползват и в деня на вота, като въведат данните, които са отчели, преди да ги впишат окончателно, за да разберат дали са верни. Всяка СИК ще идва при тях с минимум три протокола, а на места и с четири – за кмет, за общински съветници, за кмет на район и за кмет на кметство. По думите й ще има изчакване при предаването на протоколите, но всяка СИК ще има сътрудник, който ще я подпомага. Отделно има 140 технически сътрудници, които ще упътват членовете на СИК при влизането им в „Арена Армеец“ и ще ги настаняват в залата по поредността на пристигане. Така първите пристигнали ще бъдат в долната част, за да не отнема дълго време предвижването им до входа, от който ще влязат в един от трите пункта. По думите на Витанова бързината на процеса зависи от това дали протоколите ще са вярно попълнени и от това, че трябва да се приемат общо над 4800 протокола. Така на всеки член на ОИК-София се падали по 120 протокола. Законовото изискване е от всяка секция да дойдат по трима души. Секциите са общо 1609, което на практика означава, че вечерта на вота в „Арена Армеец“ ще пристигнат над 4800 души. През 2015-а обаче ОИК е била от 19 членове, а сега се състои от 41. От ОИК първо ще излязат с данни за вота в 21.00 часа, после в 23.00 часа, а след това на всеки три часа. Витанова призова членовете на секциите да не бързат, когато отчитат резултата, за да не се получават грешки, а партиите да не политизират този процес.", "date": "2019.10.25", "title": "Докато чакат ред в „Арена Армеец“ с чувалите: БГ филми за членовете на секциите, забавляват ги и с „Не се сърди човече“"}
{"url": "https://www.monitor.bg:443/bg/a/view/sedmichen-horoskop-za-26-oktomvri-1-noemvri-178958", "text": "Вижте какво вещаят звездите за Вас за цялата седмица. Контролирайте емоциите, не взимайте решения в превъзбудено състояние. 27-и е може би най-рисковият и неблагоприятен ден за периода. На 28-и ще се събудите с нова мисъл или с готово решение на проблема, който ви вълнува. До 31-ви стартирайте нова дейност и подпишете нов договор. Вечерта на 31-ви Меркурий тръгва ретроградно. До 21-ви приключвайте, но нищо ново не започвайте. Днес 4-ри планети образуват кармичен кръст със слънцето ви. Очертават се емоционални изблици по незначителни поводи. Насъбраното с времето ще избухне в неподходящ момент. Не позволявайте да ви провокират и сами не провокирайте никого. Внимавайте да не изпуснете изгодна сделка с имот. Не сечете дървета, не се занимавайте с рискови състезателни дейности. Вероятни са инциденти. 26-и ще ви донесе радост и възможност да постигнете поне една цел. На 27-и ограничете контактите. Не е ден за нови запознанства. На това новолуние Слънце, Луна, Меркурий и Венера ще ви гледат в опозиция от знака на Скорпиона. На 28-и не слушате интуицията и бъркате. На 29-и конкуренцията нанася удар. На 30-31-ви подпишете нови договори, внедрете се на стабилна позиция. Днес всичко предприето ще тръгне успешно, ще ви донесе придобивки и лично удовлетворение. Най-добрият ден в месеца за покупка или уреждане на недвижим имот и наследство. С лекота ще се окопаете на по-добро място. Вечерта избягвайте конфликтни места и хора. За неделя не планирайте визити, посещение на рискови места и дейности, свързани с големи физически натоварвания. На 26-и за вас ще има много посоки на избор. Възползвайте се от всяка покана. На 27-и тъмнината на новолунието е погълнала Луната. Тежък ден за женското начало. Назряват проблеми и конфликти. 28-29-и определят нови приоритети. Подпишете нови договори, не протакайте преговорите. На 30-и ще водите тежки разговори. На 31-ви сте в неблагоприятна юридическа позиция. Днес ще постигнете максималното в ситуацията, в която се намирате. Уредете сделка с недвижим имот, рекламирайте се, търсете нови връзки и стимулирайте амбициозните проекти на децата. Всичко предприето ще донесе положителни резултати, пари и ползи. Където не става с добро, ще използвате натиск и принуда, но до вечерта ще постигнете каквото сте запланували и решили. Очертава се рисков уикенд. Не вдигайте тежко и не казвайте тежки думи. Неочаквано и към вас може да се насочи нечия агресия, ако сте предозирали нещата и пресолили семейната супа. В следващите три дни се очертава напредък, изгодни положения и предложения. Сключете до 31-ви на обед новите си договори. Привечер на този ден планетата на бизнес инициативите Меркурий тръгва ретроградно. Днес Луната навлиза в нехармоничния ви знак на Везните и образува тежки аспекти, провокиращи емоционална и вербална агресия. Разпалват се скрити страсти и амбиции. Ще се водят разговори от позиция на силата. Лесно ще се влиза в конфликтни и рискови ситуации. Не вдигайте тежко. Не замествайте колега, не оставяйте някой друг да се грижи за професионалните ви и лични дела. Купете нов дом, дори и със заем. В следващите три дни ще качвате кръвното дори и по незначителни поводи. Личната ви програма ще се разбърка. Вероятни са и здравословни проблеми. Щадете се. Подписаните на 30-31-ви договори ще са успешни и дълготрайни. В тези дни в живота ви ще се появи спонсор. Днес е най-благоприятният ден в месеца за сделка с недвижим имот и финализиране на преговори по имотни въпроси. Може да отдадете под наем обект, да наемете помещение или да вземете земя под аренда. Всяко начинание ще е успешно, ще позволи да печелите и да се подсигурите за зимния сезон. Ден за големи покупки и вложения. Не отлагайте нищо важно за следващите тежки за вас дни. Доставете си радост, изпълнете и дадените обещания. Всичко предприето ще тръгне успешно. За 27-и ограничете контактите до минимум. В следващите три дни сключете новите си договори, осигуряващи позицията, която ви удовлетворява. На 30-и се очертават проблеми в любовта. На 31-ви една врата ще се затвори, а друга ще се затръшне. Днес пътувайте, направете огледи на имоти и терени. Съчетайте полезното с приятното. Направете посещения, важни за бъдещето или за някой, който ви обича и цени. Вечерта носи напрегната програма. Не замръквайте на непознати места. Тази нощ слагаме край на лятното часово време. Налага се да влезем в нов ритъм на работа и любов. Утрешният ден ще донесе разочарования. Предстои ви тежък уикенд, зареден с емоционална агресивност, на моменти стигаща до тежки конфликти и разправии. В резултат се очертават опасни здравословни рикошети. На 28-и ще се събудите с точната мисъл за полезното и вредното и дано й се доверите. Ще си спестите бъдещи затруднения. До 31-ви подпишете новите си договори. На 1-ви срещате непреодолими прегради. Днес родените в първата декада попадат в примката на тежки изисквания. Ще се наложи да променяте плановете си. Другите не спазват дадените обещания. Ще бъдете затруднени и в здравословен план или поради проблемите на приятел. Вечерта са вероятни конфликти. Трудно ще издържите на напрежението и може да си го изкарате на най-близките. Не вдигайте тежко. Може да уредите имотен и наследствен спор, да се сдобиете с терен за бъдещи дейности или с жилище. Предстои тежко и рисково новолуние във вашия знак, което ще засегне предимно родените в първата декада. Най-трудните ви дни за месеца може да се окажат 27-28-и. Не правете първа крачка към никого и нищо. На 30-31-ви ще имате и ще получите каквото искате. Днес денят е с пречистваща и разчистваща пътя ни енергетика. Някои неща ще стават по доста болезнен начин. Предстоят раздели и приключване на връзки. Приключете и имотни делби. Стремежът е към хармония. Вечерта не позволявайте на трети лица да се вклиняват в личните ви дела, намерения и отношения. Очертават се разправии, ако всеки не си знае мястото, правата и задълженията. Внимателно наблюдавайте и реагирайте на събитията, които ще се случват, за да не задълбочите конфликти и да не предизвикате такива. На 29-30-и вървите към изневери, но някой може да срещне и отдавна търсената любов. В този период може да направите бебето или да усетите и разберете, че вече е на път. В живота ви настъпват качествени промени. Подпишете нови договори. Днес денят е благоприятен за подсигуряване на гърба и бъдещето ви с нова имотна придобивка. Капарирайте жилище или бъдещия си офис. Може да се спазарите по цени на стоки и услуги и да подкрепите инициативите на децата. Всичко предприето ще носи късмет и ползи. Вечерта е заредена с прекалени емоции. Някъде чашата ще прелее. Внимавайте с алкохола и стимулантите. Очертава се труден уикенд с тенденция към конфликти у дома и прекратяване на отношения. Неблагоприятно за сключване на брак. Здравето е нестабилно, не вдигайте тежко. На 28-и ситуацията при вас се прояснява и до четвъртък взимате правилните решения. На 29-и не бързайте да се обвързвате с нова любов, ако не сте приключили със старата. От 1-ви предстоят генерални промени. Днес и утре Луната ще ви гледа в пречупващ аспект от знака на Везните. Може да развалите договори и годежи и да влезете в разправии с роднини. Добре е в този ден да помислите за собствено жилище, за отделяне от родителите или децата. Вечерта ще е конфликтна и рискова за родените около 5 януари. От една накриво казана дума ще пламнат свещени войни. Щадете се. Очертава се благодатен съботен ден, а в неделя проблемите на другите ще помогнат да решите своите. На 28-29-и ще се поизпотите, ще срещате съпротива и агресия и трудно ще се разберете с роднини по имотни въпроси. Вървите към изневери и неприятни обрати в семейните дела. На 30-31-ви преодолявате всяка бариера и подписвате изгодни договори. Идват покани, пари и придобивки. Знайте, че днес всичко предприето ще има успех. Включете се в брокерски инициативи. Помогнете на приятел да намери търсеното място и стартирайте съвместна инициатива на нов терен. Ден за окопаване и стабилизиране на позициите ви в работата и в живота. Подпишете нов договор, организирайте съвместни изяви и пътувания. Ще се радвате на подкрепа. Срещате бъдещи партньори и спонсори. Имате няколко варианта. Предложеното на 27-и ще съдържа уловки и измамни положения. На 28-и интуицията ви ще работи на пълен капацитет. На 29-и може да срещнете любовта на неочаквано място и в момент, когато мислите повече за работа. На 30-31-ви сте в неблагоприятна юридическа позиция. Ще служите на другите, а на вас няма кой да услужи. 1-ви ще ви донесе пари и пълномощия. От друга страна днешният ден е благоприятен за внедряване на ново място и на нов терен. Някой влиза във владение на собственост или се урежда с наследствена придобивка. Може да намерите обекта или помещението, където да развивате бъдещата си дейност. Ден на слънцето, в който е възможно духовно прозрение за бъдещето. Подходящо време и за засаждане на есенните култури.", "date": "2019.10.25", "title": "Седмичен хороскоп за 26 октомври – 1 ноември"}
{"url": "https://www.monitor.bg:443/bg/a/view/nestinari-zapaliha-fermata-178986", "text": "Страстите във „Фермата“ все повече се нажежават, а най-смелите звезди в шоуто буквално скачат в огъня. Една от участничките екстремно прелетя над пламтяща жарава, рискувайки да падне в нея. Стопаните трябваше да се превърнат в нестинари и така да се докоснат до един от най-интересните български обичаи. За да им дадат кураж, първи във въглените нагазиха професионалните танцьори Десислава и Георги. Докато жената подскачаше по жарта, изпаднала в транс, мъжът изненадващо грабна една от участничките във „Фермата“ - младата Велислава. Изплашена, блондинката го сграбчи и се сгуши като малко дете в прегръдките му. Ужасът, че Георги всеки момент може да я изпусне върху тлеещия ад, беше изписан върху лицето й. Страхът й изчезна едва когато стъпи на безопасно разстояние от жарта. Екстремното преживяване предизвика катарзис в останалите участници, които се борят за голямата награда от 100 000 лв. „Беше невероятно! Десислава ходеше по въглените все едно аз си цъкам по плажа с джапанките и ми е топло от пясъка!“, не скри възхищението си мачото на „Фермата“ Краси Джунов. Нестиранските танци отприщиха силна емоция и във военния Станислав Борисов. „Тази вечер ще мога да си легна по-спокоен, че съм изпълнил още една мечта в моя живот – да гледам този обичай“, коментира той. Седнали около жаравата с фермерите, Десислава и Георги им разказаха за корените на нестинарството. „След като България е превзета от Византийската империя, в село Българи църквата пламва. Иконите започват да „викат“. Възрастна жена влиза, за да спаси каквото може и дълго не излиза от горящата постройка. Точно когато всички са я отписали, тя като по чудо се появява с иконата на Свети Константин и Елена на ръце. От този момент, по стар стил на 1 и 2 юни, се прави нестинарски обред“, обясни Десислава.", "date": "2019.10.25", "title": "Нестинари запалиха „Фермата“ "}
{"url": "https://www.monitor.bg:443/bg/a/view/13-vlaka-shte-prestojat-chas-na-gari-zaradi-smjanata-na-vremeto-178968", "text": "Предстоящата смяна на часовото време, в нощта срещу неделя, ще наложи промени в пътуването на 13 влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен Графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04:00 ч. и да изчакат 60 минути. По този начин не се нарушава Графикът за движение на влаковете и се избягва по-ранно от обявеното им преминаване през съответните гари. Преминаването от лятно към зимно часово време тази година ще засегне следните влакове с изчакване в най-близката жп гара, които са: - Международният бърз влак № 492 от Истанбул за София ще престои в гара Свиленград; - Бързият влак № 2626 от Варна за София (през Горна Оряховица) ще престои в гара Карлуково; - Бързият влак № 2627 от София за Варна (през Горна Оряховица) ще престои в гара Дралфа; - Бързият влак № 3636 от Варна за София (през Карлово) ще престои в гара Клисура; - Бързият влак № 3637 от София за Варна (през Карлово) ще престои в гара Желю войвода; - Бързият влак № 8626 от Бургас за София (през Пловдив) ще престои в гара Белово; - Бързият влак № 8627 от София за Бургас (през Пловдив) ще престои в гара Коньово; - Бързият влак № 8636 от Варна за Пловдив ще престои в гара Черна гора; - Бързият влак № 8637 от Пловдив за Варна ще престои в гара Търнак; - Бързият влак № 9647 от София за Силистра ще престои в гара Самуил; - Пътническият влак № 16101 от Септември за Добринище ще престои в гара Велинград; - Пътническият влак № 30151 от Карнобат за Варна ще престои в гара Лозарево; - Крайградският пътнически влак № 20200 от Мездра за София ще престои в гара Лакатник. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 влака ще престоят час на гари заради смяната на времето"}
{"url": "https://www.monitor.bg:443/bg/a/view/ben-aflek-si-tyrsi-gadje-v-internet-178927", "text": "Актьорът Бен Афлек си търси нова спътница в живота не как да е, а чрез мобилно приложение за запознанства. Близък до звездата от „Батман срещу Супермен“ съобщи, че той не иска да започва връзка със знаменитост, след тежкия развод с актрисата Дженифър Гарнър. Да, има деца и много работа, но е готов отново да се влюби”, заяви анонимният източник. Преди няколко седмици папараци щракнаха Афлек в компанията на млада брюнетка в елитен район на Лос Анджелис. И двамата бяха в добро настроение – никой не погледна телефона си”, писаха тогава медиите.", "date": "2019.10.25", "title": "Бен Афлек си търси гадже в интернет"}
{"url": "https://www.monitor.bg:443/bg/a/view/geshev-prokuraturata-shte-se-otvori-kym-problemite-na-horata-obzor-178967", "text": "„Надявам се прокуратурата да се отвори към проблемите и болките на хората, да е по-активна в промяна на чувството за несправедливост, което има в българското общество“. Това заяви пред БНТ Иван Гешев, след като Висшия съдебен съвет го избра с 20 гласа „за“ за нов главен прокурор на страната. Магистратът посочи, че все още е рано да говори за бъдещето, тъй като все още процедурата не е приключила и предстои президентът да подпише указа за назначаването му. Въпреки това, Гешев допълни, че пред държавното обвинение предстои много работа. „Голяма част от ангажиментите, които смятам да изпълня, стратегическите цели, мерките, са посочени в концепцията ми. Има още нерешени проблеми. Факт е, че поети от България към момента на присъединяването ни към ЕС, са изпълнени, но има още много работа“, заяви още Гешев. Той обясни, че част от бъдещите действия включват и фактори от нормативен характер, чрез които да бъде олекотен сегашния доста формалистичен досъдебен процес. „В България съществуват стандарти за доказване, които са много по-високи от която и да е страна от ЕС. Имаме проблеми относно материалното право в Наказателния кодекс. Има проблеми, които касаят чисто в организационен план работата на прокуратурата\", добави той. Междувременно изборът на ВСС бе подкрепен от видни юристи. Пред „Правен свят“ академик Георги Марков заяви, че се надява изборът на Гешев да издигне авторитета на прокуратурата спрямо другите институции. да е меродавен и да всява страхопочитание. В САЩ, както знаете, министърът на правосъдието е главен прокурор. В най-голямата демокрация на света. Защото виждам тези, които стоят на \"Орлов мост\" и пречат на движението и се правят на демократи, забравят какво е в САЩ – тяхната любима държава. Подкрепям Иван Гешев, защото е професионалист и си върши работата. Надявам се, че така ще продължи и занапред“ допълни още Марков. Пред изданието подкрепа изрази и проф. Огнян Герджиков, който заяви, че протестът срещу Гешев показва „ откровено политическо вмешателство в процедурата по избор на един от \"тримата първи\" в съдебната система“. „Тази безапелационна подкрепа, която той получи, освен от ВСС, но и това, че зад него застанаха единодушно прокурорите и следователите означава, че те го припознават като един достоен човек да оглави прокуратурата. Това за мен е много сериозен аргумент“, категоричен е бившият съветник на президента. \"След вчерашния изпит пред Висшия съдебен съвет Повечето вероятно се срамуват от себе си, заради незаслужените обиди, с които се нахвърлиха срещу него. Гешев не се провали. Той се представи блестящо“, заяви пък пред БЛИЦ бившият главен прокурор проф. Никола Филчев. Темата коментира и премиерът, който подчерта, че изборът на Иван Гешев от ВСС е преминал през процедура, при която са спазени всички правила. „Правителството и аз не се месим в избора му, също така не се меся и в работата на президента, който предстои да реши дали да подпише указа за назначаването на новоизбрания главен прокурор\", коментира още министър-председатлят. Според конституцията президентът може да върне предложението на ВСС, но само веднъж. Ако ВСС прегласува кандидатурата, той е длъжен да подпише указа. Мандатът на сегашния главен прокурор Сотир Цацаров изтича в началото на януари. Премиерът повтори, че е стоял \"100 процента настрана\" от процедурата по избора на новия шеф на държавното обвинение и че ако зависело от него, щял да предложи партиен кандидат като Емил Радев. Преди два дни той спомена и правосъдния министър Данаил Кирилов. \"Обществото щеше ли да вярва на партиен кандидат? Е това не е ли лицемерие?\", запита риторично премиерът и припомни, че само преди десетина години на президента Георги Първанов. Според него тогава никой не е протестирал, защото медиите били \"тотално потъпкани\": Премиерът поздрави и служителите на МВР за професионализма им по време на двамата протеста – в подкрепа на Гешев и срещу избора му. \"Трябва да поздравя колегите. Разделението на протестиращите помогна да не се сбият и да не се окървави този ден, което щеше да е отвратително. Бяха взели прекалено много мерки, но си заслужаваше поради простата причина, че се търсеха провокации с тях. Върховенството на закона е да спазваш закона. Подаваш си заявление къде искаш да протестираш, ако е свободно, отиваш и протестираш. Ако не, отиваш на другото място...Когато има футболен мач или така заявени протести, партии, които могат да бият журналисти, винаги се гледа по-внимателно от полицията\", допълни той.", "date": "2019.10.25", "title": "Гешев: Прокуратурата ще се отвори към проблемите на хората (ОБЗОР)"}
{"url": "https://www.monitor.bg:443/bg/a/view/do-2-godini-trjabva-da-reshim-za-mondial-2030-178969", "text": "ФИФА обяви крайните срокове, касаещи провеждането на световните първенства след 11 години. Всички кандидатури трябва да са ясни до 2022 г., след което започват предварителните изслушвания и прегледът на документацията. Крайното решение на Световната футболна централа за домакин на форума ще е през 2024 г. Припомняме, че четири балкански страни - България, Румъния, Гърция и Сърбия - обявиха планове да издигнат обща кандидатура или за Евро 2028, или за Мондиал 2030. Преговорите между тях за кой форум да насочат усилията си все още текат. Още от сега обаче е ясно, че конкуренцията ще е убийствена. Останалите кандидатури до момента са на Аржентина, Уругвай и Парагвай (обща), Мароко, Алжир и Тунис (обща), Англия, Шотландия, Уелс, Северна Ирландия и Ирландия (обща), Испания и Португалия (обща), Южна Корея (могат да се включат Китай, Япония и Северна Корея), Египет (самостоятелна) и Камерун (самостоятелна). Следващият Мондиал е през 2022 година в Катар, а четири години по-късно първенството на планетата ще се състои в САЩ, Канада и Мексико.", "date": "2019.10.25", "title": "До 2 години трябва да решим за Мондиал 2030"}
{"url": "https://www.monitor.bg:443/bg/a/view/bnb-hvana-nad-500-falshivi-bylgarski-banknoti-za-3-meseca-178974", "text": "За периода юли – септември 2019 г. в Националния център за анализ на Българската народна банка (БНБ) бяха задържани общо 527 броя неистински български банкноти, циркулирали в паричното обращение. Спрямо второто тримесечие на 2019 г. те са с 297 броя повече, показва доклад за емисионно-касовата дейност на БНБ, публикуван днес. В общия брой на задържаните през третото тримесечие на 2019 г. неистински български банкноти най-голям е делът на тези с номинал 20 лв. (88.99%). След тях са тези от по 50 и 10 лв. с дял съответно 6.26% и 4.17%. От стотачките също има прихванати фалшификати – те са общо 3 броя. Задържани банкноти от 2 или 5 лв. няма. За периода юли – септември От тях 16 броя са от 2 лв., 17 броя от 1 лв. и 51 броя от 50 ст. БНБ е задържала и чуждестранна валута - 616 броя евро (от които 509 броя нециркулирали в паричното обращение), 98 броя щатски долари и 24 броя банкноти от други чуждестранни валути. От общия брой проверени за истинност и годност банкноти през периода юли – септември 2019 г. като Те са с 6.06% по-малко спрямо предходното тримесечие на 2019 г. За едногодишен период отделените негодни банкноти са 48.2 млн. броя, което е със 7.3 млн. броя (13.15%) по-малко за 1 година. Най-голям дял в общия брой на отделените негодни банкноти са отново двайсетачките (39.53%), следвани от банкнотите от 10 лв. (34.73%). Дяловете на банкнотите с номинали 2, 5 и 50 лв. са съответно 3.96%, 13.90% и 5.16%. Най-малък е делът на отделените стотачки – 2.72%. което е с 22.8 хил. броя (7.60%)  повече в сравнение с отделените през второто тримесечие. За едногодишен период отделените като негодни разменни монети са 1205.0 хил. броя, което е с 3.3 хил. броя повече спрямо година по-рано. В края на септември парите в обращение достигнаха 18 305.9 млн. лв. За едногодишен период те нарастват с 9.98%, или с 1661.0 млн. лв. Спрямо юни, ръстът е 5.44% или 944.3 млн. лв. Делът на банкнотите стойността на парите в обращение е 97.51%, като през третото тримесечие той се е увеличил с 0.07% спрямо края на юни 2019 г. Банкнотите в обращение са 485 млн. броя или 4.32% повече спрямо края на шестия месец. В края на септември 2019 г. общата стойност на намиращите се извън касите на БНБ банкноти с номинал 50 лв. е 7196.5 млн. лв., което е най-големият дял (40.33%) в структурата по стойност на банкнотите в обращение. С най-малък дял (0.22%) е стойността на банкнотите с номинал 2 лв. Банкнотата от 50 лв. е единствената в структурата по стойност на банкнотите в обращение, чийто дял нарасна (с 0.92%) спрямо края на второто тримесечие. За същия период дяловете на банкнотите от 2, 5, 10, 20 и 100 лв. намаляха съответно с 0.02%, 0.03%, 0.12%, 0.37% и 0.38%. Разменните монети в обращение са 2552.7 млн. броя или с 1.97% повече в сравнение с отчетеното в края на юни. С най-бърз темп нараства броят на монетите с номинал 2 лв. – с 33.55% на годишна база, което представлява увеличение с 14.9 млн. броя, като в края на септември 2019 г. в обращение са 59.5 млн. броя. Броят на монетите от 2 ст. нараства със 7.08%, или с 43.2 млн. При останалите номинали нарастването на годишна база е в границите от 3.68% за монетите от 50 ст. до 6.94% при монетите от 5 ст. Най-голям дял (29.27%) в общия брой на разменните монети в обращение в края на третото тримесечие на 2019 г. имат монетите от 1 ст., които към 30 септември извън касите на БНБ са 747.1 млн. броя. С най-малък дял (2.33%) е броят на монетите с номинал 2 лв. Спрямо края на юни 2019 г. в структурата по брой на разменните монети в обращение намаляха дяловете на монетите от 1 и 2 ст. и от 1 лв., съответно с 0.14%, 0.04% и 0.04%. За същия период дяловете на монетите от 5, 10, 20 и 50 ст. и от 2 лв. нараснаха съответно с 0.02%, 0.02%, 0.07%, 0.02% и 0.09%. През третото тримесечие на 2019 г. наблюдаваната от последните няколко години тенденция към растеж на общата стойност на разменните монети се запази, като основен принос за нарастването имат паричните знаци от 1 лв. и 2 лв. Спрямо края на предходното тримесечие в структурата по стойност на разменните монети в обращение с 0.79% нарасна делът на монетите от 2 лв. Намалението на дяловете на останалите номинали – 1, 2, 5, 10, 20 и 50 ст. и 1 лв., е съответно с 0.03%, 0.03%, 0.02%, 0.05%, 0.02%, 0.06% и 0.58%. В структурата по стойност на разменните монети в обращение за едногодишен период нарасна делът единствено на монетата от 2 лв. (с 4.33%). Намалението на дяловете на останалите номинали – 1, 2, 5, 10, 20 и 50 ст. и 1 лв., е съответно с 0.09%, 0.13%, 0.14%, 0.43%, 0.65%, 1.05% и 1.84%.", "date": "2019.10.25", "title": "БНБ хвана над 500 фалшиви български банкноти за 3 месеца"}
{"url": "https://www.monitor.bg:443/bg/a/view/zaradi-chumata-jadem-po-malko-kolbasi-178957", "text": "Заради дефицита на свинско месо, предизвикан от епидемията от АЧС в страната и поскъпването му, търсенето на колбаси и други месни изделия в последния месец е намаляло. Това съобщи за „Монитор“ председателят на Асоциацията на месопреработвателите Атанас Урджанов, но не уточни точно с колко е понижението. По думите му, намалението на покупките им засяга всички видове месни изделия, но е „Потребителите не са се насочили към по-евтините колбаси. Понижаването на търсенето се отнася за целия асортимент“, уточни той. Според него причината на увеличението на цените на колбасите е поскъпването с 40% от началото на годината на свинското месо, което основна суровина за производството им. „Голяма част от европейския износ отива в Китай, защото там са унищожили около една трета от свинете си, и в ЕС се чувства дефицит на суровината“, поясни Урджанов. Той прогнозира, че до края на годината не се очаква ново поскъпване. „От януари до момента цените на свинското месо са се качили с 55%“, каза по bTV Кирил Вътев, собственик на месопреработвателна фирма. „Говорим за цените, на които месопреработвателите си купуват суровините. Когато при нас цената се увеличи, в търговската мрежа се увеличава след месец и половина-два”, поясни той. Владимир Иванов, председател на Държавната комисия по стокови борси и тържища (ДКСБТ) отчете, че свинското месо е най-скъпо за последните 10 години. „От 5 август тръгна този процес. Започна една вариация на цената - тази вариация стигна до 10 лв. Сви се много ценовата ножица между търговията на едро и на дребно. Даже към момента имаме и нива на търговия на дребно по-ниски от това, което наблюдавате като цена на едро”, заяви той в ефира на bTV. Според данните, изнесени от ДКСБТ, поскъпване има и при колбасите, До края на 2019 г. не се очаква поредно поскъпване на свинското месо и респективно на изделията от него. През пролетта вероятно ще има нови скокове, смятат Иванов и Вътев.", "date": "2019.10.25", "title": "Заради чумата ядем по-малко колбаси"}
{"url": "https://www.monitor.bg:443/bg/a/view/bfs-plati-50-000-evro-za-metodikata-na-ajaks-178970", "text": "БФС е платил 50 000 евро, за да откупи методиката на работа на една от най-силните школи в света – тази на холандския гранд „Аякс“. Разкритието идва от вицепрезидента в оставка на централата Атанас Фурнаджиев, според когото обаче малцина клубове са проявили интерес към нея. Също така управникът разкри, че лично той е предложил кандидатурата на новия национален селекционер Георги Дерменджиев, който ще бъде представен официално на поста си в понеделник. \"Аз предложих Дерменджиев, той е лично моя кандидатура. Не виждам друг като него, който да се е надигравал с най-силните отбори в Европа през последните години - „Реал“ (Мадрид), „Арсенал“, „Пари Сен Жермен“, „Ливърпул“. Знаете ли, че преди две години Българския футболен съюз плати на „Аякс“ за методиката на клуба. Пратиха ни я и я направихме безплатна за всички членове на българския футбол. Струваше ни 50 000 евро. Уви, само 3% от клубовете у нас са влизали и са се запознали с нея. Само 3%! Това какво ви говори...Сигурен съм в този процент, защото през сървърите се вижда ясно кой е влизал в програмата\", добави Фурнаджиев. Босът на „Славия“ също така призова футболната централа и обществеността да не се поддава на натиск от малка група фенове. \"Най-голямата грешка беше това, което се случи с Боби, дано никога не се повтаря, сподели Стефанов пред Sportal.bg. - Да не се поддаваме на рекета на няколко уродливи фенове по трибуните. Всички грешим - някой повече, друг по-малко. България никога не е имало такъв авторитет като Боби Михйалов в международните среди. А някои хора, които нямат друго чувство освен да пият ракия и да псуват, сигурно и жените им ги бият, и си изкарват всичко по стадионите“, допълни колоритният бос, според когото следващият президент на БФС трябва да бъде бизнесмен. Очаква се скоро да стане ясна и датата на извънредния конгрес, на който ще се избере ново ръководство.", "date": "2019.10.25", "title": "БФС плати 50 000 евро за методиката на „Аякс“"}
{"url": "https://www.monitor.bg:443/bg/a/view/publikuvaha-zakonoproekta-za-dyrjavnija-budjet-na-za-2020-g-178971", "text": "Министерството на финансите публикува законопроект за държавния бюджет за 2020 г.  Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС, коментират от финансовото министерство.  Заложен е балансиран бюджет остава непроменена в продължение на няколко поредни цикъла на подготовка на бюджета. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. От 1 януари 2020 г. минималната работна заплата ще бъде 610 лв., а от 1 януари 2021 г. на 650 лв., като размерът от 650 лв. ще се запази и през 2022 г. Заложена е през 2020 г. увеличение с 10% на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. – 610 лева. Максималният осигурителен доход за всички осигурени лица се запазва в размер на 3 000 лева. Основните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности – с 418,8 млн. лв.; изравнителната субсидия – с 13 млн. лв.; трансферите за зимно поддържане и снегопочистване – с 5 млн. лв.; целевата субсидия за капиталови разходи – с 20 млн. лева. С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община. Приоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика. Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2021 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. ", "date": "2019.10.25", "title": "Бюджет 2020: По-високи заплати и същите данъци "}
{"url": "https://www.monitor.bg:443/bg/a/view/50-fakta-za-zodiite-koito-ne-znaete-178973", "text": "Ако се интересувате от Зодиака и обичате да следите прогнозите за своята зодия, то предлагаме ви да научите тези любопитни 50 факта за зодиакалните знаци, за които може би не сте чували.", "date": "2019.10.25", "title": "50 факта за зодиите, които не знаете"}
{"url": "https://www.monitor.bg:443/bg/a/view/izmamnichka-napisa-biografija-na-kari-fishyr-178981", "text": "Семейството на покойната актриса Кари Фишър издаде, че писателката Шийла Уелър се готви да продаде книга, която измамно продава като биография на екранната принцеса Лея от \"Междузвездни войни\". Томчето е озаглавено „Кари Фишър: Живот на ръба“ и трябва да излезе на пазара 12 ноември. За нея не е искано съгласие от страна на роднините на звездата. За всички фенове и приятели на Кари, смятам, че е нужно да се знае тази информация преди някой да реши да си закупи книгата. Уелър ще направи всичко нужно, за да я продаде. Аз не съм я чел. Но единствените книги за Кари Фишър, които си заслужава да прочетете, са тези, които тя самата е написала. Тя по перфектен начин ни е казала всичко, което имаме нужда да знаем“, гласи коментара на Брайън Лурд – един от шефовете в агенцията CAA, който е баща на дъщерята на Кари Фишър.", "date": "2019.10.25", "title": "Измамничка написа биография на Кари Фишър"}
{"url": "https://www.monitor.bg:443/bg/a/view/severna-makedonija-shte-izchaka-upotrebata-na-novoto-si-ime-178984", "text": "Президентът на Северна Македония Стево Пендаровски каза, че употребата на новото име на страната ще изчака, докато започнат преговорите с ЕС, предаде македонският портал Плус инфо. Президентът Пендаровски обяснява, че това, което ще остане на изчакване, докато започнат преговорите с ЕС за присъединяване, е част от Преспанското споразумение, която се отнася до вътрешната или външната комуникация и употребата на новото име на страната. Той добавя обаче, че след няколко месеца Северна Македония ще стане член на НАТО благодарение на постигането на Преспанското споразумение. \"Преспанското споразумение беше главна причина държавите членки на НАТО да одобрят приемането ни за член. Ако не през ноември или декември, то със сигурност през първите четири месеца на 2020 г. ще станем пълноправна членка на алианса и това е пряк резултат от Преспанското споразумение\", каза Пендаровски в интервю за гръцката телевизия Алфа. Коментирайки решението на европейските лидери за отлагане на началото на преговорите със Северна Македония и Албания, Пендаровски каза, че това е било истински шок за всички, не само за него и за гражданите, а и за целия политически елит на страната. Той добави, че всички политически лидери, както от редовете на управляващите, така и от опозицията, са съгласни, че Северна Македония е изпълнила всичко, което бе искано от нея, а ЕС изведнъж каза, че страната не е готова /да получи начало на присъединителни преговори/.", "date": "2019.10.25", "title": "Северна Македония ще изчака употребата на новото си име "}
{"url": "https://www.monitor.bg:443/bg/a/view/i-emilija-aut-ot-rojdenija-den-na-planeta-tv-178978", "text": "Емилия е втората голяма звезда в поп-фолк средите, която няма да се включи в големия концерт на телевизия Планета. Две седмици, след като стана ясно, че Фики Стораро ще пропусне шоуто, изпълнителката на „Само тебе искам“ обяви, че няма да излезе на сцената в зала „Колодрум“ на заветната дата 3 декември. Причината за отсъствието й от празника пък е решението й да даде приоритет на други свои професионални проекти. „Вече се чувствам достатъчно зряла,за да преценявам сама,кое е полезно за бъдещето ми.С Митко и Мария Димитрови сме в прекрасни отношения и продължаваме да работим заедно“, обясни Емилия в социалните мрежи, като тушира спекулациите, че подобно на други свои колеги – като Камелия, Нелина и Константин, ще се оттегли от продуцентската компания. Сред потвърдените имена за концерта в Пловдив са Преслава, Галена, Анелия, Емануела, Ивана, Глория и дебютантните в жанра Радко Петков, Ивета Костова, Даниела Пирянкова, Ариа и Малката.", "date": "2019.10.25", "title": "И Емилия аут от рождения ден на Планета ТВ"}
{"url": "https://www.monitor.bg:443/bg/a/view/ogranichenija-na-dvijenieto-zaradi-izborite-v-sofija-178976", "text": "Във връзка с провеждането на изборите за общински съветници и кметове на 27 октомври ще се въведат промени в организацията на движение, съобщиха от Столичната община. От 18 часа на 27 октомври до приключване на транспортирането и предаването на изборните материали ще се забрани престоят и паркирането на пътни превозни средства по булевард \"Асен Йорданов\", между Площада на авиацията и булевард \"Шипченски проход\". От 20 часа в района на зала „Арена Армеец“, където ще се носят чувалите, пък ще се ограничи изцяло и движението на автомобили.", "date": "2019.10.25", "title": "Ограничения на движението заради изборите в София"}
{"url": "https://www.monitor.bg:443/bg/a/view/skorostnijat-pyt-ot-ruse-shte-zaobikalja-veliko-tyrnovo-karta-178975", "text": "Високоскоростният път от Русе ще преминава край западния вход на Велико Търново – на по-малко от три километра от Старата столица. Това става ясно от инвестиционния проект за стратегическия за цяла Северна България инфраструктурен обект, който постъпи в Община Велико Търново. В документацията е представено проектното трасе на територията на общината, предадоха от пресцентъра на местната администрация. От ситуационния план става ясно, че магистралният път ще пресече настоящото първокласно шосе преди село Момин сбор, където е предвиден голям пътен възел. По скоростното трасе за Русе ще се излиза и директно на автомагистрала „Хемус“, чиято връзка ще е на около 10 минути с автомобил северозападно от Велико Търново. Пътен възел е предвиден и в района на Дебелец, откъдето ще се осъществи връзка с шосето към Прохода на Републиката. Ситуационният план потвърждава както приоритетното значение на двата големи инфраструктурни проект за правителството, така и превръщането на Велико Търново и територията на общината в пресечна точка на два европейски коридора. В момента тече едномесечен срок за представяне на възражения по инвестиционния проект за пътя „Русе – Велико Търново“, в ход е и процедура по съгласуване с експлоатационните дружества и заинтересованите институции, съгласно разпоредбите на ЗУТ. Предстои утвърждаване на трасето в Комисията за земеделски земи /КЗЗ/ към Министерство на земеделието, храните и горите /МЗХГ/. Договорът за Издирване на археологически обекти ще бъде подписан началото на месец ноември 2019 г. За построяването на АМ „Хемус“ до Старата столица е осигурено гарантирано финансиране. В края на миналата година правителството на Бойко Борисов осигури целия необходим бюджет от 1,35 милиарда лева. Поставените срокове за строителство на всичките 134 километра са до началото на 2023 година.", "date": "2019.10.25", "title": "Скоростният път от Русе ще заобикаля Велико Търново (КАРТА)"}
{"url": "https://www.monitor.bg:443/bg/a/view/zlatka-i-djizysa-sybirat-pari-za-bebeto-v-instagram-178977", "text": "Новоизлюпената майка Златка Райкова и любимият й Благой Георгиев-Джизъса упорито се опитват да раздуят семейния си бюджет. Звездната двойка се е фокусирала върху събирането на допълнителни средства за отглеждането на рожбата си Благо-младши като влизат в ролята на инфлуенсъри. Златка, която постепенно се завръща в отбора на блондинките, рекламира колани. Аз започнах още първите дни. Коланът не само спомага за намаляване на корема, а и на проблемните зони като талия и паласки.“, пише в социалните мрежи тя. Джизъса пък промотира бебешки колички. Напоследък бившият футболист се занимава предимно с рекламирането на дрехи, някои от които са от бранда на половинката му. Припомняме, че  . Малко след това плеймейтката преквалифицирала се в дизайнер призна, че не спира да рони сълзи по първородния си син.", "date": "2019.10.25", "title": "Златка и Джизъса събират пари за бебето в Инстаграм"}
{"url": "https://www.monitor.bg:443/bg/a/view/slaven-avstriec-otkriva-ski-sezona-v-bansko-na-14-dekemvri-178955", "text": "Традицията най-големите скиори за всички времена да откриват сезоните в Банско продължава. Австриецът Марио Мат, който е олимпийски и трикратен световен шампион, официално ще даде старт на 17-ата зимна кампания в курорт №1 на 14 декември. 40-годишният виртуоз в техничните дисциплини се завръща на Бъндеришка поляна, където по време на своята знаменита и забележително дълга кариера спечели една от най-специалните си победи за Световната купа. На 27 февруари 2011 г. Супер Марио, както и до днес е известен бъдещият ВИП гост на Банско, триумфира в слалома на писта „Алберто Томба“, след като не беше стъпвал на първото място цели 2 години. За успеха си той получи като подарък апартамент в 5-звездния „Пирин Голф & Кънтри Клуб“. Фактически Мат не е идвал тук от 2012-а, когато обаче бе дисквалифициран в слалома за Световната купа. Какво още трябва да знаем за него? Роден в Алпите – в Цамс, Тирол, Марио като всички австрийци израства на ски. Той дебютира за Световната купа на 21 декември 1999 г., когато е на 20, а прекратява активна състезателна дейност на 12 март 2015-а – на 35. За маратонските си 17 сезона на пистите Мат постига 15 победи (14 на слалом и 1 на суперкомбинация) и 42 пъти се качва на подиума. Името му ще остане в историята като втория най-възрастен скиор, извоювал олимпийско злато (на слалом в Сочи 2014), след шведа Андре Мирер. Той е и най-старият, който е печелил слалом за Световната купа. Освен това Супер Марио има третия най-дълъг интервал от време между първата и последната си победа (13 години, 10 месеца и 22 дни) след великия Ингемар Стенмарк и Дидие Кюш. Интересна подробност е и това, че по-малкият му брат – 26-годишният Михаел Мат, също е скиор. По ирония на съдбата и той като батко си дебютира за Световната купа на 20 и досега е записал 1 победа и 7 подиума.", "date": "2019.10.25", "title": "Славен австриец открива ски сезона в Банско на 14 декември"}
{"url": "https://www.monitor.bg:443/bg/a/view/djef-bezos-svalja-koronata-na-naj-bogatija-chovek-v-sveta-178965", "text": "Шефът на Amazon Джеф Безос може да изгуби лидерската си позиция като най-богатия човек на света. Мястото му ще бъде взето от създателя на Microsoft Бил Гейтс. Възможно е първото място „да се изплъзне от ръцете“ на Безос заради спада в акциите на Amazon. Причината е по-ниската печалба, отчетена през третото тримесечие на годината, пише Business Insider. За периода тя е 70 млрд. долара, което е с 24% повече спрямо година по-рано и надвишава очакваните от анализаторите 68.8 млрд. долара. Въпреки това, компанията има пропуснати приходи. Към момента или преди началото на пазарния ден днес, цената на акциите на гиганта е 1 671.56 долара. Когато обаче класацията на Bloomberg за най-големите милиардери в света бъде обновена след края на пазарния ден в Ню Йорк в петък, създателят на Amazon може и да не е пръв. Безос притежава 57 657 362 акции на Amazon, показват скорошни данни на американския регулатор (Securities and Exchange Comission). За момента общата им стойност се равнява на близо 96 млрд. долара. Малко преди спада на акциите в четвъртък, стойността на притежаваните от Безос акции беше близо 102 млрд. долара. Това означава, че стойността на активите на американеца е паднала с около 6 млрд. долара на 105 млрд. долара. Последицата е това, че ако спада продължи и в петък, и ако нищо драстично не се случи на акциите на Microsoft, Безос ще загуби короната си като я даде на Бил Гейтс. Нетната стойност на неговото имущество е 107 млрд. долара, показва класацията на Bloomberg. Безос е лидер в списъка от октомври 2017 г., когато неговата нетна стойност надмина тази на Гейтс.", "date": "2019.10.25", "title": "Джеф Безос сваля короната на най-богатия човек в света "}
{"url": "https://www.monitor.bg:443/bg/a/view/bez-drami-v-ludogorec-sled-pyrvata-evrozaguba-178959", "text": "„Лудогорец“ записа първа загуба в груповата фаза на Лига Европа, отстъпвайки с 0:1 на „Еспаньол“. Гостите от Испания успяха да вкарат в 13-ата минута след груба грешка на Рафаел Форстър и с успеха поведоха в класирането със 7 точки. „Лудогорец“ е втори с 6 точки, а на 2 след него е „Ференцварош“, който успя да вземе ценна победа с 1:0 като гост на ЦСКА (Москва) и се върна в битката за класиране напред. Въпреки поражението обаче всички в лагера на българския шампион демонстрираха спокойствие и увериха, че няма да се правят драми. \"Движението ни беше по-бавно от нормалното, коментира треньорът Станислав Генчев. - На почивката коригирахме позициите, за да изнасяме по-бързо топката. Тогава стояхме вече по-добре и ни се получаваха нещата. В същия тон бе и коментарът на изпълнителния директор Ангел Петричев, който по традиция използва личния си профил във Фейсбук. „Това е нашият дом, а в един дом винаги има и хубави, и трудни мигове. Но ние продължаваме да вярваме, че най-доброто предстои. Битката по всички фронтове продължава с пълна сила\", написа Петричев. В лагера на „Еспаньол“ пък признаха, че са приложили тактически капан, за да спечелят мача. Треньорът на каталунците Пабло Мачин разкри, че неговите помощници са разузнали перфектно българския отбор и това е било в основата на успеха. \"Имаме много добри анализатори, които си вършат отлично работата и заедно подбрахме най-добрата тактика за конкретния двубой. През втората част просто се защитавахме и се опитахме да не допуснем гол“, допълни Пабло Мачин.", "date": "2019.10.25", "title": "Без драми в „Лудогорец“ след първата еврозагуба"}
{"url": "https://www.monitor.bg:443/bg/a/view/prodajbite-na-naj-golemija-pivovar-namaleli-178961", "text": "AB Inbev, най-големият пивовар в света и производител Budweiser и Corona, съобщи за значително понижаване на продадените количества бира през третото тримесечие заради по-слабото търсене и временното прекъсване на доставките в Китай, предаде АП. От AB Inbev уточняват, че обемът на продажбите се е свил с 0,9%. Общите приходи все пак са нараснали с 2,7% до 13,2 млрд. долара, тъй като концернът е успял да увеличи доходността на някои продукти. Компанията е отчела, че потребителите търсят по изтънчени продукти - тенденция, която е оказала отрицателно влияние върху някои от водещите й марки през последните години. Докато се опитва да разработи по-висококачествени бири за по-богати клиенти, компанията също така се съсредоточава върху по-евтини продукти в развиващите се страни. Продажбите в Латинска Америка са били особено добри, отбелязва АП.", "date": "2019.10.25", "title": "Продажбите на най-големия пивовар намалели"}
{"url": "https://www.monitor.bg:443/bg/a/view/otlagat-lord-of-the-rings-in-concert-za-2020-a-178935", "text": "От продукцията на Lord of The Rings In Concert обявяват нова дата за гостуването си в София - 24 април, съобщиха българските организатори на шоуто. Мястото на събитието остава същото - зала \"Арена Армеец\". Причините за отлагането са технически и логистични и възпрепятстват навременното идване на международния екип в средата на ноември. Всички, купили билети до момента, могат да ги запазят, тъй като те ще важат без  презаверка. Те ще получат и допълнителен комплимент от създателите на шоуто - възможност да спечелят плакат с автограф лично от Хауърд Шор или реплика на The One Ring.", "date": "2019.10.25", "title": "Отлагат Lord of The Rings In Concert за 2020-а"}
{"url": "https://www.monitor.bg:443/bg/a/view/svinevydstvoto-vyv-filipinite-gubi-20-mln-mesechno-ot-chumata-178960", "text": "Филипинското свиневъдство губи по близо 20 млн. долара месечно заради африканската чума по свинете, съобщиха представители на министерството на селското стопанство след новината, че вирусът е бил открит и в някои обработени продукти от свинско, предаде Ройтерс. Болестта е изключително заразна и се разпространява бързо във Филипините, които се нареждат на 10-о място по потребление на свинско в света. Това е причина за поскъпването на останалите меса и най-вече на птичето. Загубите под формата на пропуснати възможности за свиневъдството възлизат на около 1 милиард песо (19,5 милиона) месечно, каза Ноел Рейес, говорител на министерството на селското стопанство. Правителството обяви първия случай на африканска чума по свинете в страната през септември. Оттогава над 60 000 прасета или умряха от болестта или бяха унищожени. Това е под 1% от отглежданите в страната прасета, наброяващи 12,7 млн. през юли. Пакети с обработени свински продукти са били конфискувани неотдавна от местен турист, предимно домашни, но и някои промишлено производство. Те са се оказали заразени с вируса, посочва министерството в съобщение. Сред заразените продукти е имало наденици и обработено месо.", "date": "2019.10.25", "title": "Свиневъдството във Филипините губи $20 млн. месечно от чумата"}
{"url": "https://www.monitor.bg:443/bg/a/view/gdbop-razsledva-sajt-mente-s-falshivi-novini-ot-mz-178962", "text": "Главна дирекция „Борба с организираната престъпност“ разследва сайт-менте, който пробутва с фалшиви новини чудодейно лекарства за лечение на високо кръвно налягане, като се позовава, че то е препоръчано от Министерството на здравеопазването. Ведомството негови истински и мними представители системно биват намесвани във фалшиви новини с цел реклама на лекарства и хранителни добавки, за които се твърди, че лекуват всевъзможни болести или предпазват от заболявания. В последната реклама обаче е намесена и БНТ. Интервюто за въпросното лекарството е публикувано на страница с логото на телевизията. Министерството на здравеопазването е подало сигнал до ГПБОП и до комисаря на „Компютърни престъпления“ в дирекцията Явор Колев, в който обяснява, че във въпросната реклама е замесено умишлено името на заместник-министърът на здравеопазването Светлана Йорданова. “МЗ информира всички български граждани, че министерството по никакъв начин не промотира, нито пък продава лекарствени продукти и хранителни добавки чрез интернет сайтове, както и че министерството не създава лекарства, нито пък притежава аптеки (в това число и аптеки за онлайн търговия), се казва в съобщение на Министерстото на здравеопазването. - Такива сайтове са с невярна информация и правят внушения, които са опасни за потребителите, а могат да бъдат и опасни за тяхното здраве“, казаха от здравното ведомство.От там призоваха хората, които са попаднали на фалшив сайт на институцията, на сайтове за онлайн продажба на добавки и лекарства, спекулиращи с институцията Министерство на здравеопазването, да подаде сигнал на www.delovodstvo@mh.government.bgили да се обърне към компетентните органи. Междувременно, проверка на „Монитор“ установи, че в некоректна реклама на препарат за отслабване, която върви във Фейсбук е замесен и един от най-авторитетните здравни сайтове – Puls.bg , който се списва от лекари. Въпросният цяр е обозначен като текст в сайта, но при кликване върху адреса и статията се отваря друга страница на фалшив здравен институт, в който широко се рекламира илачът. Според запознати с проблема, чрез фалшиви и подправени Е-страници, обикновено, се рекламират цярове от Русия.", "date": "2019.10.25", "title": "Сайт-менте предлага илачи от името на МЗ"}
{"url": "https://www.monitor.bg:443/bg/a/view/borisov-v-gerb-se-uchim-ot-greshkite-iskame-proshka-i-podkrepa-video-178964", "text": "„В ГЕРБ винаги сме се учили от грешките, взехме си поука и от последните. Затова днес отново заставаме пред Вас, за да поискаме вашата прошка и подкрепа“. Това обяви премиерът и лидер на ГЕРБ Бойко Борисов във видеообръщение във Фейсбук в последния ден от предизборната компания. „Искам да благодаря на всички за труда и енергията, които положихте в тази нелека надпревара. Благодаря за заряда, с който работихте във всяко едно село, квартал и град. И този път ние от ГЕРБ бяхме сред хората. Стиснахме ръцете им и чухме критиките им - лично очи в очи. Поздравявам и колегите от смесените региони, където се водеше най-тежката предизборна надпревара. Благодаря Ви, че не отстъпихте от принципите и позициите си“, заявява Борисов и допълни, че партия ГЕРБ я има, за да правим живота на хората по-добър. „Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така“, каза още Борисов.", "date": "2019.10.25", "title": "Борисов: В ГЕРБ се учим от грешките, искаме прошка и подкрепа (ВИДЕО)"}
{"url": "https://www.monitor.bg:443/bg/a/view/zashto-agentite-ot-ds-ne-obichat-deljan-peevski-178972", "text": "В седмицата преди Хелоуин агентите на ДС наизвадиха костюмите си и започнаха да ги мерят пред огледалото. В петък на 25 октомври Оги Стефанов се събуди по обедно време с адски тежък махмурлук. Томовачката ракия му беше дошла множко. Разтърка сънено очи, протегна се и се шльопна пред клавиатурата. Изпадал и друг в това състояние, той знаеше, че клин клин избива. Тежи ли ти главата, трябва да отлееш излишното и ще ти олекне. Седна пред компютъра Агент Академик, но забрави кой е и за какво се бори. Само един образ изникна в съзнанието му – на Началника. Цветан Василев ми заръча да напишем нещо срещу Делян Пеевски, ама какво беше – почеса се по шкембето Оги Стефанов. Като всеки агент на ДС – и Академик знаеше, че не е важно какво пише в доносите, а трябва да се отчита дейност. Колкото повече, толкова повече – каза си агент Академик и изръмжа като Мечо Пух, защото му се прияде сръбски медец. Сръбският мед, да знаете драги българи, е по-благ от онзи, който Лаком Мечо вадеше от кошера на бившия си съдружник по сайт, вече покойник. Свойство на агентите с корпулентен мечешки търбух е винаги да си намират специален кошер, в който да топят лапи чак до лакти. Едни пчелички жужаха нещо по някое време, че Лаком Мечо им бил изял меда. Оги Стефанов премина край тях като „Торнадо“, взе своето и ги забрави. Правят-струват, агентите от ДС не забравят съвременната си мисия – да злословят срещу депутата и издател на „Телеграф медиа“ Делян Пеевски. Гледаш Агент Академик (Огнян Стефанов), сещаш се за Агент Сашо (Илиян Василев). Един дол дренки са. Все Пеевски им е крив за нещо. Дали на тях, дали на Началника Цецо – все тая. Агент от класа, Академик е обучен да влиза в образи. Извади си Оги журналистическите карти от чекмеджето и се зачуди кой да е днес. Д-р Димитър Попкутуев ще съм, реши той. Зае библейска поза и се приготви да сътвори текста с препратки към ада. Имаше си цяла папка в компютъра с картинки, с които да илюстрира желания текст. Началникът Цецо ги обича тези неща. Бяха го изографисали даже като ктитор и епитроп в манастира в Гигинци. Тъкмо да се разпише като Попкутуев, в главата на Оги изплуваха десетте божи заповеди. „Не лъжи, не кради“ и останалите. Хич не му се върза това с идеята. Сети се за голямото крадене в КТБ и за Началника Цецо и взе, че зацикли. „Днес ще съм Борис Петков“, примири се той. Наплюнчи клавиатурата, за да му се плъзгат пръстите по-гениално и изсипа излишното от главата си в един файл. Малко Уикипедия, много жлъч, опасно количество лудост – Агент Академик съчини текст, който не прочете финално. Оказа се, че е написал такива глупости, че чак той не можа да се познае. То не бяха бабини черги, никнещи като гъби заводи, погачи за здраве, емиграция по биологични причини, та дори и виртуозни свирки – по далечни спомени на доктор Попкутуев. След това Агент Академик чаршафоса падението си в жабешкия си сайт „Фрогнюз“ и се запъти към аптечката, за да си изпие хапчетата. Трябваше да го направи преди да почне да пише, но напоследък забравя доста неща. Губи му се, например, кой окраде КТБ и къде се крие сега, за да не понесе отговорност за рухналата пирамида. И други неща му се губят. Не забравя обаче да даде инструкции на журналистчетата, които квакат заедно с него. Иначе им има доверие и не ги кастри даже за фрапиращи грешки. Човешко е да се греши. Той например греши гениално. И пише гениално. А доносите му са баш най-гениални. Точно като едно време. На Хелоуин Агент Академик ще се маскира по стара традиция като журналист. Ще е Оги Стефанов, Борис Петков и д-р Димитър Попкутуев. А сега е време наистина и четиримата да си изпият хапчетата. По-добре късно, отколкото никога.", "date": "2019.10.25", "title": "Защо агентите от ДС не обичат Делян Пеевски"}
{"url": "https://www.monitor.bg:443/bg/a/view/ruski-vojnik-zastrelja-osem-svoi-kolegi-v-sibir-178966", "text": "Военнослужещ в ремонтно-техническа база в руския Забайкалски край е застрелял днес осeм свои колеги и е ранил двама, съобщи министерството на отбраната в Москва, предададоха агенциите. По предварителни данни действията на нападателя, който е задържан, вероятно са следствие от \"нервен срив\" по лични причини и нямат връзка с \"отбиването на военната служба\", се казва още в съобщението.  Комисия на министерството, начело със заместник-министър, е отлетяла до мястото на произшествието в Читинската област на Забайкалския край в Сибир. Води се следствие за установяване на всички обстоятелства около случилото се.", "date": "2019.10.25", "title": "Руски войник застреля осeм свои колеги в Сибир "}
{"url": "https://www.monitor.bg:443/bg/a/view/biljana-dudova-i-oshte-11-nashi-borci-trygvat-za-svetovnoto-do-23-g-178953", "text": "Трикратната европейска шампионка Биляна Дудова се връща на тепиха след 5-месечна пауза. Националката ще се бори на световното за девойки до 23 г. в Будапеща между 28 октомври и 3 ноември. Дудова ще стартира в категория до 59 кг, в която ликува със златото и на първенството на континента през април в Букурещ. През месец май тя се самонарани в момент на афект. За щастие раните не са били сериозни. Освен Дудова на първенството при девойките ще стартира и Фатме Мандева (59 кг). И двете от клуб \"Юнак Локомотив\" (Русе). Състезателките ще бъдат водени от треньорите Валентин Савов и Мариян Недков, съобщават от федерацията ни по борба. Наш съдия на първенството ще бъде Филип Манолов. Резултатите може да следите наследния линк ТУК В класическия стил треньорите Бисер Георгиев и Илиян Георгиев залагат на шестима състезатели: 60 кг - Мартин Велев, „Балкан“, Ботевград 63 гк - Никълъс Сулев, „Левски“ 67 кг - Дейвид Димитров, „Слава“, Монтана 72 кг - Стоян Кубатов, „Ботев-93“, Враца 82 кг - Светослав Николов, „Ботев-93“, Враца 130 кг - Радослав Георгиев, „Берое“, Стара Загора В свободния стил треньорите Валентин Ангелов и Драгомир Стойчев ще разчитат на четирима състезатели: 65 кг - Димитър Ангелов, „Черноморец-св.борба“, Бургас 70 кг - Михаил Георгиев, „Сливен“ 79 кг - Октай Хасан, „НСА-Академик“ 92 кг - Божидар Тодоров, „НСА-Академик“.", "date": "2019.10.25", "title": "Биляна Дудова и още 11 наши борци тръгват за световното до 23 г."}
{"url": "https://www.monitor.bg:443/bg/a/view/zatvoriha-za-turisti-sveshtenite-skali-uluru-178950", "text": "Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение, съобщават световните агенции. От събота влиза в сила постоянното затваряне за посетители на скалното образувание, считано за свещено от австралийските коренни жители. То вече няма да бъде достъпно за туристите по инициатива на неговите собственици - аборигените от племето Анангу. Стотици желаещи изчакваха в продължение на часове разрешение, за да започнат последния щурм на скалата. Повечето туристи считат, че изкачването на Улуру, известна също като Ейърс рок, е част от нещата, които задължително трябва да се направят при посещението на страната-континент. Аборигените Анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк.", "date": "2019.10.25", "title": "Затвориха за туристи свещените скали Улуру"}
{"url": "https://www.monitor.bg:443/bg/a/view/novata-pesen-na-eva-parmakova-e-syzdadena-za-den-video-178944", "text": "Отличничката на X Factor Ева Пармакова дава заявка за хит с новата си песен Lipstick, която е създадена само за един ден. Парчето се ражда по време на първия международен творчески лагер за писане на музика у нас Sofia Songwriting Camp, който се проведе през месец май. Там по Lipstick работи шведско-румънски екип, като самата Ева е съавтор, а с българския текст се нагърбва Павел от хип-хоп дуото Павел и Венци Венц. „Това парче е създадено с най-позитивната енергия на света. В момента, в който песента придоби завършен вид, буквално Няма такава емоция! Писането на музика по време на Sofia Songwriting Camp беше чиста магия. Когато си тръгвахме почти се разплаках от вълнение, защото си дадох сметка какво сме преживяли и каква привилегия беше тази среща“, споделя Пармакова. Видеото към „Lipstick” е създадено от младите режисьори Божидар Велинов и иновативния текип на 24/7 Video Production. В рамките на 3 дни екипът минава през над 15 различни локации, като най-голямо предизвикателство за Ева се оказва хеликоптерната площадка на покрива на 20-етажна сграда, където тя едвам преодолява страха си от високото, докато танцува.", "date": "2019.10.25", "title": "Новата песен на Ева Пармакова е създадена за ден (ВИДЕО)"}
{"url": "https://www.monitor.bg:443/bg/a/view/redovnijat-seks-i-lichnata-higiena-gonjat-demonite-na-pohotta-178949", "text": "Над 500-те хиляди последователи в Инстаграм на знойна червенокоса екстрасенска и риалити звезда от Русия могат да получат полезни съвети от типа как да се опазят от набезите на похотливи демони, пише в. \"Дейли стар\". Сред препоръките към тях на 31-годишната Никол Кузнецова от Москва е да правят редовен секс и да мият лицето и тялото си преди сън, за да устоят на съблазънта на демоничните създания. Риалити звездата твърди, че демоните се явяват, когато обектите на набезите им са сънливи. \"Това се случва през нощта. Усещането е сякаш някой лежи до вас, гали ви и започвате да изпитвате несравнима възбуда. Тогава хората забравят първоначалните си страхове и очакват с нетърпение нощните си любовници. По правило демоните се явяват, когато човек е сънлив и парализират тялото и волята му. Невероятната им сексуална привлекателност се дължи не само на съблазнителния им вид, но и на способността им да усещат тайните желания и емоциите на хората. Независимо дали се явяват като зашеметяваща жена или силен млад мъж, близостта с тях носи неземни удоволствия, придружени понякога от необясним страх и смут\", обяснява Кузнецова. Знойната екстрасенска допълва, че мъжете биват съблазнявани от женски демони, известни като сукуби, а жените - от мъжките инкуби. Никол Кузнецова обаче смята, че има начини да се противодейства на похотливите създания. \"Да се отърве човек от демоните е трудно, но не и невъзможно. За целта помагат носенето или поставянето на перла под възглавницата, вечерна молитва, етерични масла, измиването на лицето и тялото преди сън и редовен секс\". Според екстрасенската е най-добре всичките тези препоръки да се спазват в продължение на месец. Ако набезите продължат, е необходимо хората да се свържат с опитен специалист.", "date": "2019.10.25", "title": "Редовният секс и личната хигиена гонят демоните на похотта"}
{"url": "https://www.monitor.bg:443/bg/a/view/ultrasite-na-partizan-i-lacio-vilnjaha-v-liga-evropa-178954", "text": "„Манчестър Юнайтед“ спечели трудно при визитата си на „Партизан“ с 1:0 в Белград мача от третия кръг в група L на Лига Европа. Единственото попадение бе дело на Антони Марсиал от дузпа, с което „червените дяволи“ се изкачиха на върха в класирането със 7 точки, а „гробарите“ останаха втори с 4 точки. И макар „Юнайтед“ да си тръгна щастлив от Белград, не така стояха нещата с огромна част от феновете му в сръбската столица. Десетки от тях бяха пребити и ограбени преди двубоя, а пленените им артикули бяха окачени на оградата на стадиона. Атаки имаше и по време на самия мач, когато ултраси на „Партизан“ плениха още няколко знамена, като директно ги свалиха от оградата на гостуващия сектор. В агитката на „гробарите“ имаше и десетки фенове на българския ЦСКА, пътували до Сърбия, за да подкрепят побратимените им. Скандал с фенове се разрази и на мача между „Селтик“ и „Лацио“ в Глагоу, след като италиански тифози направиха шествие с нацистки скандирания и жестове. Скандалните кадри със сигурност ще донесат сурова санкция за римските „орли“, които за капак паднаха с 1;2 и остават на третото място в групата с 3 точки. „Арсенал“ също имаше поводи за радост, след като направи драматичен обрат и спечели с 3:2 срещу „Витория“ (Гимараеш). Победното попадение бе дело на Пепе в 92-рата минута на двубоя, а с успеха „артилеристите“ са твърдо на върха с пълен актив от 9 точки – с 3 пред втория „Айнтрахт“. В единственото българско участие за вечерта Васил Божиков игра 90 минути за „Слован“ при домакинската загуба с 1:2 от английския „Уулвърхемптън“. Симеон Славчев пък остана на пейката за „Карабах“ при домакинското 2:2 с „АПОЕЛ“ (Никозия). Група А: Карабах – АПОЕЛ (Н) 2:2, Севиля – Дюделанж 3:0 Група B: Динамо (К) – Копенхаген 1:1, Малмьо – Лугано 2:1 Група C: Хетафе – Базел 0:1, Трабзонспор – Краснодар 0:2 Група D: Спортинг (Л) – Розенборг 1:0,ПСВ Айндховен – ЛАСК 0:0 Група Е: Селтик – Лацио 2:1,Рен – ЧФР Клуж 0:1 Група F: Арсенал – Витория (Г) 3:2, Айнтрахт – Стандард 2:1 Група G: Порто – Рейнджърс 1:1,Йънг Бойс – Фейенорд 2:0 Група H: ЦСКА (М) – Ференцварош 0:1, ЛУДОГОРЕЦ – Еспаньол 0:1 Група I: Гент – Волфсбург 2:2, Сент Етиен – Олександрия 1:1 Група J: Рома – Борусия (М) 1:1, Истанбул – Волфсбергер 1:0 Група К: Бешикташ – Брага 1:2, Слован (Бр) – Уулвърхемптън 1:2 Група L: Партизан – Манчестър Юн 0:1, АЗ Алкмаар – Астана 6:0", "date": "2019.10.25", "title": "Ултрасите на „Партизан“ и „Лацио“ вилняха в Лига Европа"}
{"url": "https://www.monitor.bg:443/bg/a/view/dvama-arestuvani-zaradi-telata-v-kamion-vyv-velikobritanija-178951", "text": "Британската полиция съобщи, че мъж и жена на 38 години от Северна Англия са арестувани в рамките на разследването на случая с намерените 39-трупа в хладилен камион, предадоха световните агенции. Задържаните са от град Уорингтън. Те са арестувани по подозрение в убийство и за участие в престъпен сговор за незаконен превоз на хора през границата, се казва в съобщението на полицията. В ареста продължава да се намира шофьорът на камиона - 25-годишен гражданин на Северна Ирландия. Би Би Си припомня, че полицията смята, че намерените в камиона 31 мъже и 8 жени може да са китайци. Китайското посолство обаче каза днес, че продължава да се проверява самоличността на жертвите и че тяхната националност все още не е потвърдена, допълва АП. Камионът с труповете беше открит в сряда близо до пристанище в Югоизточна Англия.", "date": "2019.10.25", "title": "Двама арестувани заради камион на смъртта във Великобритания"}
{"url": "https://www.monitor.bg:443/bg/a/view/ford-focus-izpylnjava-dve-glavni-roli-178916", "text": "Първото поколение на Ford Focus се появи през 1998 г. и бързо зае лидерска позиция по продажби в Европа в този клас. Второто поколение дебютира през 2004 г. и беше също толкова практично, като вече беше ориентирано повече към европейския пазар. Следващото трето поколение на Focus се появи през 2011 г. и продължи успешния път на модела. Подобрението на Ford Focus продължава и е особено значимо в новото, четвърто поколение на модела, което дебютира през миналата година. Много е трудно да объркате последното поколение отвън с какъвто и да е друг автомобил, тъй като всички детайли в него са много оригинални. Ако все пак се появят някакви асоциации, то те са с коли от много по-висок клас. Новият Focus има едно важно предимство - той е разпознаваем и интересен. Страничната линия е доста оригинална, за разлика от всички останали. Освен това фаровете също изглеждат много нестандартно. В крайна сметка това е масовият модел на Ford, който се продава в по целия свят, така че трябва да се угоди на всички потребители. Настоящият Focus се предлага у нас в три варианта на каросерията - хечбек, комби и седан. Докато хечбека и комбито са типични семейни модели, то седанът може да бъде и делови автомобил, с който да ходите на работа и на бизнес срещи през седмицата. Интериорът на новия Ford Focus се промени драстично и вече е по-технологичен дори от флагманския седан Mondeo. Най-забележимите иновации са в архитектурата на арматурното табло, но като цяло ергономията остана на много високо ниво. Има достатъчно място и до всички бутони се достига без затруднения. Седалките са много удобни, а повечето панели са меки и приятни на допир. На местата, където колената на водача и пътника опират докосват централния тунел, е поставена мека пластмаса. Като цяло материалите са с високо качество за този клас и на нивото на конкурентите. Сред най-очевидните промени е липсата на традиционен селектор за смяна на режимите на автоматичната трансмисия на централния тунел. Вместо познатия лост сега тук има шайба в стила на Range Rover, с която бързо се свиква. Воланът се регулира в големи интервали по височина и в дълбочина, а шофьорската седалка се мести в хоризонтална и вертикална посока в голям диапазон, така че тук ще намерят удобна позиция хора с всякакъв ръст и телосложение. Шофьорът влиза с лекота в широкия салон и сяда удобно. Седалките са с добре проектиран профил на гърба, а текстилната тапицерия е много приятна и обезсмисля опцията с кожена. Скалите на инструментите са ясни и отчетливи, като са много приятни за четене на информацията. Няма нищо излишно и всичко е на мястото си. Над централната конзола е поставен 8-инчовият цветен сензорен екран на мултимедийната система SYNC 3, който се управлява с жестове и с пръсти. Системата работи отлично без забавяне и паузи. Налични са Apple CarPlay и Android Auto, има доста добър звук. Камерата за обратно виждане предава картина със средно качество, има и безжично зареждане за смартфони. Ако обобщим възможностите на мултимедията, то в новия Focus има всичко необходимо за пълноценен живот. В резултат на това се е получил напълно функционален и удобен интериор, но без излишни функции. Всичко това превръща новия Ford Focus в практична кола за ежедневно шофиране. Разбира се, конструкторите на Ford са помислили и за пътниците на задните седалки, като са осигурили рекордно голямо място за сегмента, както за краката, така и за главите. Високите хора в тази кола ще бъдат настанени много удобно. Багажникът на новия седан Ford Focus се оказа много голям и с нормален отвор. Обемът му е 511 литра. Кората не е много твърда, а под нея може да се постави резервното колело с нормален размер или с малък размер за ограничен пробег. Страничните стени на багажника са облицовани с практична тъкан, а гърбът на втория ред седалки се сгъва в съотношение 40 на 60, в случай, че искате да превозвате дълги предмети. Под капака на тествания Ford Focus е поставен 1,5-литров турбодизелов двигател EcoBlue с мощност 120 конски сили и 300 Нм въртящ момент. Ускорението от място до 100 км/ч отнема 10,2 секунди. В градския трафик, особено при скорост до 60 км/ч, дизеловият Ford Focus изглежда невероятно продуктивен. Педалът на газта е много чувствителен и дори в нормален режим на движение след леко натискане на газта следва пъргаво засилване. В тествания Focus дизеловият двигател е комбиниран с нова 8-степенна автоматична трансмисия, която се оказа потресаващо добра. Автоматикът сменя предавките незабележимо в нормален режим, като поддържа около 2000 оборота при скорост 120 км/ч. Новата трансмисия с въртящ се селектор е пъргава и работи без тласъци или вибрации. Благодарение на нея дизеловият мотор създава усещането за по-мощен агрегат и откликва бързо на всяко подаване на газта, независимо от пътната ситуация. Освен това водачът има възможността за избор на режим на шофиране - нормален, спортен и екологичен. В последния колата става умерено плавна и динамична. Разходът на гориво също е много впечатляващ. В натоварения градски цикъл лесно можете да постигнете 5,5 литра на 100 км. Ако карате по-активно, колата харчи около 6 на сто, а в екологичен режим - 4,2 л/100 км. Окачването на седана Ford Focus също е ново. Има две опции, които се комбинират с различни двигатели и каросерии. В нашия случай задното окачване е с торсионна греда, която за първи път се предлага за Focus. Хечбекът е с многоточково окачване. Предното окачване е тип McPherson и се справят добре с дупките по нашите пътища, но задната греда е твърде стегната. Окачването е настроено добре и само острите неравности при скорост над 80 км/ч могат да създадат необичаен дискомфорт във Focus. Ситуацията може леко да се подобри чрез поставяне на 16-инчови колела, вместо 18-инчовите джанти с нископрофилни гуми. В същото време воланът е добре настроен и радва с добрия си баланс между острота и тежест. Той дава много добра обратна връзка и при всеки ъгъл на въртене остава информативен. По отношение на удоволствието от шофирането, новият Focus е още по-добър от предшественика си. Цените на новия Ford Focus стартират от ниво 33 500 лева, а тестваният седан с 1,5-литров дизелов двигател, автоматична трансмисия и във високото ниво на оборудване Titanium струва почти 50 000 лева.", "date": "2019.10.25", "title": "Ford Focus изпълнява две главни роли"}
{"url": "https://www.monitor.bg:443/bg/a/view/starozagorci-shte-se-radvat-na-nova-gara-do-dve-godini-178937", "text": "Подписаха договора за ремонта на гарата в Стара Загора. Строителството започва до дни, а пътниците ще се радват на нова сграда до две години. В сградата на Национална компания „Железопътна инфраструктура“ (НКЖИ) беше подписан договор с предмет „Реконструкция на гаров комплекс Стара Загора – проектиране, строителство и авторски надзор“. Подписи сложиха Красимир Папукчийски – генерален директор на ДП НКЖИ и представител на фирмата изпълнител ДЗЗД „Европейска гара – Стара Загора“. Папукчийски призна, че през годините гарата в Стара Загора изостава с ремонтите и условията, които да предлага на пътниците, поради дългогодишна експлоатация и липса на средства. Това е и причината от 2014 г. да се търси вариант за ремонт с европейско финансиране. В началото на годината беше обявена обществена поръчка за проектиране и строителство. Участие в търга взеха 5 фирми, като избраният кандидат е ДЗЗД „Европейска гара – Стара Загора“. Класирането е извършено на база най-ниска предложена цена – сума, която формира 60% от крайната оценка, а останалите проценти се поделят между технологията и организацията на строителството и начинът на проектиране. Дружеството, в консорциум с „Парсек Груп“ ЕООД, „Престиж бизнес-93“ ООД, „Бигла III“ OOД И „АТМ“ ЕООД, даде срок за изпълнение 24 месеца. Възстановяването е част от проект за реконструкция на още 6 гари по направление София-Бургас, част от които са гарата в Ямбол, Нова Загора, Айтос и Дружба и ще бъде на стойност 9,72 млн. лв. Финансирането ще се извърши по оперативната програма за транспорт и инфраструктура, като 85% от средствата са осигурени от Европейския фонд за регионално развитие, а 15 на сто от държавния бюджет.", "date": "2019.10.25", "title": "Старозагорци ще се радват на нова гара до две години"}
{"url": "https://www.monitor.bg:443/bg/a/view/transportna-stachka-speshi-i-prizemi-italija-za-24-chasa-178939", "text": "Обща транспортна стачка накара тази сутрин хиляди италианци да отидат до работните си места пеш или с личните си автомобили, предизвиквайки километрични задръствания по автостради и пътища. В същото време националната авиокомпания „Алиталия“ бе принудена да отмени над двеста полета, което пък предизвика хаос по големите летища в страната. Особено тежко е положението в Рим, който е почти изцяло парализиран заради спирането на движението на метрото, автобусите и трамваите. Тревожна е също така ситуацията в Милано и други големи градове, където возилата на градския транспорт с движат само в определени часови пояси. Протестът на транспортните работници е организиран от базовите синдикати, които освен традиционните искания за увеличаване на заплатите и намаляване на трудовото натоварване, отправиха към властта и някои нови, неикономически претенции. Така например стачниците призовават правителството и парламента да спрат изпълнението на приети напоследък закони, които стимулират временната заетост и променливото работно време за сметка на постоянната строго регламентирана заетост. Базовите синдикати настояват също така властта да спре договорките си под масата с големите казионни профсъюзи, които обикновено са обвързани с големите парламентарно представени политически партии. Така например те готвели в комбина нов закон, който според протестиращите щял да ограничи в бъдеще правото на стачка, лишавайки наемните работници от придобивка, извоювана от тях след много битки и жертви.", "date": "2019.10.25", "title": "Транспортна стачка спеши и приземи Италия за 24 часа"}
{"url": "https://www.monitor.bg:443/bg/a/view/loshoto-vreme-udari-i-sicilija-178941", "text": "След като помля Северна Италия лошото време подхвана южната част на страната и най-вече остров Сицилия. Там от завчера се изсипват проливни дъждове и духат буреносни ветрове, които изглежда взеха и жертва – мъж на средна възраст е паднал снощи в придошла река край град Ликата, не е открит и поне засега властите го водят за безследно изчезнал. В същото време свлачища и наводнения прекъснаха пътища и ЖП линии, между които и важната Палермо – Трапани, като десетки селища в по-високите части на острова са на практика изолирани. Изключително тежка е ситуацията в източната част на Сицилия, където днес бяха затворени всички училища. Италианците, живеещи в намиращата се срещу Сицилия и на континента област Калабрия, бяха изхвърлени от леглата си тази сутрин в 6 и 31 часа от доста силно земетресение. То е с магнитут 4,4 по скалата на Рихтер и епицентърът му е в Тиренско море западно от град Козенца. Трусът е бил почувстван по целия западен бряг на Калабрия и най-вече в големите градове Козенца и Катандзаро, където хората са напуснали домовете и са стояли по улици и площади цяла сутрин. В обедните емисии на радията и телевизиите обаче не бе съобщено за жертви или големи щети в резултат на тазсутрешния земетръс.", "date": "2019.10.25", "title": "Лошото време удари и Сицилия"}
{"url": "https://www.monitor.bg:443/bg/a/view/vins-kartyr-e-pyrvijat-v-istorijata-s-uchastie-v-22-sezona-v-nba-178956", "text": "Олимпийският шампион от Сидни 2000 Винс Картър стана първият играч в историята, който записа участие в 22-и сезон в Националната баскетболна асоциация. 42-годишният ветеран влезе като резерва и записа 10 минути на полето с една асистенция при успеха на старта за \"Атланта\" като гост на \"Детройт\" със 117:100 точки. Картър започва втори сезон в тима, за който през миналия сезон записа средни показатели от 7,4 точки, 2,6 борби и 1,1 асистенции в 76 срещи. Седемкратният участник в Мача на звездите на НБА е играл още за отборите на \"Торонто\", \"Ню Джърси\", \"Орландо\", \"Финикс\", \"Далас\", \"Мемфис\" и \"Сакраменто\", като е записал 1482 мача в редовния сезон (пети във вечната класация на лигата) с 25430 точки. Винс Картър има и 88 срещи в плейофите.", "date": "2019.10.25", "title": "Винс Картър е първият в историята с участие в 22 сезона в НБА"}
{"url": "https://www.monitor.bg:443/bg/a/view/riki-martin-shte-vodi-nagradite-grami-za-latino-muzika-178934", "text": "Певецът със пуерториканска кръв Рики Мартин ще води предстоящата церемония за наградите \"Грами\" за латино музика. Звездата лично е оповестил в социалните мрежи, че ще бъде домакин на събитието. Като водещи към него ще се присъединят Розалин Санчес и Пас Вега. Изборът на Мартин не е изненадващ. Той е сред присъствалите на първата церемония за отличията през 2000-ата година. Той е носител на три награди \"Грами\" за латино музика. През 2006 г. е обявен за Личност на годината от Звукозаписната академия за латино музика. Церемонията по връчването на наградите \"Грами\" за латино музика ще се проведе на 14 ноември в Лас Вегас. С най-много номинации за отличията - осем на брой, е испанецът Алехандро Санс.", "date": "2019.10.25", "title": "Рики Мартин ще води наградите \"Грами\" за латино музика"}
{"url": "https://www.monitor.bg:443/bg/a/view/vhoden-bilet-za-venecija-ot-1-uli-dogodina-178942", "text": "Общинарите на Венеция най-после потвърдиха днес с положителен вот лансираното от тях преди месеци намерение в подопечния им красив старинен град да се влиза занапред с входен билет.  Това ще стане на 1 юли 2020 година като до края й билетът ще струва 3, 6 и 8 евро в зависимост от обявения от кметството код на „наситеност“ от посетители – „обикновен“, „червен“ и „зелен“. Тези кодове ще бъдат задействани и от 1 януари 2021 г., когато обаче цените на билетите ще бъдат увеличени съответно на 6, 8 и 10 евро. В дни с нищожна посещаемост пък ще действа и „зелен код“, като при него във Венеция ще се пристъпва срещу 5 евро. Общинарите оправдаха протакането на решението си с времето, което им е необходимо, за да направят възможна покупката на билети от всички специализирани интернет-платформи.", "date": "2019.10.25", "title": "Входен билет за Венеция от 1 юли догодина"}
{"url": "https://www.monitor.bg:443/bg/a/view/sajt-zloupotrebjava-s-logoto-na-bnt-i-imeto-na-zam-ministyr-za-prodajba-na-lekarstvo-za-kryvno-178938", "text": "Сайт използва логото на БНТ и името на заместник-министъра на здравеопазването Светлана Йорданова за реклама и продажба на лекарство за кръвно налягане, съобщи БНТ. В публикацията, която прилича на интервю със създателя на медикамента, той обяснява, че е получил подкрепата на Световната здравна организация и е работил с първия заместник-министър на здравеопазването Светлана Йорданова. Има и фалшиво интервю с нея. Освен това се посочва, че лекарството може да се закупи с отстъпка от он-лайн аптеката на здравното министерство. Такава обаче не съществува. Здравното министерство е подало сигнал в ГДБОП за измамата.", "date": "2019.10.25", "title": "Сайт злоупотребява с логото на БНТ и името на зам.-министър за продажба на лекарство за кръвно"}
{"url": "https://www.monitor.bg:443/bg/a/view/kamarata-na-stroitelite-v-bylgarija-otlichi-naj-dobrite-v-bransha-178940", "text": "Камарата на строителите в България отличи най-добрите строителни компании по време на 12-тия Годишен бал в навечерието на Празника на бранша. Общо 36 компании, сред 5275 вписани в Централния професионален регистър на строителя, бяха отличени за своите постижения в строителната практика, а домакини на тържественото връчване на наградите бяха Петя Аврамова, министър на регионалното развитие и благоустройството, и председателят на УС на КСБ инж. Илиян Терзиев. Над 350 гости уважиха престижното събитие. Сред тях бяха вицепремиерът Мариана Николова, председателят на Парламентарната комисия по енергетика Валентин Николов, министърът на транспорта, информационните технологии и съобщенията Росен Желязков, министърът на околната среда и водите Нено Димов, заместник-министърът на регионалното развитие и благоустройството Валентин Йовев, председателят на Агенция \"Пътна инфраструктура\" Георги Терзийски и други. „През 2019 г. направихме много, преодоляхме предизвикателства и продължаваме напред. Доказахме, че когато сме единни и обединени, можем да определяме ясни правила в бранша.“, каза председателя на УС на КСБ Илиян Терзиев. Той прогнозира растежът от тази година да се запази и през 2020 г. в сектора. „Безспорно 2019 г. ще бъде запомнена като успешна за бранша. Голямо предизвикателство пред строителния бранш за следващата година ще са предстоящите ВиК проекти. Ще се работи по близо 800 км водопроводна мрежа, 400 км канализация, пречиствателни станции за питейни и отпадъчни води“, заяви министърът на регионалното развитие и благоустройството Петя Аврамова. Златни награди в категория Строежи от високото строителство, прилежащата му инфраструктура, електронни съобщителни мрежи и съоръжения получиха „Главболгарстрой“ АД, „Обонато Билд“ ЕООД и „ЗСК Монтажи“ ООД, съответно в раздели „големи строители“, „средни строители“ и „малки строители“. При Строежите от транспортната инфраструктура, ценните отличия получиха „Трейс Груп Холд“ АД, „Симекс“ ЕООД и „Автомагистрали София“ ЕООД. Златните призове в трета група - строежи от енергийната инфраструктура, бяха връчени на „Дитсманн Енергоремонт Холдинг“ АД (големи строители), „Т и Д Инженеринг“ ЕООД (средни строители) и „Протех“ АД (малки строители). В групата на строежите от благоустройствената инфраструктура, хидротехническото строителство и опазването на околната среда златни статуетки получиха „Пайп Систем“ AД, „Мико - Д“ ООД и „КОЦЕВ и ЦВЕТАНОВ“ ООД. КСБ връчи за първи път и три специални награди. Те отидоха при „Геострой“ АД - за \"Цялостен принос в строителството\", „Микс-Констръкшън“ ООД - за \"Най-динамично развиваща се компания\" и \"Инвеститор на годината в човешкия капитал\" получи „Парсек груп“ ЕООД.", "date": "2019.10.25", "title": "Камарата на строителите в България отличи най-добрите в бранша"}
{"url": "https://www.monitor.bg:443/bg/a/view/tirana-stava-domakin-na-15-ata-svetovna-sreshta-na-bylgarskite-medii-178924", "text": "Албанската столица Тирана ще даде терен за 15-ата световна среща на българските медии. Събитието ще се състои в периода 21-25 ноември в, а основни партньори са Албанската телеграфна агенция и Албанската национална телевизия. и с всяка измината година не помръква като съдържание, а напротив - става все по-богат\", заяви генералният директор на БТА Максим Минчев. Той допълни, че миналогодишната среща в Скопие е определена от повечето участници като най-добрата досега. Темата тази година е \"Медии и национални приоритети\". затова си струва да бъде проведен\", категоричен е директорът на дирекция \"Културни комуникации\" в БТА доц. Георги Лозанов. Според него има няколко относително устойчиви приоритета - енергийна независимост, инфраструктура, туризъм, право на информация и киберсигурност. По повод домакинството на Албания, Минчев припомни, че от две години в страната има официално признато българско малцинство. Според различни данни то е между 60 000 и 170 000 човека. Сред предишните домакини на световните срещи на българските медии са София, Чикаго, Рим, Мадрид, Варна, Бургас, Виена, Амстердам, Букурещ, Босилеград и Цариброд, Атина, Прага и други. \"Никога не сме харчили държавни пари за тези срещи - нито от бюджета на агенцията, нито от друг бюджет\", каза още генералният директор на БТА и изрази надежда, че и този път българският бизнес ще помогне за реализацията на проекта в Тирана.", "date": "2019.10.25", "title": "Тирана става домакин на 15-ата световна среща на българските медии"}
{"url": "https://www.monitor.bg:443/bg/a/view/dadoha-start-na-industrialna-zona-zagore-v-stara-zagora-178946", "text": "Първа копка за изграждане инфраструктурата /вода, ток, интернет и улици/ бе направена на територията на индустриална зона „Загоре“, където община Стара Загора и НК „Индустриални зони“ реализират съвместен проект върху 115 дка в югоизточната част на областния град. С 2,4 млн лв свеж капитал участват националната компания, теренът е разпределен на 11 парцела с различна квадратура от 4 до 11 дка и с възможности за обединяване в зависимост от целите на потенциалните инвеститори.Вече има един избран инвеститор, това е голяма търговска верига със седалище в Града на липите , която възнамерява да изгради логистичен обект. По думите на изпълнителния директор на НК „Индустриални зони“ Антоанета Барес, която участва в ритуала по първата копка към момента на територията на общо 12-те зони има над 70 нови инвеститори, като само на зони „Божурище“ и Бургас са инвестирани близо 1 млрд лв. Тя очаква съвсем наскоро да започне изграждането на нов обект в Божурище от търговската компания Айко върху площ от 108 дка.Наскоро е бил подписан мемурандум за съвместна работа с община Казанлък, като НКИЗ ще предлага терени на общината за изграждането на промишлени предприятия.Обсъжда се възможността за увеличаване капитала на компанията, чийто принципал е министерството на икономиката, както и за разработването на нови локации в различни области на страната.  Антоанета Барес напомни, че има засилен интерес към Индустриален и логистичен парк Бургас, в който със свое решение от 28 февруари т.г. МС апортира седем имота частна държавна собственост от общо 500 дка от Южна промишлена зона в НК. Апортирането се е наложило, тъй като съществуващите са изчерпани заради голямото търсене от страна на инвеститори. В Бургас в индустриалната зона се реализират 35 инвестиционни проекта, като общият размер на гарантираните вложения е 73 млн. лв., а броят на гарантираните новооткрити работни места е 726. Най-големият инвеститор там е „Сигматек“, който се реализира проект за над 50 млн. лв. в изграждането на Научноизследователски и производствен комплекс за ремонт и рециклиране на части и компоненти за самолетни двигатели. Община Стара Загора има готовност да увеличи площта на зоната при запълването на сегашния й капацитет, в момента върви пребазирането на заварения на това място приют за безстопанствени животни, коментира зам. кметът инж. Янчо Калоянов.", "date": "2019.10.25", "title": "Дадоха старт на индустриална зона „Загоре“ в Стара Загора"}
{"url": "https://www.monitor.bg:443/bg/a/view/firmite-u-nas-shte-plashtat-na-bankite-za-depozitite-si-178948", "text": "Средният лихвен процент по депозитите с договорен матуритет в левове на фирмите пада на годишна база през септември с 0.04% до 0.06 %, стана ясно от статистика на БНБ, цитирана от БТА. Лихвата по депозитите на бизнеса в евро падат на годишна база с 0.07% до минус 0.02%. Средният лихвен процент по депозитите на домакинствата с договорен матуритет в левове се понижава с 0.03% до 0.14%, а по тези в евро - с 0.02 % до 0.16%. В сравнение с август 2019 г. средните лихвени проценти по депозитите с договорен матуритет в левове и в евро спадат с 0.01%. През септември 2019 г. средният лихвен процент по кредитите на бизнеса в размер до един милион евро, договорени в левове, се повишава на годишна база с 0.21% до 4.23%, а по тези, договорени в евро, намалява с 0.37% до 2.66%. Средният лихвен процент по кредитите на бизнеса, с размер над един милион евро, договорени в левове, се понижава с 0.01% до 3.64%, а по тези, договорени в евро - с 1.02%. до 2.01%. През септември 2019 г. средният лихвен процент по кредитите за потребление в левове, вземани от домакинствата, се понижава на годишна база с 0.18% до 8.24 на сто, а по тези в евро - с 0.56% до 4.51 на сто. При жилищните кредити в левове той спада с 0.34% до 2.98% , а по тези в евро - с 0.96% до 3.44%.", "date": "2019.10.25", "title": "Фирмите у нас ще плащат на банките за депозитите си"}
{"url": "https://www.monitor.bg:443/bg/a/view/muzej-se-sdobi-s-neizvesten-portret-na-poeta-simvolista-ivan-mirchev-178947", "text": "Неизвестен до сега , рисуван с масло през 50-те години на миналия ХХ на закъснелия поет-символист Иван Мирчев  /1897-1982/ получи като дарение от община Стара Загора за повторното си връщане към нов живот уникалният музей „Литературна Стара Загора“. Картината е излязла изпод четката на позабравения вече от изкуствоведите художник Николай Евров /1907-1973/, който е сред най-талантливите ученици проф. Цено Тодоров и преживе успява да направи само 4 самостоятелни изложби. Негови творби се пазят в НХГ, СГХГ и галерията на Габрово. Предполага се, че е рисуван от натура във времето, когато Мирчев е работел като банков служител в родния си град на липите. Картината е била притежание на местния букинист Щилиян Кунев, който след продължили месеци наред преговори склонил да се раздели с нея, за да влезе във фондовете на музея. Към портрета той прибавил и екземпляр от  стихосбирката „Тринадесет мистерии“, издадена от Мирчев и неговия поетичен приятел и съмишленик Иван Хаджихристов /1892-1970/ в библиотека „Тракийски писатели“, основана през 1921 година от автора на първия български фантастичен роман  „О Корс“ Георги Илиев /1881-1961 /. Подарения екземпляр дори не е бил разрязан , той се е съхранявал в личната библиотека на Иван Мирчев  да разрушаването на дома му на едноименната старозагорска улица през 2011 година. В този дом е била експонирана първата изложба на гениалния казанлъшки художник Иван Милев  през 1921 година, припомнят литературните историци. Музей „Литературна Стара Загора“ е основан по решение на някогашния ГОНС през 1961 година, първоначално е бил настанен в дома на Гео Милев, а след това експозицията му е била подредена в болницата на д-р Невена Азманова, майката на поета Веселин Ханчев. След реституцията в продължение на 28 години колекцията от над 10 000 артефакта бе натъпкана в кашони и на практика бе неизползваема за специалистите, припомни директорът Иван Матев, който все още не може да повярва че музеят има нов постоянен дом в някогашния старозагорски Партиен дом върху площ от  640 кв м.", "date": "2019.10.25", "title": " Музей се сдоби с неизвестен портрет на поета-символист Иван Мирчев"}
{"url": "https://www.monitor.bg:443/bg/a/view/bnb-s-nova-vyzpomenatelna-moneta-za-manastir-178925", "text": "Нова възпоменателна монета “Дряновски манастир” ще влезе в обращение от понеделник, стана ясно от представянето на паричния знак в Българска народна банка (БНБ) днес. Цената на монетата е 78 лв. като тя ще може да бъде закупена от касите на БНБ, Първа инвестиционна банка (ПИБ), ДСК, Райфайзен и Таксим банк. Паричният знак ще влезе в обращение на 28 октомври или след 3 дни. “Монетата е 5-тата от серията “Български църкви и манастири”, поясни главният касиер на БНБ Стефан Цветков. Досега има монети за Зографсккя, Бачковския, Троянския и Рилския манастир. По думите на Цветков, над 87% от гласувалите в анкета са избрали да се направи такава монета. На лицето на паричния знак е изписано БНБ, заедно с емблемата на банката, годината на емисия и номиналната стойност на знака. Отдясно на лицевата страна е каноничният образ на Св. Архангел Михаил.На гърба е изобразен манастирският комплекс на Дряновската обител. В полукръг отгоре има надпис “Дряновски манастир”. Номиналната стойност е 10 лв., а тиражът - 3000 бр. Пробата й е 925/1000. Теглото е 23.33 г.  Автор на художествения проект е Михаела Каменова.", "date": "2019.10.25", "title": "БНБ с нова възпоменателна монета за Дряновския манастир"}
{"url": "https://www.monitor.bg:443/bg/a/view/otkriha-prichinata-za-smyrtta-na-aleksandyr-makedonski-178943", "text": "Александър Македонски, един от най-успешните военачалници в световната история, е умрял от некроза на панкреаса, а не от малария, коремен тиф или пневмония, както се смяташе по-рано, пише Greek Reporter. Проучването е на учени от университета „Аристотел” в Гърция. Специалистите в продължение на години детайлно анализирали симптомите на болестта и последните дни на македонския цар, описани от древните историци. Според учените, причината за смъртта на великия пълководец е тежък сепсис, причинен от остра панкреатична некроза. Това заболяване от своя страна се развива поради камъни в жлъчката. Известно е, че легендарният пълководец е бил пристрастен към тежки храни и алкохол. Най-страшният кошмар на персите умира на 32 години. Александър Македонски е един от малкото лидери в световната история, които не е губил битка. „Появата на симптомите се характеризира със силна болка в корема след обилно хранене и употреба на големи количества вино, придружена от треска и ежедневно прогресивно влошаване в продължение на четиринадесет дни“, гласят резултатите на проучването, ръководено от професор Томас Герасимидис. След като анализираха творбите на древните историци Ариан, Птоломей, Плутарх, Квинт Курций Руф и други, Герасимидис и екипа му категорично са отхвърлили другите версии за смъртта на Александър, включително малария, пневмония, коремен тиф и Западнонилска треска. На 10 или 11 юни Александър умира в двореца на Навуходоносор II, във Вавилон, който смятал да направи своя столица. Според думите на Плутарх приблизително 14 дни преди смъртта си Александър празнувал с адмирал Нереус и прекарал нощта и следващия ден, пиейки с Медий от Лариса. Александър развива треска, която се влошава, дотолкова че вече не може да говори. Обикновените войници си вземат сбогом с него. Диодор пък разказва, че Александър развива треската, след като изпил голяма купа с несмесено вино в чест на Херакъл, 11 дни боледувал и след това умрял. Теорията, че Александър е бил отровен е малко вероятна, тъй като всички източници твърдят, че той е боледувал около 14 дни, а толкова бавна отрова най-вероятно не е съществувала в Античността. Трупът и мястото на погребението на Александър Велики стават причина за много войни и пререкания между наследниците му – диадохите. Най-вероятно великият пълководец е бил погребан в Александрия, Египет. Според легендите Александър до последния си дъх е обсъждал с генералите си детайло относно предстоящите му военни кампании.  ", "date": "2019.10.25", "title": "Откриха причината за смъртта на Александър Македонски"}
{"url": "https://www.monitor.bg:443/bg/a/view/konyr-makgregyr-si-tyrsi-imot-v-moskva-178926", "text": "Ирландският ММА боец Конър Макгрегър планира покупката на недвижим имот в Русия. За намеренията си обяви самият той, признавайки, че „се е влюбил в Москва“. Боецът, който гостува в руската столица, поясни, че си търси цял участък земя, където да построи свой боен клуб.     Визитата на Конър в Москва предизвика бурни емоции у дагестанската диаспора. В четвъртък вечерта нейни представители обсадиха хотел „Ритц-Карлтон“ в центъра на мегаполиса, в който се е настанил ирландецът. По-рано на пресконференция Макгрегър грубо нападна руския боец от дагестански произход Хабиб Нурмагомедов, наричайки го „страхливец“. „Той се бие само с тези, които може да победи. Ние знаем какви са дагестанците. Те бягат и се страхуват. Такъв е и Хабиб“, заяви Конър. Световните агенции припомнят, че през октомври м.г. Макгрегър загуби от Нурмагомедов в боя за шампионския пояс UFC. В Москва ирландският ММА боец анонсира следващия си мач – той ще се проведе на 18 януари 2020 г. на арената T-Mobile в Лас Вегас. Конър обаче не обяви името на съперника си.", "date": "2019.10.25", "title": "Конър Макгрегър си търси имот в Москва"}
{"url": "https://www.monitor.bg:443/bg/a/view/a1-realizira-interaktivno-studio-v-stolichnata-biblioteka-178931", "text": "А1 изгради интерактивно студио в Столичната библиотека по случай 91-годишнината от създаването на организацията. Студиото е създадено за деца и представлява алтернативно пространство за неформално образование и знания, където книгите и четенето се съчетават с нови активности и игри. Проектът е поредна стъпка от стратегията на А1 да подпомогне дигитализацията у нас. В интерактивното студио малките посетители на Столична библиотека ще могат с очила за виртуална реалност да се разхождат из музеи, галерии и исторически места, да слушат концерти и да посещават детски театрални постановки. С помощта на таблети, осигурени безвъзмездно от А1, децата ще имат шанса да рисуват и да създават 3D анимации, а също така ще имат достъп до Scratch програмиране и програми за проектиране на обекти. Интерактивното студио е подходящо за деца от 7 до 15-годишна възраст, а конкретно VR очилата – за деца над 12-годишна възраст. В допълнение А1 разработи   за Столичната библиотека. Приложението включва виртуална разходка на библиотеката, новини, информация за услуги, известия за предстоящи събития, видеосъдържание и галерии. То дава възможност за резервация и позволява споделяне на обратна връзка.", "date": "2019.10.25", "title": "А1 реализира интерактивно студио в Столичната библиотека"}
{"url": "https://www.monitor.bg:443/bg/a/view/policai-ojynaha-nad-4-5-tona-kanabis-178930", "text": "Полицаи от Сандански се натъкнаха и „ожънаха“ 4 572 килограма канабис при проведена акция по линия на противодействие на производството и съхранението на наркотични вещества в местността Дълги дел, землище на с. Микрево, общ. Струмяни, полицейските служители са открили нива със засадени 1 143 бр. тревисти растения, които след направен полеви тест са реагирали положително на канабис, информират от пресцентъра на ОДП-Благоевград.  В хода на работата по случая, в близост до нивата, са открити и три сушилни със закачени да се сушат полусухи канабисови растения с общо тегло около 12,390 килограма и сухи канабисови растения с общо тегло около 2,950 килограма. По случая е образувано досъдебно производство.", "date": "2019.10.25", "title": "Полицаи „ожънаха“ над 4,5 тона канабис"}
{"url": "https://www.monitor.bg:443/bg/a/view/izleze-fotoalbum-za-minaloto-i-nastojashteto-na-blagoevgrad-178928", "text": "Община Благоевград инициира и издаде луксозна книга фотоалбум „Благоевград памет и надежда“. С над 170 фотографии и 13 текста се проследява миналото и настоящето на Благоевград. От архивите на Регионалния исторически музей читателите ще се запознаят със зараждането на селището Скаптопара от римско време. После идва ред на Горна Джумая, предшественикът на днешния Благоевград. Проследява се Първото освобождение на града през 1878 г. и Второто на 5 октомври 1912 година, с което се дава началото на Балканската освободителна война. С архивни фотографии и достоверни разкази читателите стават свидетели на преименуването на града през 1950 г., както и на катастрофалния потоп от 2 юли 1954 година, когато река Благоевградска Бистрица буквално полудява и централната част на града затъва в кал и тиня. 13 жители на града се удавят в мътните води на реката. Интересни са фотографиите и описанието на коренното преустройство на града в периода 1983-87 година, когато не само беше изграден площада, но и подменени ВиК и елинсталациите в града. Книгата фотоалбум завършв със серия фотографии от днешния Благоевград – отново основно ремонтираният площад, както и стотиците санирани жилища в кварталите „Еленово“, „Ален мак“. „Струмско“ и „Запад“. Разбира се кметовете на града от един век насам, както и обикновенните хора от някогашния и днешен Благоевград са главни герои във фотографиите и описанието им. Автор и съставител на албума е кореспондентът на „Монитор“ в областния град на Югозапада Румен Жерев. Освен Жерев своя принос за издаването на книгата дадоха изтъкнатите български художници Иван Милушев и Йонко Атанасов, историците Кирил Алексиев и Смилена Петкова, както и младите фотографи Велизар Еремиев – Чочо, Стойко Поповски и Асен Радков. Публикувани са и материали на журналистите Владимир Симеонов и Мария Благоева.", "date": "2019.10.25", "title": "Излезе фотоалбум за миналото и настоящето на Благоевград"}
{"url": "https://www.monitor.bg:443/bg/a/view/goljamo-priznanie-za-petyr-stojchev-178952", "text": "Легендата ни в маратонското плуване Петър Стойчев ще получи престижния приз \"Посейдон\" за 2020 г. за приноса си в развитието на този спорт. Българинът ще бъде награден от Международната зала на славата по плуване на 2 май в Ню Йорк. Награда \"Посейдон\" се присъжда на организация или отделен спортист заради високи постижения, свързани с лични усилия или самоинициатива, които допринасят за развитието на маратонското плуване. Стойчев е носител на впечатляващите 11 последователни световни купи в плувния маратон – от 2001-а до 2011-а година. Специално място в кариерата му заемат и участията на четири Олимпиади – в Сидни през 2000-а, Атина през 2004-а, Пекин през 2008-а и нови четири години по-късно в Лондон. Многобройните успехи на Петър Стойчев му носят и световно признание. От 2009-а година е член на международната Зала на славата в плуването.", "date": "2019.10.25", "title": "Голямо признание за Петър Стойчев"}
{"url": "https://www.monitor.bg:443/bg/a/view/hamiltyn-trenira-boks-za-da-ne-misli-za-titlata-178933", "text": "Люис Хамилтън се отдаде на странно занимание преди Гран при на Мексико във Формула 1 този уикенд. Британският пилот на „Мерцедес“ тренира бокс с местната легенда на ринга Хулио Чавес. Бившият световен шампион в няколко категории прие Люис в една от залите в Мексико сити за спаринг. \"На ринга научаваш много - каза пилотът, който е тренирал и бокс в юношеските си години. - Тук е като в болида - сам си. Но срещу един съперник, а не срещу няколко отлични пилоти и отборите им.\" Хамилтън използва бокса, за да не мисли за битката за титлата, която му предстои. Той може да спечели шестата си титла във Формула 1 още този уикенд в Мексико, ако вземе с 14 точки повече от съотборника си в \"Мерцедес\" Валтери Ботас. Това означава, че британецът трябва да завърши първи, да вземе бонус точката за най-бърза обиколка, а Валтери да не е в тройката. Или да бие без допълнителния пункт, но Ботас да не е в топ 4. \"Забранил съм около мен да се говори за това, просто няма смисъл - каза Хамилтън на пресконференцията си в Мексико сити. - Нито веднъж този сезон не съм бил с 14 т. пред Валтери, нито в едно състезание. Защо да се случи сега? Фокусирам се върху това да дам най-добрия възможен резултат, после ще гледам класирането.\" Със шестата си титла Хамилтън ще се доближи до абсолютния рекорд на Михаел Шумахер, който има 7. Този сезон Люис си осигури 14 подиума от 17 надпревари, включително и 9 победи. Той води пред своя съотборник Валтери Ботас с впечатляващите 64 точки. Очаква се уикендът в Мексико да премине с дъжд и бури, а състезанието в неделя да се проведе на мокра писта. Най-голям шанс за дъждове – над 90% има за събота, когато на пистата \"Ерманос Родригес\" трябва да се проведе квалификацията. Високата надморска височина на трасето пък ще забави изсъхването му. Бурята обаче надали ще промени графика за насрочените сесии и от Формула 1 настояха, че тя няма да бъде с мащабите на тайфуна Хагибис, който удари Япония преди две седмици и заради който квалификацията на \"Сузука\" бе проведена четири часа преди самото състезание.", "date": "2019.10.25", "title": "Хамилтън тренира бокс, за да не мисли за титлата"}
{"url": "https://www.monitor.bg:443/bg/a/view/otcheteni-sa-previshenija-na-finite-prahovi-chastici-v-ruse-178923", "text": "Минимални превишения на средноденонощната норма на фини прахови частици 10 микрона са отчетени вчера от автоматичната измервателна станция в квартал „Възраждане“ в Русе, съобщиха от екоинспекцията в града. При норма от 50 микрограма на кубичен метър отчетената средноденонощна стойност е 51,55 микрограма. Пикови стойности обаче са отчетени между 17,00 и 18,00 часа, когато над целия град се стелеше дим, идващ от територията на Румъния. Фините прахови частици тогава са достигали в определени моменти 400 микрограма на кубичен метър. Нормалните за сезона фонови стойности са между 20 и 30 микрограма на кубичен метър, уточняват от екоинспекцията. Както Агенция „Монитор“ писа вчера, в късния следобед Русе бе задимен от пожар, възникнал от запалени стърнища в района на съседния румънски град Гюргево. Заради тревожната ситуация властите в Русе потърсиха връзка с Окръжния инспекторат за извънредни ситуации „Влашка“ в Гюргево. Предприети са незабавни действия за потушаване на огъня. Министерството на външните работи изпрати писмо до румънския посланик Йон Галя заради замърсения въздух в Русе. Той от своя страна е алармирал външното министерство в страната си.", "date": "2019.10.25", "title": "Отчетени са превишения на фините прахови  частици в Русе"}
{"url": "https://www.monitor.bg:443/bg/a/view/10-000-po-malko-izbirateli-v-ruse-v-sravnenie-s-predishnite-mestni-izbori-178918", "text": "С 10 000 са намалели избирателите в Русе в сравнение с предишните местни избори, съобщи председателят на Общинската избирателна комисия Николай Братованов. Към момента броят на хората в общината, имащи право на глас, е 143 500, а през 2015 г. те са били близо 154 000. Русе остава рекордьор извън столицата по жалби в предизборната кампания. От 19 в понеделник сега те вече са 23. Сигналите са предимно за нарушения на правилата, свързани с преизборната агитация. Трима столетници са в избирателните списъци в община Русе. За първи път ще гласуват 610 млади хора, родени през 2001 година. Своя рожден ден в деня на вота – 27 октомври, ще отбележат четирима избиратели. Най-възрастният кандидат за общински съветник е на 79 години. Ако той бъде избран, на него ще се падне честта да открие първото заседание на местния парламент. Най-младият кандидат за съветник е на 19-годишна възраст. От кандидатите за кмет на общинския център Русе най-възрастният е на 73 години, а най-младият – на 29 години. Общо 217 избирателни секции ще има на територията на общината, като две от тях са подвижни.", "date": "2019.10.25", "title": " 10 000 по-малко избиратели в Русе в сравнение с предишните местни избори"}
{"url": "https://www.monitor.bg:443/bg/a/view/kontuzija-na-vavrinka-prati-federer-na-1-2-final-v-bazel-178929", "text": "Бившият номер 3 в световната ранглиста Стан Вавринка се класира за 1/4-финалите на турнира на родна земя в Базел, но се отказа заради контузия, което прати Роджър Федерер директно в топ 4. Вавринка се наложи над Франсис Тиафо с 6:3, 3:6, 7:5. Седмият поставен стигна до успеха с ключов пробив в последния гейм на третия сет. Именно тогава Стан е получил болки в кръста и няма да може да излезе в очаквания сблъсък срещу девекратния победител в Базел Роджър Федерер. Вавринка дори се обиди на въпрос на репортер защо не може да си върне предишното ниво. Швейцарецът изтъкна, че с постигнатото в кариерата си до момента заслужава повече уважение. Роджър Федерер вече очаква победителя от двубоя между Стефанос Циципас (Гърция) и Филип Крайнович (Сърбия). Циципас стигна до 1/4-финалите след труден успех над Ричардас Беранкис (Литва) с 6:7(4), 6:2, 6:4, а Крайнович елиминира италианеца Фабио Фонини с категоричното 6:2, 6:4. Звездата при дамите Мария Шарапова пък намекна за отказване. За последно тя игра срещу Серина Уилямс на US Open но контузия в рамото засега не й позволява да участва в турнири. \"Честно казано не знам кога и дали някога ще се върна на корта\", сподели 32-годишната рускиня.", "date": "2019.10.25", "title": "Контузия на Вавринка прати Федерер на 1/2-финал в Базел"}
{"url": "https://www.monitor.bg:443/bg/a/view/vasil-najdenov-pja-6-chasa-sled-katastrofata-178932", "text": "Естрадната легенда Васил Найденов катастрофира вчера, но това не го спря да излезе на сцената. Около 6 часа след като претърпя пътен инцидент, певецът отправи музикален поздрав към меломаните в Казанлък. Изпълнителят се оплаква само от болки в коляното. „В болницата казаха, че не съм пукнал краката, но определено съм имал проблеми. При такава силна катастрофа, определено минахме метър и то доста, защото колата до половината я няма. Не бях много убеден, че ще мога да пея, защото наистина много ме болеше кракът, но такава ни е професията.”, коментира пред Нова тв той. Това не е първият подобен случай за Найденов. Преди години той е заставал под светлината на прожекторите след операция. „Имаше някакъв концерт на Комсомола за бригадирите и стана така, че ми падна едно стъкло от 4-тия етаж и ми се заби до гръбначния стълб. Заведоха ме да ме оперират. След това ходех много трудно, но вечерта отидох и пях”, разказа той. Припомняме, че инцидентът се случи на 46-ия километър от магистрала „Тракия” в посока Бургас в четвъртък, докато певецът пътува за Казанлък. Пред нас караше много хубав автомобил, нов модел. В един момент много рязко намали, а отдясно имаше ТИР и ние попаднахме в капан, нямаше къде да отидем – трябваше или да се ударим в ТИР-а, или в колата\", допълни Найденов.", "date": "2019.10.25", "title": "Васил Найденов пя 6 часа след катастрофата "}
{"url": "https://www.monitor.bg:443/bg/a/view/rodopskoto-kysorogo-ni-vryshta-v-praistorijata-178498", "text": "Родопското късорого говедо е една от най-примитивните форми породи говеда и по своите физически характеристики се доближава повече до домашното говедо, отглеждано в неолита, отколкото до съвременните породи говеда. Заедно с албанското и южночерногорското говедо формира групата на последните представители на праисторическото брахицерно говедо в Европа. До началото на XX век представители на породата са развъждани в чисто състояние в планинските и полупланински региони на Родопите. По-късно обаче те биват кръстосвани с представители на други български и европейски породи. Породата е отглеждана от дълбока древност в района на Родопите, които се характеризират с неблагоприятни условия - с оскъдната си паша и пресечен релеф, към който животните са се приспособили. Днес породата е слабо разпространена. В повечето случаи не е в чиста форма, а е резултат от кръстоски. Най-широко разпространение има в Западните Родопи.  Характеристики Тялото е дребно и компактно, като масата на кравите е 180-250 кг, а височината при холката е 90-110 см. Тези показатели я правят и една от най-дребните породи в Европа. Биковете са по-едри, с маса 350-00 кг и височина при холката 115-125 см. Главата е средно голяма, тясна и суха и пропорционална на тялото. Профилът й е леко вдлъбнат, а очните орбити изпъкнали. Рогата са тънки, нежни и крехки. Цветът на космената покривка е различен, като преобладават животни с червено-кафяв косъм. Срещат се и със сиво-кафяв, сиво-жълт и черен цвят. Имат светъл пръстен около носното огледало, а гърбът е с по-светла линия. Краката са тънки, с добре развити стави и сухожилия, добре поставени с правилна постановка. Копитата са много здрави със здрав копитен рог.  Виме Вимето е примитивно, често асиметрично и в много случаи наподобява на козе. Цицките са малки и конусообразни, като задните цицки са значително по-добре развити от предните. Мускулатурата на тялото е суха и плътна, а космената покривка е нежна. Стопаните са селектирали породата с млечно направление. Месодайните й качества са лоши. Като обща маса на надоеното мляко продуктивността й е ниска, но съпоставена към телесната маса тя е относително висока. Млечността варира в рамките на 400 до 2000 литра.  Устойчиво Родопското късорого говедо е устойчиво към редица заболявания, характерни за района, в който се среща. Представителите му са със спокоен нрав и са сравнително дълголетни. Освен това те са невзискателни към храната.", "date": "2019.10.25", "title": "Родопското късорого ни връща в праисторията"}
{"url": "https://www.monitor.bg:443/bg/a/view/treti-den-tyrsjat-dete-v-strajishko-178919", "text": "Трети ден полицията издирва безследно изчезналото дете на година и половина от село Николаево, Стражишко. Според информацията, която родителите на детето дали, то било оставено пред дома си без надзор само за няколко минути. Във ворник около 19, 00 часа майката влязла в къщата за да къпе по-големия си син. На двора при малкото момченце останал бащата, който по собствените му думи „мръднал за малко” навън на улицата. Когато се върнал, детето било изчезнало. Семейството веднага подало сигнал в полицията. От вторник досега полиция, жандармерия и пожарна напразно обхождат района около селото, който е претърсен и с термокамери. В търсенето се включиха и местните жители, но от детето няма и следа. В четвъртък от Областната дирекция на полицията разпространиха официално съобщение, в което се казва: „Призоваваме всички граждани, пътували на 22.10.2019 г. /вторник/ за времето от 17,30 до 19,30 ч. по маршрут Стражица - с. Николаево - Попово и обратно да се свържат с дежурната част на ОДМВР - В. Търново на тел. 0888481209.” Засега обаче от полицията още не са оповестили, че има някакви данни за изчезналото дете. Проверяват се всички възможни версии, сред които една от основните е то да е отвлечено с цел продажба. Не се изключва категорично и възможността в изчезването на момчето да са замесени и негови близки. Родителите на детето са цигани от Котел, които преди време се заселили в Николаево да работят като дървосекачи. Според хората от селото ромите се отнасяли с децата си добре и се грижели за тях. Което, разбира се, не изключва възможността да са замесени по някакъв начин в изчезването на едното от хлапетата. Това обаче засега не е доказано и остава само предположение. Сред малко вероятните  версии е самото дете да е напуснало двора на дома и да е навлязло в гористата и тревиста местност в района. Това обаче практически е почти невъзможно, тъй като според родителите му, детето почти не можело да се придвижва само. „То само не може да измине и 100 м. А тук край дома ни е стръмно и то щеше да падне и да заплаче и ние щяхме да го чуем. Освен това все щяхме да намерим някаква негова дрешка или поне обувка”, обяснява бащата Стоян. Той и съпругата му Галя твърдят, че нямат врагове и затова не вярват, че детето им може да е отвлечено за да бъдат самите те наказани или сплашени. По случая с изчезналото момче е образувано досъдебно производство в Районното полицейско управление в Стражица, а самото разследване се води под наблюдението на Районната прокуратура в Горна Оряховица. Засега родителите на изчезналото дете са застрашени да им бъде повдигнато обвинение за неупражнен контрол и неположени грижи за собствения им син. Заради което според закона те могат да получат наказание до три години затвор и обществено порицание.    ", "date": "2019.10.25", "title": "Трети ден търсят  дете в Стражишко"}
{"url": "https://www.monitor.bg:443/bg/a/view/otgledanite-oranjerijni-zelenchuci-prez-2018-ta-s-28-poveche-178936", "text": "Общото производство на оранжерийни зеленчуци бележи годишен ръст от 28,1% за 2018 г. в размер на 130,9 хил. тона. Това съобщи заместник-министърът на земеделието, храните и горите Вергиния Кръстева при откриването на първия семинар на Българската асоциация на производителите на оранжерийна продукция (БАПОП) в Пловдив. Експертите дискутираха по темата: „Интегрирана растителна защита в оранжериите“. Заместник-министър Кръстева съобщи, че към момента общата оранжерийна площ в страната е 916 ха. „Заявените площи с оранжерийно производство в кампанията по Директни плащания за 2019 г. са в размер на 765 ха, а през 2015 г. те са били 588 ха“, посочи тя, цитирана от пресцентъра нта Министерство на земеделието, граните и горите. По думите ѝ, оранжерийното производство дава възможност за по-продължително, устойчиво и ритмично снабдяване на пазара с прясна продукция. Кръстева коментира и дебата за бъдещата Обща селскостопанска политика (ОСП) след 2020 г. Тя поясни, че до края на годината трябва да бъдат готови трите SWOT анализа. „Единият вече беше представен и скоро ще бъде финализиран. В началото на декември планираме представяне на SWOT анализа за околна среда и климат, който се изготвя от Аграрния университет в Пловдив“, каза още Кръстева и добави, че се надява заедно с бранша да се вземат правилните решения за модерно, конкурентоспособно и устойчиво земеделие. От МЗХГ уточниха, че в първия по рода си семинар на Българската асоциация на производителите на оранжерийна продукция участие взема и ректорът на Аграрния университет в Пловдив проф. Христина Янчева, която информира, че 2020 г. е обявена за година на растителното здраве. „Темата на днешния семинар е изключително важна, тъй като растителната защита е сред основните проблеми на всички производители“, каза още тя. Председателят на управителния съвет на Асоциацията Йордан Кръстанов пое ангажимент да организира подобни семинари, които ще допринесат за модернизирането на производството на оранжерийни зеленчуци.", "date": "2019.10.25", "title": "Отгледаните оранжерийни зеленчуци през 2018-та с 28% повече"}
{"url": "https://www.monitor.bg:443/bg/a/view/zajcite-obichat-na-hladno-178499", "text": "При отглеждане на зайците на закрито ражданията на зайкините се планират през цялата година независимо от сезона.  За да се използват ефективно помещенията, клетките се нареждат на 1, на 2 или 3 етажа. Едноетажното разположение се препоръчва за зайкините с оглед по-леко да се обслужват, когато са с приплодите. Дву- и триетажното разположение на клетките е подходящо за подрастващите зайци. Температурата в закрития тип зайчарник трябва да се поддържа от 8 до 25°С. При отклонения от тези температури при по-ниски от 8°C разходът на фураж за единица прираст рязко се увеличава, а при температури над 25°С прирастът рязко намалява. За оптимална температура за зайците се смята интервал от 14 до 18° С. Влажността на въздуха трябва да бъде 70-75% - както ниската, така и високата влажност се отразява неблагоприятно на зайците. Вентилацията Вентилацията (естествена или изкуствена) трябва така да бъде изчислена, че да осигурява 6-кратна обмяна на въздуха през зимата и 14-кратна през лятото, или 7-8 куб. м въздух на 1 кг живо тегло през лятото и 1,5-2 куб. м въздух през зимата за 1 кг живо тегло. Скоростта на движение на въздуха на равнището на клетките не трябва да превишава 0,3 м/сек. При по-висока скорост на въздуха зайците масово страдат от простудни заболявания. При правилна вентилация на помещението съдържанието на вредни газове трябва да не бъде по-висока: за амоняка - 0,01 мг/л въздух, на въглеродния двуокис - 0,2%, а на сероводорода – 0,001 мг/л. Желателно е вентилацията да бъде под налягане, т.е. изсмукваща. Всмукващите ръкави на въздуховодите да бъдат на 30-35 см от равнището на пода. Ден Продължителността на светлинния ден в закритите помещения също е от съществено значение. Тя се изменя в зависимост от възрастта и физиологичното състояние на животните. По време на случната кампания се препоръчва продължителността на светлинния ден да бъде 16-17 часа, а силата на осветлението - 100 лукса; по време на бременността и лактацията - 14-15 часа и 50-60 лукса, а при зайците за угояване - до 8 часа и 25 лукса.", "date": "2019.10.25", "title": "Зайците обичат на хладно"}
{"url": "https://www.monitor.bg:443/bg/a/view/kola-pregazi-peshehodec-vyrvjal-po-sredata-na-platnoto-kraj-plovdiv-178921", "text": "Лека кола прегази пешеходец на 53 години, който вървял по средата на пътното платно. Мъжът издъхнал на място. Пътният инцидент с нещастен край се случил на шосето между пловдивския квартал „Коматево” и близкото село Първенец, съобщиха от полицията в Пловдив. Катастрофата станала в тъмната част на денонощието, около 20 часа, в четвъртък вечерта. Предполага се, че, именно заради тъмнината, шофьорът на леката кола не е успял да види навреме мъжа по средата на шосето. „Едно от обясненията е, че пешеходецът може да е бил облечен в тъмни дрехи и да е вървял по неосветен участък от пътя. Друго обяснение може да е свързано със скоростта на леката кола, а трето – ако пешеходецът е употребил алкохол. Но всичко това ще се изяснява от стартиралото разследване”, обясниха шофьори с дългогодишна практика. Водачът на лекия автомобил „Тойота”, който е блъснал пешеходеца, е на 78 години, уточниха от полицията в града. Той е бил проверен за алкохол и пробата му била отрицателна. От полицията не съобщават дали възрастният водач е бил арестуван след произшествието.", "date": "2019.10.25", "title": "Кола прегази пешеходец, вървял по средата на платното край Пловдив"}
{"url": "https://www.monitor.bg:443/bg/a/view/bivsh-chlen-na-vss-njama-prichina-prezidentyt-da-ne-podpishe-ukaza-za-geshev-178917", "text": "Няма основания президентът Румен Радев да не подпише указа за назначаването на Иван Гешев за главен прокурор. Това заяви в интервю за \"България он ер\" бившият член на Висшия съдебен съвет и настоящ следовател в НСлС Ясен Тодоров. По думите му апелът на предния държавен глава Росен Плевнелиев към настоящия президент да не парафира указа е „недопустим и незаконосъобразен“. „Изцяло в правомощията на настоящия държавен глава е да направи преценка дали да подпише такъв указ. Няма основания този указ да не бъде подписан\", бе категоричен Тодоров. \"Факт е, че кариерата на г-н Гешев е последователна и това е първи такъв случай в историята на България след демократичните промени. Човек, тръгнал от най-ниското ниво, служител на МВР, станал заместник-главен прокурор, става главен прокурор, което е много добър пример и стимул за всички млади хора, които стават магистрати\", поясни Тодоров. На въпрос кой се страхува от избора на Иван Гешев, бившият член на ВСС беше категоричен: \"Страхуват се тези, които са подсъдими, кандидати за подсъдими или са обвиняеми. Защото работата на прокуратурата е да защитава законните интереси на гражданите и тези, които ги нарушават да влизат в затвора\",.", "date": "2019.10.25", "title": "Бивш член на ВСС: Няма причина президентът да не подпише указа за Гешев"}
{"url": "https://www.monitor.bg:443/bg/a/view/pri-zakriti-vrati-prodyljava-deloto-sreshtu-ubieca-na-docenta-ot-plovdiv-178908", "text": "При закрити врата в окръжния съд в Пловдив продължава делото срещу 42-годишния Илия Стоичков, който е подсъдим заради жестокото убийство на доцент Стефан Нейков на 71 г. Доцентът работел като научен сътрудник в Института по растителни и генетични ресурси в Садово. Към него, с молба за съдействие да си вземела изпитите в Аграрния университет, се обърнала съпругата на Стоичков. На 2 юли 2018г. двамата се срещнали в покрайнините на пловдивското село Оризаре, където обаче се появил и самият Илия Стоичков. Той бил обзет от ревност и първо пребил жестоко доц. Нейков, след което го изнасилил с бухалка. След зверството закарал обратно до Пловдив пребития възрастен мъж и го оставил край колата му на бул. „Хр. Ботев” до Военна болница. Научният работник бил открит там от минувачи в безпомощно състояние. Въпреки усилията на лекарите доцентът починал от тежките си рани, а за престъплението бил арестуван Илия Стоичков. Срещу него има повдигнато и още едно обвинение. След като пребил доц. Нейков, Илия му взел 14-каратов златен синджир, който тежал 11,5 грама и струвал 747 лева. Жената на Стоичков го оставила в заложна къща, а бухалката била изхвърлена в коритото на река Марица. Съпругата на подсъдимия не е обвинена от прокуратурата за съучастник  в престъплението. 310 000 лева поискаха в рамките на разпоредителното заседание от Илия Стоичков вдовицата и двете деца на възрастния учен. Ирена Нейкова и децата й Наталия Нейкова – Иванова и Николай се конституираха, като частни обвинители в процеса. Искът на вдовицата срещу подсъдимия бе за 150 000 лева, а на брата и сестрата – за по 80 000 лева. След разпоредителното заседание по делото в началото на тази година процесът бе закрит.", "date": "2019.10.25", "title": "При закрити врата продължава делото срещу убиеца на доцента от Пловдив"}
{"url": "https://www.monitor.bg:443/bg/a/view/novijat-djejms-bond-s-tri-razlichni-finala-178871", "text": "За най-новия филм за култовия шпионин Джеймс Бонд, озаглавен No Time To Die, са заснети цели три различни финала. Причината - да се скрият всички детайли преди голямата премиера. След като Кери Фукунага поел режисьорската щафета от Дани Бойл, той решил да предприеме необикновеното начинание и вместо един край на актуалното приключение на агент 007, да заснеме цели три различни, за да не изтече информация и да развали изненадата за най-верните фенове. Единственият, който е запознат с истинския край, е самият Фукунага. За да стане още по-интересно, актьорът Даниел Крейг също не е запознат с това кои сцени ще стигнат до големия екран и кои не. Появиха се спекулации, че накрая Джеймс Бонд ще се откаже от тайните служби, за да живее спокоен и отшелнически живот в Ямайка. Това ще позволи на британската актриса Лашана Линч да поеме оттук нататък ролята на 007.", "date": "2019.10.25", "title": "Новият „Джеймс Бонд“ с три различни финала"}
{"url": "https://www.monitor.bg:443/bg/a/view/toto-pechalbi-tiraj-85-178922", "text": " Числа - 16, 17, 22, 35, 48, 49. Печалби: 6 - няма, 5 - 4 по 6 381,80 лв., 4 - 251 по 101,70 лв., 3 - 5829 по 6,10 лв., ДЖАКПОТ: 3 966 825,59 лв.  Числа - 9, 10, 12, 21, 33, 42. Печалби: 6 - няма, 5 - 6 по 1 504,50 лв., 4 - 295 по 30,60 лв., 3 - 4912 по 2,60 лв., ДЖАКПОТ: 476 972,37 лв.  I теглене -  23, 26, 28, 31, 32. Печалби: 5 - 1 по 20 435,10 лв., 4 - 234 по 100,80 лв., 3 - 6259 по 5,50 лв. ДЖАКПОТ: няма II теглене - 1 ,8, 14, 23, 31. Печалби: 5 - 2 по 10 217,60 лв., 4 - 211 по 111,80 лв., 3 - 5655 по 6,10 лв. ДЖАКПОТ: няма  Позиция - 2, 5, 8 цифра - 8, 2, 9. Печалби: 3 - 9 по 7 369,40 лв., 2 - 1815 по18,40 лв. ДЖАКПОТ: спечелен  6, 9, 10, 11, 35; Зодия - 3. Печалби: 5+1- няма, 5 - няма, 4+1 - 1 по 5 000,00 лв., 4 - 7 по 500,00 лв., 3+1 - 24 по 100,00 лв., 3 - 267 по 10,00 лв., 2+1 - 281 по 5.00 лв., 1+1 - 1231 по 1.50 лв., 2 - 3147 по 0,80 лв., 1 - 1616 по 1,00 лв. ДЖАКПОТ: 3 000 000,00 лв.  Година: 3, месец 10, дата 10, ден 1. Печалби: I група - няма, II група - няма, III група - няма, IV група - 1 по 217,50 лв., V група - 4 по 54,40 лв., VI група - 5 по 34,80 лв., VII група - 12 по 18,10 лв., VIII група - 20 по 8,70 лв., IX група - 54 по 4,80 лв., X група - 67 по 4,60 лв., XI група - 83 по 4,20 лв., XII група - 239 по 1,80 лв., XIII група - 436 по 2,10 лв., XIV група - 1569 по 0,94 лв., XV група - 2011 по 1,20 лв. ДЖАКПОТ: 12 402,22 лв.", "date": "2019.10.25", "title": "Тото печалби, тираж №85"}
{"url": "https://www.monitor.bg:443/bg/a/view/iskat-postojanen-arest-za-kmeta-na-nesebyr-178920", "text": "Прокуратурата поиска постоянния арест на кмета на Несебър. Николай Димитров, който е кандидат за следващ мандат, беше арестуван по обвинение за купуване на гласове. Освен него бяха за държани още четирима - Георги Георгиев, Петър Тодоров, Атанас Япаджиев и Константин Лефтеров, които имат сходни обвинения. Част от тях са кандидати за общински съветници, други за кмет. Задържаните са с повдигнати обвинения за участие в организираната престъпна група за търговия с гласове. Те обещавали големи суми и работа в кметската администрация на хора, които влязат в схемата. По случая са събрани огромен по обем доказателства, включително видео записи. Открити са списъци с над 100 имена на хора, които са готови да продадат гласа си, съобщи БНТ.", "date": "2019.10.25", "title": "Искат постоянен арест за кмета на Несебър"}
{"url": "https://www.monitor.bg:443/bg/a/view/obratno-broene-iskash-li-da-znaesh-koga-shte-umresh-178842", "text": "Колко често ви се случва да прочетете общите условия, когато инсталирате нова програма или приложение на компютъра/телефона си? Случвало ли ви се е изобщо? Да цъкнеш „Приемам“ (I Agree), след като в най-добрия случай си минал диагонално през редовете на общите условия е константата на потребителското мислене, с което режисьорът Джъстин Дек се заиграва в своя хорър „Обратно броене“. Точно навреме за Хелоуин лентата ще се завърти и по родните киносалони, а заглавието е препоръчително за всеки, който отлепя нос от телефона си само когато спи. Искаш ли да знаеш кога ще настъпи смъртта ти? Този въпрос стои като основна притегателна сила към основния антагонист на „Обратно броене“ - мобилно приложение, в което единственото, което виждаш, са някакви цифрички. След серия от съмнителни „инциденти“, довели до смъртта на двама тийнейджъри, с въпросния ап в телефона се оказват и редица медицински лица, сред които и сестрата Куин. В ролята влиза очарователната Елизабет Лейл, която помним от не по-малко сковаващите епизоди на „Ти“ с Пен Баджли, където тематиката за обсесията около смартфоните е отново на дневен ред. Макар и скептично настроена към приложението, Куин разбира, че има едва три дни живот, а оттук насетне всичко й подсказва, че инстинктивното натискане на бутона „Приемам“ може да й коства живота. Това е В него той успява да докаже, че е напълно в крак с модата. Освен че залага на развитието на технологиите като основно средство за „ужас“, той не пропуска да отбележи и друга особено актуална вълна в средите отвъд Океана, а именно движението MeToo. Това режисьорът прави с помощта на похотлив лекар с остър ум, който винаги върви с поне една крачка пред своите жертви. Сюжетът на „Обратно броене“ надали ще изненада някого. Не е това обаче и целта му. Вместо това залага на няколко качествени сплашвания, поука и чувство за хумор, което вкарва зрителя в странно биполярно настроение пред големия екран. Докато е впил нокти в седалката дали ще види поредната смърт, киноманът все пак ще усети и пристъп на смях, когато срещне за първи път отеца с афинитет към рока и екзорсизма или техногуруто, тръгнал да решава апокалиптични проблеми, докато е на среща от Тиндер. Макар че филмът, продуциран от STX, тепърва тръгва по кината, мобилно приложение, вдъхновено от него, вече се предлага както за Android, така и за телефоните на Apple. То носи името Countdown, както е заглавието и на лентата на английски език, а Работата по него той започва още след гледането на трейлъра на „Обратно броене“, като създава своя ап да изглежда досущ като излязъл от големия екран. Заради минималистичната си природа той е свален от магазина на Apple, но бързо връща позициите си отново, когато продуцентската компания STX купува от Бойлинг лиценза за приложението. В момента то е в топ 10 на най-продаваните апове в магазина на Apple. Върви обаче с предупреждение: „Това приложение е с цел забавление. Резултатите не трябва да се взимат на сериозно“.", "date": "2019.10.25", "title": "„Обратно броене“: Искаш ли да знаеш кога ще умреш?"}
{"url": "https://www.monitor.bg:443/bg/a/view/trima-zaginali-v-katastrofi-za-denonoshtie-178912", "text": "Трима души са загинали, а 22 са ранените при катастрофи през изминалото денонощие, съобщиха от пресцентъра на МВР. В страната са станали 18 пътни произшествия. В София са регистрирани 44 леки и седем тежки инцидента. Един човек е загинал, а 11 са ранените.", "date": "2019.10.25", "title": "Трима загинали в катастрофи за денонощие "}
{"url": "https://www.monitor.bg:443/bg/a/view/vynshno-sezira-rumynskite-vlasti-zaradi-zamyrsenija-vyzduh-v-ruse-178911", "text": "Министерството на външните работи сезира румънските власти във връзка със замърсения на 24 октомври въздух в Русе заради горящи стърнища на румънска територия, съобщиха от пресцентъра на МВнР. МВнР е изпратило писмо до румънския посланик Йон Гъля, който от своя страна е алармирал румънското Министерство на външните работи.  В същото време посланикът ни в Букурещ Тодор Чуров се е свързал със заместник-кмета на град Гюргево. От там са изпратили екипи, които са установили, че стърнищата са загасени.", "date": "2019.10.25", "title": "Външно сезира румънските власти заради замърсения въздух в Русе"}
{"url": "https://www.monitor.bg:443/bg/a/view/skandal-s-podkupvane-na-izbirateli-svali-japonskijat-ministyr-na-ikonomikata-178914", "text": "Японският министър на икономиката, търговията и промишлеността Ишу Сугавара подаде днес оставка заради скандал с подкупване на избиратели, предадоха информационните агенции. Премиерът Шиндзо Абе е приел оставката. Абе се извини на японския народ за този развой на нещата, като посочи, че той носи отговорността за назначението на Сугавара. Министърът бе подложен на натиск, след като медии съобщиха, че той е раздавал подаръци в неговия избирателен район в Токио, като скъпи пъпеши и раци, както и че е дал пари за погребение на семейството на привърженик в нарушение на изборното законодателство. \"Не искам моите проблеми да забавят обсъжданията в парламента\", заяви пред журналисти Ишу Сугавара, мотивирайки оставката си. Той бе назначен само преди месец в рамките на мащабни промени в японското правителство, припомнят агенциите. Премиерът Шиндзо Абе съобщи, че ветеранът от управляващата Либерално-демократическа партия Хироши Каджияма ще бъде новият министър на икономиката, търговията и промишлеността.", "date": "2019.10.25", "title": "Скандал с подкупване на избиратели свали японският министър на икономиката"}
{"url": "https://www.monitor.bg:443/bg/a/view/sa-sht-izprashtat-tankove-v-severoiztochna-sirija-za-ohrana-na-petrolnite-poleta-178910", "text": "Министерството на отбраната на САЩ изпраща допълнителни подкрепления в Североизточна Сирия за охрана на петролните полета от бойците от терористичната групировка \"Ислямска държава\", съобщават информационните агенции. САЩ укрепват своите позиции в координация с партньорите от Сирийските демократични сили с допълнителни войници и средства за предотвратяване на връщането на петролните полета в ръцете на \"Ислямска държава\" (ИД) или други дестабилизиращи фактори, се посочва в прессъобщение на Пентагона. От там посочиха още, че борбата с терористите от ИД продължава. \"Ние сме длъжни да лишим ИД от този важен източник на приходи, за да гарантираме отсъствието на възможност за възраждането й\", посочват от министерството. При това подкрепленията съвсем не са малки. Според Newsweek става дума за 30 танка Abrams и допълнителни части пехотинци. Плановете за всичко това трябва да бъдат одобрени от Белия дом, но според Си Ен Ен това ще се случи относително бързо. Съобщението идва след като американският президент Доналд Тръмп взе по-рано този месец спорното решение да изтегли американските сили от Североизточна Сирия, с което откри пътя за турска военна операция там. Тръмп обоснова тази стъпка с желанието да върне около 1000 американски военни у дома и да сложи край на американската намеса в зоната. По-рано той заяви, че \"малък брой\" американски военни ще останат в Сирия, за да охраняват петролните полета, но според съобщения в американски медии допълнителните сили ще включват танкове и стотици войници, пише ДПА.", "date": "2019.10.25", "title": "САЩ изпращат танкове в Североизточна Сирия за охрана на петролните полета"}
{"url": "https://www.monitor.bg:443/bg/a/view/belijat-dom-pesti-ot-vestnici-178913", "text": "От Белия дом заявиха, че се готвят да прекратят абонамента за вестниците „Ню Йорк таймс“ и „Вашингтон пост“ за държавни учреждения. Идеята, оповестена от „Уолстрийт джърнъл“, бе обоснована със спестяване на средства. Говорителката на Белия дом Стефани Гришам заяви, че ако не се поднови абонаментът за тези издания ще бъдат спестени стотици хиляди долари на данъкоплатците, но няма как да не се отбележи критиката на президента Доналд Тръмп към въпросните издания. Президентът неведнъж е определял техни статии като „фалшиви новини“. По-рано тази седмица Тръмп заяви, че „не иска“ повече „Ню Йорк таймс“ в Белия дом и допълни, че сигурно ще бъде прекратен и абонаментът за „Вашингтон пост. АП посочва, че не е ясно кога новите инструкции ще бъдат изпратени към различните държавни агенции. Репортери публикуваха снимки в социалните мрежи, от които може да се види, че на стелаж с пресата в Белия дом липсват „Ню Йорк таймс“ и „Вашингтон пост“. На рафта се забелязват „Ю Eс Ей Тудей“, „Ню Йорк пост, „УолстрийтдДжърнъл“, „Файненшъл таймс“ и „Политико“. Журналист от Блумбърг написа, че онлайн абонаментът за „Вашингтон пост“ в Белия дом е все още активен.", "date": "2019.10.25", "title": "Белият дом пести от вестници"}
{"url": "https://www.monitor.bg:443/bg/a/view/eminem-razpitan-ot-sikret-syrvis-zaradi-ivanka-trymp-178909", "text": "Рап звездата Маршъл Метърс, известен повече като Еминем, е разпитан от тайните служби на САЩ заради \"заплашителни текстове\" към президента на САЩ Доналд Тръмп и дъщеря му Иванка. Рапърът е бил посещаван от агенти заради песента си Framed от 2017 г. В песента Еминем пита защо дъщерята на американския президент Доналд Тръмп е била в багажника на колата му, като продължава че „тъпото русо момиче“ е било „хвърлено в езеро“ (\"got dumped in a pond\"). В друго парче Еминем пее: „Обичаме страната си, но мразим Тръмп“. Подобни фантазии със сцени на насилие има и в други композиции на Еминем. Както става известно от публикации по темата в сайта TMZ в Сикрет сървис са обърнали специално внимание на творчеството на рапъра след сигнал.", "date": "2019.10.25", "title": "Еминем разпитан от Сикрет сървис заради Иванка Тръмп"}
{"url": "https://www.monitor.bg:443/bg/a/view/tijnejdjyrka-padna-v-propast-s-kolata-si-kraj-zagorsko-178915", "text": "19-годишна жена загина при жестока катастрофа на международния път за Гърция край кърджалийското село Загорско. Инцидентът е станал около 7 часа тази сутрин. Автомобилът е излязъл от пътното платно и е паднал в пропаст. Все още не са ясни причините за катастрофата. Районът на село Загорско е известен като отсечката на смъртта. Това е четвъртата катастрофа със загинал на това място от началото на тази година, пише \"24 часа\". В средата на април край Загорско стана катастрофа с участието на лидера на партия ДОСТ Лютви Местан, при която загина 6-месечно бебе. През юли в същия район смъртоносно беше прегазен глухоням велосипедист. На няколко километра от мястото през август при четворна катастрофа загина и млада жена.", "date": "2019.10.25", "title": "Тийнейджърка падна в пропаст с колата си и загина на път за Гърция"}
{"url": "https://www.monitor.bg:443/bg/a/view/godejyt-vyv-fermata-zaradva-uchastnicite-s-meso-178865", "text": "Годежът на софтуерния милионер Митко Караиванов и любимата му Ваня във „Фермата: Нов свят“ се превърна в събитие не само заради емоционалните ритуали по взимането на булката и въвеждането на младите в символичният им нов дом, но и заради включването на месо  в празничното меню. Специално за вечерята масата от лятната кухня бе изнесена на двора и отрупана с разядки, баница, и най-важното – цяла тава със сочно печено агне. Чувствам се друг човек. Цял живот ще си спомням как съм ял месо, благодарение на човек, който не го помирисва“, заяви с блаженна усмивка военният Станислав, визирайки вегетарианските навици на младоженеца. „Аз мисля, че получих оргазъм, когато видях тази пълна маса и особено това агънце! Благодаря на Боговете на агнетата, че се смилиха над нас и ни дадоха това месце!“, добави бизнесменът Митко Калайджиев.  Между наздравиците и усещането за споделено щастие фермерите бяха изненадани от фолклорен оркестър. Кръшно хоро и юнашки песни се извиха в чест на двойката, а бъдещата булка отсече: IT специалистът и половинката му се запознават преди шест години в рок бар, в който тя е сервитьорка. Любовта им пламва от пръв поглед и почти моментално заживяват заедно. Караиванов узря за решението за годеж с момичето си на третата седмица във „Фермата“. Той призна, че Ваня значи всичко за него и иска да я направи щастлива, независимо от недоверието си в брака като институция.", "date": "2019.10.25", "title": "Годежът във „Фермата“ зарадва участниците с месо"}
{"url": "https://www.monitor.bg:443/bg/a/view/dobrin-ivanov-400-mln-leva-godishno-gubi-ikonomikata-ot-mesteneto-na-strelkite-178886", "text": "Намаляват поръчките в индустриалните предприятия, казва в интервю за \"Монитор\" изпълнителният директор на Асоциацията на индустриалния капитал - Извършихме проучвания по този въпрос още преди години и те показаха, че преместването на стрелките вреди както на бизнеса, така и на обществото като цяло. Щетите за икономиката са освен преки и косвени. Основната вреда обаче е върху здравето на хората. Местенето на стрелките оказва влияние и върху тяхната работоспособност, производителност. Заради това и бизнесът търпи загуби. Доказано е, че смяната на времето предизвиква дискомфорт, води до повече трудови злополуки, катастрофи и вреди на икономиката. - Не можем да бъдем точни, но отчитайки завишените разходи за болнични в месеците, през които има смяна на времето, понижената производителност и други фактори, смятаме, че загубите за българската икономика са 400 млн. лева годишно от двете смени на времето. - Точно така. Смяната на времето води до здравословни проблеми като високо кръвно налягане, депресии, недоспиването също трябва да се отчете като фактор, моментни неразположения. Стига се и до по-сериозни проблеми като инфаркти и инсулти. Особено при хората, които работят под напрежение. Като се има предвид всичко това и добавим ниската производителност, разходите за здраве, за лекарства, болнична помощ - всичко това са загуби за икономиката на страната. - Прогнозата за тази година не е по-различна от миналата. Смяната на часовото време като цяло е вредна за икономиката. Това ще е така, докато не се вземе решение за прекратяване на тази практика. - Ние смятаме, че ако смяната на часовото време отпадне, трябва да бъде въведено единно за цяла Европа, а не както се предлага - всяка страна членка да вземе собствено решение. Ако има повече от един час разлика между две съседни държави, това би създало неудобство в бизнес отношенията. Отчитайки, че астрономическото време е зимното, а лятното като цяло предполага по-дълъг ден, за България е по-подходящо въвеждането само на лятно часово време. То ще е по-ползотворно от гледна точка на няколко отрасъла - строителство, туризъм, търговия. По-голямата част от държавите в Южна Европа предпочитат повече лятното часово време, а в Северна - зимното. Ние смятаме, че като цяло смяната на часовото време е вредна и независимо кое ще остане, ще е по-добре от сегашната ситуация. Но ако трябва да избираме, мислим, че за нас е по-подходящо лятното. - Така е. Една от причините за смяната на времето е икономия на електроенергия. За първи път местенето на стрелките е въведено в началото на 20-и век в Англия, след което се въвежда и в други държави. У нас става едва през 1979 година, като отново причината е била икономия на електричество. Тогава тази мярка е била ефективна, тъй като се е удължавал работният ден през зимата и през лятото пък се удължава светлата част от този работен ден. Това дава възможност за по-голямо производство. Сега, в 21-ви век, това не е валидно, или поне в много по-малка степен. В момента електричеството, което се ползва за осветление, е много малък дял. Осветлението, което се пести, е нищожно. Има и много по-енергоефективни начини за спестяване. Изчисленията ни показаха, че от смяната на часовото време икономията на електроенергия е в размер на 4 млн. лева годишно. А както казах, загубите от смяната на времето са 400 млн. лева. Виждате каква е разликата. Това е аргумент за отпадане на смяната на часовото време. Знаете, че въпросът се обсъждаше два пъти и два пъти се отложи решението му. Надявам се през 2020 година вече да има яснота. - Ръст има действително, отчете го и националната статистика за първото и за второто тримесечие. Предстоят данните и за третото, но и там се очаква също повишение. Колкото до въпроса за рецесията, който засягате, бих казал, че притесненията са по-скоро за в бъдеще време. Настоящата година МВФ и Световната банка актуализираха данните си за България в посока нагоре. Нашите притеснения са прогнозите за състоянието на икономиката през 2020 година, когато смятаме, че ще има забавяне, и то съществено. Тук отчитаме рисковете в Европа, в световен мащаб и отражението им у нас. Най-вероятно през другата година отново ще отбележим растеж, той ще е по-нисък. Нашите прогнози са за ръст от 2,5 - 3%. - Така е, но все пак е тенденция надолу. Другото, което наблюдаваме, е намаляване на поръчките в индустриалните предприятия, главно заради кризата в Европа. Надяваме се намаляването на растежа да бъде ограничено по размер и време и това да е само временно явление, което да бъде преодоляно, и икономиката да се върне отново на ниво интензивен растеж. Роден е на 19 септември 1977 г. През 2000 г. завършва магистратура „Счетоводство и контрол” в Икономическия университет – Варна, след което получава няколко следдипломни квалификации и специализира право в Пловдивския университет „Паисий Хилендарски” От 2009 г. до момента е изпълнителен директор на Асоциацията на индустриалния капитал в България Заместник-председател е на Националния съвет за насърчаване на заетостта към Министерството на труда и социалната политика, член е на съвета към изпълнителния директор на Агенцията по заетостта", "date": "2019.10.25", "title": "Добрин Иванов: 400 млн. лева годишно губи икономиката от местенето на стрелките"}
{"url": "https://www.monitor.bg:443/bg/a/view/ochakva-ni-slynchev-i-topyl-petyk-178893", "text": "През нощта над по-голямата част от страната ще бъде ясно и почти тихо. След полунощ на места по поречието на Дунав и в Източна България ще има ниска слоеста облачност или мъгла и там сутрешните температури ще са по-високи. В останалата част от България минималните температури ще са предимно между 4 и 9 градуса. Днес ще бъде слънчево. Преди обяд на места в източните райони все още ще има ниска слоеста облачност или мъгла. Максималните температури, в повечето райони, ще бъдат между 22 и 27 градуса. Атмосферното налягане е и ще се задържи по-високо от средното за октомври. Преди обяд по Черноморието ще има ниска облачност или мъгла, а след обяд ще бъде слънчево и ще духа бриз. Максималните температури ще са между 18 и 21 градуса. Температурата на морската вода е около 20 градуса. Вълнението на морето ще бъде 1-2 бала. Над планините ще бъде слънчево. Ще духа умерен вятър от север-североизток. Максималната температура на височина 1200 метра ще е около 19 градуса, на 2000 метра - около 14 градуса. През почивните дни съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. Ще бъде почти тихо, а дневните температури ще са с градус-два по-ниски.", "date": "2019.10.25", "title": "Очаква ни слънчев и топъл петък"}
{"url": "https://www.monitor.bg:443/bg/a/view/kola-pregazi-peshehodec-vyrvjal-po-sredata-na-platnoto-178905", "text": "Лека кола прегази пешеходец на 53 години, който вървял по средата на пътното платно. Мъжът издъхнал на място. Пътният инцидент с нещастен край се случил на шосето между пловдивския квартал „Коматево” и близкото село Първенец, съобщиха от полицията в Пловдив. Катастрофата станала в тъмната част на денонощието, около 20 часа, в четвъртък вечерта. Предполага се, че, именно заради тъмнината, шофьорът на леката кола не е успял да види навреме мъжа по средата на шосето. „Едно от обясненията е, че пешеходецът може да е бил облечен в тъмни дрехи и да е вървял по неосветен участък от пътя. Друго обяснение може да е свързано със скоростта на леката кола, а трето – ако пешеходецът е употребил алкохол. Но всичко това ще се изяснява от стартиралото разследване”, обясниха шофьори с дългогодишна практика. Водачът на лекия автомобил „Тойота”, който е блъснал пешеходеца, е на 78 години, уточниха от полицията в града. Той е бил проверен за алкохол и пробата му била отрицателна. От полицията не съобщават дали възрастният водач е бил арестуван след произшествието.", "date": "2019.10.25", "title": "Кола прегази пешеходец, вървял по средата на платното"}
{"url": "https://www.monitor.bg:443/bg/a/view/suetnijat-myj-i-nepretencioznija-mu-sybrat-178852", "text": "Преди време споделих в моята скромна рубрика нeкои нескромни впечатления за разликите и приликите между стария ерген и заклетия ерген. Дамското съсловие оцени усилията ми и дори една мила дама ме покани на кафе. Мъжете ме запсуваха яко, че издавам тайни от кухнята и вадя „мръсните чорапи“ на показ. Аз обаче не съм от притеснителните и затова ще продължа темата. Днес ще ви разкажа за суетния мъж и непретенциозния такъв. Суетният мъж забелязва бял косъм в главата си и изпада в добре контролирана паника: „Ужас! Виж го как стърчи! Кога се появи?“. После се успокоява, щото практикува домашна йога и е малко „дзен“. Е, какво толкова, мисли си, жените си падат по това. Сетне забелязва сивите копелдаци по бакенбардите си и сериозно се депресира. Пошегуваш ли се с белите му коси, ще получиш обиден поглед. А хване ли си млада любовница, или ако има мерак за такава, направо ще започне да се боядисва. Мислите, че няма мъже, които се боядисват? Я погледнете в българския парламент и сред така наречените ни артисти. Там е пълно с оцветени коси от мъжки пол. Непретенциозният мъж изобщо и не забелязва, че е започнал да побелява, докато не му обърнат внимание за това. Той се гледа в огледалото само когато се бръсне, а това се случва рядко. Даже ако може, не би се и подстригвал, но когато заприлича на отшелник в главата, жена му с шутове го праща в кварталната бръснарница. Или осъществява момичешката си мечта да стане фризьорка и го настригва надве-натри с евтина машинка за подстригване. Претенциозният мъж е наредил в шкафчето си като балерини цяла редичка парфюми: „Гучи“, „Версаче“, „Том Форд“, все от 80 лева нагоре. В някакво мъжко списание е прочел как и къде точно да се напарфюмира, май беше нещо свързано с феромоните, и пръска тънко-тънко като генен инженер в нанолаборатория. Мъжът без претенции има един „Деним“ от 5 лева, подарък от майка му за рождения му ден и го ползва само лятно време. Одеколонът му е купуван от хранителен магазин (там козметиката е до тоалетната хартия, верото и праха за пране) и когато го използва казва: „Брррррр“ и с удоволствие си бие възсилни шамари. Мъжът-кифла си поръчва бира с чаша и ще вдигне луд скандал на сервитьорката, ако бирата е „Хайнекен“, а халбата – с щампа на „Старопрамен“. Дори вкъщи си сипва биричката в чаша и си има строго правило как точно се прави това – колко грама, с колко пяна и други физико-математически правила. По правило, то се знае, тази деликатна особа пие пиво само от стъклени бутилки. Металните кенчета и пластмасовите двулитровки (недай си Боже!) са за простолюдието. Мъжът-пустиняк „маа“ от бутилката, а ако сервитьорката все пак му предложи чаша, я връща с думите: „Ма недей да я миеш тая чаша, ма душа“. За вкъщи си взима кенчета и бира в пластмасарка, щото е по-евтино. А и философски заключва, че пивото в стъкло или в пластмаса „все е пикня, да го е..а“. Изисканият мъж се облича в хубави дрехи, дори когато отива до кварталния магазин за хляб, защото не може хората да го видят неглиже. Там ще разгледа само най-скъпите биохрани, ще си купи черен хляб с лимец, джентълменски ще пусне бабичката пред него на опашката и деликатно ще пофлиртува с продавачката. Небрежният му събрат ще отиде до магазина по налъми, а на скандала от страна на жена си, че ходи размъкнат като клошар, мъдро ще отговори: „Ееее, не съм тръгнал на сватба значи!“. В магазина ще купи четвъртинка кайма от лев и двайсет, щото и по-скъпата пак я правят от рога и копита. Ще спре и пред биодоматите, обаче ще заключи, че не са като на баба му, и ще ги подмине с пренебрежение. А кое е общото между описаната претенциозна личност и непретенциозния му събрат? Те са приятели от деца. И когато се съберат уж да гледат мач изпиват всичко, изяждат всичко, сещат се за най-хубавото момиче от класа, после за казармата, после ще се скарат, накрая ще изпеят некоя стара песен и в крайна сметка суетният тип си тръгва разгащен и по налъми, а непретенциозният аристократично заспива на дивана.", "date": "2019.10.25", "title": "Суетният мъж и непретенциозния му събрат "}
{"url": "https://www.monitor.bg:443/bg/a/view/40-000-evakuirani-zaradi-gorski-pojari-v-kalifornija-178907", "text": "Американските власти наредиха евакуация на най-малко 40 000 души, след като разпалвани от вятъра горски пожари приближиха околностите на Лос Анджелис, предаде АП. Няколко къщи са изгорели в четвъртък, след като два пожара, подхранвани от силни ветрове, изпепелиха сухи храсталаци в района на град Санта Кларита. Не се съобщава за пострадали хора. Началникът на противопожарната служба в окръг Лос Анджелис каза, че нито един от пожарите не е овладян. Властите са прекъснали движението по междущатска магистрала 5, която свързва Лос Анджелис със северните райони. Огънят се разпалва от топъл вятър, който според синоптиците ще се засили до скорост 112 км/ч. Междувременно компания Пасифик газ енд илектрик (PG&E) съобщи, че нейна предавателна кула е паднала в близост до пожара в окръг Сонома, Северна Калифорния, предадоха Ройтерс и АП. От компанията посочиха, че е рано да се каже дали това е предизвикало горския пожар в района. Енергийната компания съобщи на държавния регулатор, че е научила за рухването на предавателната кула в Гейзервил в сряда вечерта. Минути по-късно там избухна горски пожар, отбелязва АП. Пасифик газ енд илектрик и още две компании спряха с превантивна цел електроподаването на хиляди абонати, но предавателните линии не са прекъснати, посочва агенцията. При горските пожари в Калифорния през ноември 2018 г. бе установено, че бедствието е предизвикано от неизправност по линията на Пасифик газ енд илектрик в района на град Пулга. Компанията се съгласи да плати глоба от един милиард долара.", "date": "2019.10.25", "title": "40 000 евакуирани заради горски пожари в Калифорния"}
{"url": "https://www.monitor.bg:443/bg/a/view/670-lekarstva-izcheznaha-ot-bg-pazara-178889", "text": "670 лекарства са дефицитни в България през последната година и половина. За толкова медикаменти са получени сигнали в Българската асоциация за развитие на паралелната търговия с лекарства (БАРПТЛ) от 9 юни 2018 до 21 октомври 2019 г., съобщи нейният изпълнителен директор Боряна Маринкова. Близо 200 от тях вече въобще не се внасят заради отнемане на регистрацията им в нашата страна. Това е станало по искане на производителите, които се оттеглят от българския пазар като малък и неатрактивен за бизнеса им, поясни Маринкова. Само през тази година е преустановена продажбата на 85 лекарствени продукта. От тях 3 са без аналози на пазара. Оказва се, че на българския пазар са маркетингови, оптимизация на портфолиото на компанията и прекратяване на производството. За 5 лекарствени продукта от общо 85-те причините за спирането им са промяна на количеството активно вещество, промяна на лекарствената форма или количеството на продукта. По данни на асоциацията само за последните три седмици са получени сигнали за липсващи 60 медикамента. Те са предимно за диабет, сърдечносъдови заболявания и онкологични заболявания. Към момента остро се чувства и липсата на имуносупресор, който се приема от хора с трансплантирани органи, за да не бъдат отхвърлени от организма на реципиента. Данни на Изпълнителната агенция по лекарствата пък, цитирани и от Европейската агенция по лекарствата (ЕАЛ), показват, че само за периода 2014 – 2018 година от пазара ни са изтеглени 1848 лекарствени продукта, като в повечето случаи това е по желание на производителите заради Изчерпването на ресурсите за производство на суровини, както и концентрацията им в няколко завода в Азия – Китай и Индия, с които фармацевтичните концерни сключват изгодни договори, е причина за започващия дефицит на лекарствения пазар в Европа, алармира ЕАЛ. От там посочват като причини още проблеми със спазването на изискванията на добрата производствена практика, спиране от производство на остарели лекарства или на такива с ниска рентабилност. Като пример експертите посочват експлозията в китайска фабрика през 2017 г., която произвежда съставката на антибиотици - пиперацилин-тазобактам. След инцидента се оказа, че има само още един производител на тази съставка в световен мащаб. В резултат доставките на тези лекарства бяха ограничени в редица страни. В България дерегистрирането на лекарства поради икономически причини е сред водещите тревожни тенденции, отбелязва Европейската агенция по лекарствата. По данни на Европейската асоциация, представляваща дистрибуторите GIRP и Европейската комисия, от 23 септември в страните с по-ниски цени на лекарствените продукти и малките пазари преустановените доставки и изтеглянето от пазара са основни причини за недостиг. Това са Австрия - 25%, Хърватия - 48%, Чехия - 11%, Унгария - 63%, Италия – 37%, и Румъния - 68 на сто. Това означава, че дефицит започва да се забелязва и на пазара на по-големи от нашата страна.", "date": "2019.10.25", "title": " 670 лекарства изчезнаха от БГ пазара"}
{"url": "https://www.monitor.bg:443/bg/a/view/klara-da-bydesh-ili-da-ne-bydesh-feja-178833", "text": "В къса секси рокля и пищни форми Клара, която по сценарии е заложено да бъде момиченце, се опитва да върне паметта си и в същото време да помогне на кисело джудже и мармот психоаналитик да намерят дома на вълшебно бебе дракон. В едно изречение това е сюжетът на новата анимация „Клара“, произведена в Украйна. Историята се развива в 85 минути, в които героите преминават през много препятствия по пътя си. Успяват да спечелят амнистия за прокуденото джудже, несправедливо обвинено в измяна от съселяните си в градчето на джуджетата. На финала разбулват и тайната на Клара, която не помни коя е и има само един амулет, за който във вълшебния й свитък пише да не сваля никога. Разполага и с три палави маймунки, които така и не намират адекватно място в цялата история. По заявка анимацията е насочена към деца, но най-малките трудно биха разбрали диагнозите, които поставя мармотът, например. Няма как да видят и самата Клара като момиченце. А вълшебното драконче, около което би трябвало да се завърти сюжетът бяга далеко около центъра на историята. В същото време порасналите любители на рисуваните филми също трудно ще открият нещо за себе си. Може би някои от шегите биха били достатъчно сочни, за да се засмеят. В крайна сметка, като че ли образът на киселото джудже извиква най-силни симпатии с доброто си сърце и вечно мърморене. Част от чара на лентата е отнет и от, на места, не добрата адаптация на текста и не достатъчно емоционалното озвучаване, което прави час и половина гледане в трудна задача и за малки, и за големи.", "date": "2019.10.25", "title": "Клара – да бъдеш или да не бъдеш фея?"}
{"url": "https://www.monitor.bg:443/bg/a/view/borisov-shteshe-da-e-licemerno-da-izdignem-drug-za-glaven-prokuror-178906", "text": "Нормално е да омръзнем. Но това е като своя жена или свой мъж - омръзне ти за момент, но после си викаш \"По-добро от това няма\". Може нещо за момент да ти се види по-русо, по-хубаво. Но след това? Леко, леко си се примъкваш вкъщи и си мълчиш. Така премиерът Бойко Борисов отговори на въпрос за продължителността за управлението на ГЕРБ в ефира на „Здравей, България” по Нова телевизия . Борисов заяви, че целта на ГЕРБ е на предстоящите избори \"да докажем, че сме най-добрите\". Преди това коментира и темите, свързани със строителството на важни инфраструктурни проекти: Ремонт вкъщи правите ли? Има ли случаи да сте недоволна? Предполага се, че този майстор вие лично сте си го избрали, не с конкурс. Предполага се, че му плащате колкото иска, е това е български майстор. Накрая отивам и той вместо така фугата, я е направил ей така фугата. И аз го питам \"Защо бе майсторе?\", разказа премиерът.  \"Когато станах кмет, вие идвахте на работа по един коларски път в Нова телевизия. По Южната дъга бяха едни платна, къде беше Северната тангента, къде беше Западната\", коментира Борисов и добави: \"Сега да спра един месец от Младост до \"Тракия\", защото са избори. Хайде довечера да отидем заедно към 17-18 ч. да видим какво става край Горубляне. Аз всичко правя със сърце и душа.\" Той похвали още старта на дейностите по пътя към Ботевград, както и тунел \"Железница\" на магистрала \"Струма\". \"Аз съм поел ангажимент да я докарам от двете страни на Кресна. И до края на другата година ще я докарам\" Той апелира зелените организации да се съберат за отворен дебат, за да обсъдят как да направят магистрала \"Струма\". \"Дали да не направим по-добре това, което ние предлагаме - през Кресна или това, което те продължават пред Брюксел да ни топят - да искат да качат планината и да я оскъпят с милиарди\", коментира министър-председателят. И обясни, че тези средства може да се ползват по целесъобразно за магистрала \"Хемус\". „Ако бяхме издигнали и друг кандидат за нов главен прокурор, освен Гешев, това щеше да е лицемерно. Обществото щеше ли да вярва на партиен кандидат?”. Така премиерът Бойко Борисов коментира темата за номинацията на Иван Гешев, който остана единствен кандидат за поста на обвинител номер 1 на републиката. Министър-председателят бе категоричен, че не е искал да посочва човек, на когото няма доверие. Премиерът коментира и блокадата на Орлов мост, която организираха протестиращи срещу Гешев още в четвъртък сутринта. Движението на възловото кръстовище беше възстановено почти денонощие по-късно. „Осигурили са им трасе, за да стигнат до президентството, където да си протестират”, каза Борисов. Такава демонстрация се очаква в петъчния ден, когато държавният глава Румен Радев може да подпише указа за назначаването на Гешев. „Това е най-евтината ни кампания. Похарчили сме толкова, колкото законът позволява – в рамките на субсидията и по банков път. Дарения не приемаме и не сме приемали”. Това заяви премиерът Бойко Борисов в ефира на „Здравей, България”. Той каза още, че до момента в рамките на кампанията преди местния вот не е чул лъжа, която силно да го е засегнала. Борисов категорично отхвърли възможността кандидатът на ГЕРБ за кмет на София – Йорданка Фандъкова, да не стигне до евентуален балотаж.", "date": "2019.10.25", "title": "Борисов: Нормално е да омръзнем, но по-добро няма"}
