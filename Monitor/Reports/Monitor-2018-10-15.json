{"url": "https://www.monitor.bg/bg/a/view/kakvo-e-sporazumenieto-za-brekzit-chetiri-osnovni-tochki-146983", "text": "Лондон и Брюксел никога не са изглеждали толкова близо до приключването на преговорите за Брекзит, но и двете страни продължават да се опасяват от провал на финалната права преди напрегнатата среща на върха на Европейския съюз, която ще започне в сряда вечерта в Брюксел. Дотогава преговорите ще продължат \"ден и нощ\", за да бъдат премахнати последните пречки. И най-вече за да бъде решен взривоопасният въпрос с ирландската граница, според европейски дипломат. Ето някои ключови въпроси за разбирането на това какъв е залогът в тази решителна фаза на преговорите, по-малко от шест месеца преди 29 март 2019 г., когато се очаква Великобритания да напусне Европейския съюз. По-голямата част от преговорите се фокусират върху организирането на \"подреден\" разделяне, съпътствано от прекъсването на връзки, създавани в продължение на повече от 40 години след влизането на Великобритания в ЕС. Тези въпроси трябва да бъдат уредени в безпрецедентен за ЕС договор за излизане от блока, който се налага да бъде сключен възможно най-бързо предвид това, че европейският и британският парламент разполагат с време до края на март, за да го ратифицират. Двете страни преговарят и за друг документ, който ще е доста по-кратък, но също толкова важен. Според европейски служител става дума за \"политическа декларация, дълга няколко страници\", която ще очертае контурите на бъдещите отношения (най-вече в сферата на търговията) между ЕС и Великобритания. Тези отношения ще бъдат договаряни впоследствие чак след Брекзит. \"По голяма част от споразумението за напускане (80-85 процента) вече е постигнато съгласие\", заяви в сряда главният преговарящ на ЕС за Брекзит Мишел Барние. Двете страни наистина вече се споразумяха за правата на гражданите на Великобритания и ЕС от двете страни на Ламанша. Те определиха и основната \"финансова рамка\" на раздялата, съгласно която Лондон ще плати на ЕС няколко десетки милиарда евро. Постигната бе и договорка и за прехода до края на 2020 г.: през този период Великобритания ще продължи да прилага правилата на ЕС и да плаща вноската си в бюджета му, но няма вече да участва при взимането на решения. Все още обаче няма съгласие по важви въпроси, като например каква би била ролята на Съда на Европейския съюз в случай на спор при тълкуването на договора за излизане от ЕС и най-вече как ще бъде решен въпросът с ирландската граница. Двете страни са съгласни за необходимостта от избягване на връщането на физическата граница между британската провинция Северна Ирландия и Република Ирландия, с цел съхраняване на Белфасткото споразумение, което сложи край на три десетилетия на насилие. Двайсет и седемте страни членки на ЕС искат Северна Ирландия да остане в митническия съюз, в случай че до края на 2020 г. не бъде намерено по-добро решение. Лондон обаче се противопоставя на създаването на \"предпазна мрежа\" (\"backstop\"), защото тя би създала граница между Северна Ирландия и останалата част от Великобритания. Тереза Мей смята, че създаването в бъдеще на зона за свободна търговия на стоки между Великобритания и ЕС ще реши проблема. Според Европейския съюз този въпрос обаче е част от \"бъдещите отношения\", които ще бъдат договаряни по-късно. Въпреки че 27-те страни членки на ЕС не отхвърлят идеята за зона без мита и количествени ограничения, те възприемат проектите на Мей като недопустим опит за получаване на цялостен достъп до общия пазар и европейското митническо пространство. Преговарящите от страна на ЕС се опитват да не драматизират \"предпазната мрежа\" и да разсеят притесненията на британското правителство и на малката Демократична юнионистка партия от Северна Ирландия, която осигурява мнозинството му в парламента. По тази причина Мишел Барние увери, че основната част от проверките между Северна Ирландия и останалата част от Великобритания може да бъдат правени \"на борда на фериботите и контейнеровозите, а също така и в централите на компаниите\". Британският печат твърди, че се обсъжда и идеята за удължаване на преходния период след Брекзит до декември 2020 г. Така ще има повече време за договаряне на бъдещите отношения между ЕС и Лондон, което прави създаването на \"предпазна мрежа\" по-малко вероятно, но с риск да бъде провокирано недоволството на привържениците на бързия Брекзит.", "date": "2018.10.15", "title": "Какво е споразумението за Брекзит - четири основни точки"}
{"url": "https://www.monitor.bg/bg/a/view/ruskata-pravoslavna-cyrkva-skysa-s-konstantinoposlskija-patriarhat-147028", "text": "Руската православна църква е взела решение да напълно да скъса евхаристичното общуване (канонично единство на църквите и възможност на последователите им безпрепятствено да участват в тайнствата на друга църква) с Константинопослския патриархат. На 11 октомври Свещеният Синод на Константинополската църква преустанови действието на указа от преди 300 години за предаването на Киевската метрополия на Московския патриархат, отмени анатемата на двама глави на украински неканонически църкви и потвърди, че актуализира процедура за предоставянето на автокефалия на бъдеща единна Украинска църква. Москва нееднократно се заканваше да спре отношенията си с Константинопол във връзка с този въпрос.", "date": "2018.10.15", "title": "Руската православна църква скъса с Константинопослския патриархат"}
{"url": "https://www.monitor.bg:443/bg/a/view/naj-dobre-dyrjavata-da-kupi-doma-na-javorov-nazaem-ot-telegraf-147027", "text": "Аз нямам никакви имотни претенции към дома на Яворов. Имам само облигационни искания към г-н Васил Панчев, които ако той издължи, ще си остане собственик на имота.  Става въпрос за облигационни претенции по главницата, възлизащи на 259 000 €. Останалата част са натрупани законови лихви след преустановяване на изплащането на задължението и натрупани такси и разходи по делата! Имотът е закупен с кредит – 800 000€ от БЕЛВЮ ПРОПЪРТИС за 720 000€ - 2009 г., и прехвърлен на Великата ложа на старите, свободни и приети зидари в България (ВЛССПЗБ) - сдружение с идеална цел. Беше собственост на около 30 други такива сдружения, в които членуваха близо 2000 души! През 2015 г. сдружението ВЛССПЗБ беше обявено в ликвидация и впоследствие закрито! По времето 2009-2013, когато аз представлявах собственика (сдружението с идеална цел) закупил имота, финансовите задължения – главница и лихва, се обслужваха в пълен размер и в срок! През периода са плащани и всички прилежащи на имота данъци и такси! Когато през 2013 г. изтече моят мандат на управление и сдружението беше прието от следващия Управителен съвет, то разполагаше с достатъчно средства и финансов потенциал да погаси всичките си задължения! След 2014 г. то престана да обслужва финансовите си задължения! Задължения След отправена нотариална покана за покриване на задълженията през февруари 2014 г. е заведена: Искова молба – 09.04.2015 за неизплатена главница по кредита - 259 000 €, и натрупани лихви по необслужени задължения до периода на завеждане на исковата молба - 23 000 €. Впоследствие са натрупани допълнителни разходи по водене на делата и лихви от необслуженото задължение! След спечелено дело в СГС г-н Панчев обжалва решението в САС. САС потвърди решението на предишната инстанция! Въз основа на тези решения е образуван Изпълнителен лист за принудително вземане на 20.03.2018. По назначение на ЧСИ независим оценител направи оценка – 2 199 600 лева с ДДС. Васил Панчев обжалва тази оценка и негов оценител направи оценка 2 882 000 лева с ДДС. Взискателят по делото също обжалва от предложения от него независим оценител, който е един от лидерите за оценки на недвижимо имущество и активи – 1 026 360 лева. Обявената оценка е на базата на средно аритметично от трите и значително надвишава предявените от мен претенции! Тежести При изтичането на мандата ми на управление през 2013 г. собствеността на сдружението - собственик на имота, беше прехвърлена само с една-единствена ипотека! Нищо повече! Ипотеката е обезпечение по договора за заем и е гаранция, че заемът ще бъде върнат! Ако са натрупани някакви допълнителни тежести впоследствие - на този въпрос трябва да отговорят следващите собственици! Но всичко това е публично достояние в обществените и търговски регистри и всеки, който встъпва във владение, не може да не ги знае! Няма нищо лошо и необикновено в смяната на собствеността на имота! То може да става чрез директна продажба или чрез продажба на капитала или дружествени дялове на собственика! Най-доброто, което може да се случи, е държавата да закупи имота и да възобнови работата на музея!Заявеното желание за възбрана на продажбата от страна на Васил Панчев само ще утежни процедурата и оскъпи още цената на имота с допълнителни лихви и такси. Г-н Панчев повдигна абсолютно провокативни въпроси за съпругата ми, които опита да прокара като несъстоятелни възражения по делата, но нито двете съдебни инстанции, нито многобройните финансови проверки и ревизии са установили каквито и да било нарушения на закона. Това няма нищо общо с темата!!! Цесията е извършена по морални съображения към кредитодателя! Кредитът за закупуване на имота беше изтеглен по мое време!", "date": "2018.10.15", "title": "Най-добре държавата да купи дома на Яворов (Назаем от Телеграф)"}
{"url": "https://www.monitor.bg:443/bg/a/view/borisov-posreshta-netanjahu-v-evksinograd-147024", "text": "Премиерът Бойко Борисов ще посрещне в началото на ноември своя израелски колега Бенямин Нeтаняху в резиденция „Евксиноград“ във Варна. Всъщност в същия ден - на 2 ноември, в резиденцията трябва да се състои срещата на високо ниво на т.нар. Съвет за сътрудничество между България, Румъния, Сърбия и Гърция. Именно след това т.нар. Варненска четворка ще има среща с Нeтаняху, който ще бъде гост на формата. Това ще бъде четвъртата поредна сбирка на балканските лидери, като последната бе през април в румънската столица Букурещ. Тогава Борисов обсъди с румънския премиер Виорика Дънчила, гръцкия министър-председател Алексис Ципрас и сръбския президент Александър Вучич инфраструктурните проекти и свързаността на Балканите, както и стабилността и сигурността в региона. Първото събиране бе във Варна, когато домакин бе Борисов, а второто в Белград. Посещението на израелския министър-председател пък бе договорено с Борисов при последната му визита в Ерусалим през септември. В понеделник Борисов пък се срещна с посланика на Великобритания Ема Хопкинс, като двамата обсъдили развитието на преговорите за излизането на Обединеното кралство от ЕС, съобщиха от МС. В разговора било потвърдено, че и двете държави ще положат усилия за гарантиране правата както на българските граждани във Великобритания, така и на британските в страната ни. Борисов подчертал, че британците са добре приети и ще бъдат добре приети в България и след Брекзит. В сряда и четвъртък пък премиерът ще бъде в Брюксел за заседанието на Европейския съвет. Само ден след като се върне от Белгия, Борисов ще отпътува на официално посещение в Обединените арабски емирства. Според първоначалната информация се планира министър-председателят да се срещне с президента на ОАЕ и емир на Абу Даби Халифа бин Зайед ал Нахаян. Премиерът би трябвало да посети и Дубай, където да разговаря с министър-председателя на емирството Мохамед бин Рашид ал Мактум. От Персийския залив българската делегация ще отпътува направо за Египет. Само преди две седмици при участието си в заседанието на Общото събрание на ООН в Ню Йорк Борисов разговаря с египетския президент Абдел Фатах Ас Сиси и заяви, че България разглежда страната като потенциален доставчик на природен газ, като има интерес да се включи в съвместния й проект с Гърция и Кипър.", "date": "2018.10.15", "title": "Борисов посреща Нeтаняху в „Евксиноград“"}
{"url": "https://www.monitor.bg:443/bg/a/view/polovinata-dareni-organi-negodni-za-transplantacija-147014", "text": "Близо половината от дарените органи не са годни за трансплантации заради лекувани заболявания или такива, които не са били открити. Това съобщи за „Монитор“ проф. Генчо Начев, директор на Университетската болница „Света Екатерина“, в първия ден от Световната седмица на донорството и кампанията в нейна подкрепа. Той уточни, че от всички, съгласни да бъдат използвани техни органи след смъртта им, едва 3 до 6 стават за трансплантация на година. Като цяло донорите в България са малко – страната ни не е голяма, а и повечето хора, зашеметени от мъката по изгубения близък, не са склонни веднага да се съгласят да дарят органите му, макар и после да съжаляват за отказа си. Така проф. Начев коментира факта, че трупното донорство е твърде незначително по брой извършени операции годишно в сравнение с други държави. Той припомни, че в болница „Св. Екатерина“ за пръв път е присадено сърце в Югоизточна Европа през 1986 г. От тогава до сега там са направени общо 61 трансплантации. По думите му средно годишно у нас донорските ситуации са между 8 и 10, но от тях най-много 4 стават за трансплантация. В такива случаи на нуждаещите се поставя т. нар. изкуствено сърце, но само малка част от тях дочакват своя орган. От началото на годината до момента в „Св. Екатерина“ са направени 5 сърдечни трансплантации. През 2017 г. те са били 5, през 2016 г. - 7, през 2015 г. - 7, а през 2014 г. - 4. Към момента за ново сърце в националния регистър чакат 43-ма човека. Общо 1136 са болните на опашката за нов орган. Освен за сърце от тях за бъбрек са 2014, за черен дроб - 44, за бял дроб – 43, и за панкреас – 11. В същото време нашата страна е предоставила на Евротрансплант 18 органа през последните десет години, включително и 4 сърца. За същото време от там са ни изпратили само един орган - бъбрек, показват данни на регистъра на Изпълнителната агенция по трансплантации. За последните две седмици трима българи, чакащи за белодробна трансплантация, са починали. Страната ни има отказ от абсолютно всички европейски клиники, които са в състояние да трансплантират пациенти от България, каза новият директор на Изпълнителната агенция по трансплантация д-р Михаил Христов. По данни на МЗ това е, защото не сме пълноправни членове на Евротрансплант, а само асоциирани. Д-р Христов поясни, че това е причината клиника в Есен да откаже през август трансплантация на българи и румънци, тъй като и тяхната страна е само асоцииран член. На 22 октомври в България пристига екип, с който ще подпишем споразумение за белодробна трансплантация, каза още д-р Михаил Христов и посочи, че се надява този път договорът за трасплантиране с клиниките в Есен и Йена ще бъде подписан.", "date": "2018.10.15", "title": "Половината дарени органи негодни за трансплантация"}
{"url": "https://www.monitor.bg:443/bg/a/view/d-r-angel-kunchev-njamame-imunitet-sreshtu-novija-gripen-shtam-singapur-147016", "text": "Нямаме имунитет срещу новия грипен щам „Сингапур“, тъй като човешкият организъм още не се е срещал с него. Той е от група Б. Това заяви главният здравен инспектор д-р Ангел Кунчев по bTV. По думите му тази година грипът ще е класически. За пациента това значи типично изявена картина с остро начало - силна отпадналост, подчертано главоболие, трудно повлияваща се температура и болки в мускулите. Освен новия „Сингапур“ в Северното полукълбо ще върлуват още познатите ни от минали години „Мичиган“, „Колорадо“, изолиран през 2017 година и най-старият от всички „Пукет“, който вече два пъти е минавал по нашите земи. Според д-р Ангел Кунчев той ще бъде и най-безобиден, тъй като организмът ни има изграден относително най-добър имунитет срещу него дори и без ваксина. Главният здравен инспектор обаче не можа да уточни кой от всички щамове ще преобладава, като предположи, че във всички случаи той ще бъде от група „А“, която е и най-разпространената в Северното полукълбо. Той поясни, че в нашето полукълбо грипът още не е дошъл и за него се съди само по това как се проявява в южното. Противогрипните ваксини са четиривалентни и създават добър имунитет, посочи главният здравен инспектор д-р Ангел Кънчев. Като проблем той открои факта, че не повече от 2-3% от хората у нас се имунизират. Имаме уверенията на Министерството на здравеопазването, че от следващата година ваксината става безплатна за хората над 65-годишна възраст и именно тогава може да се постигнат 10-15% на сто ваксинации, каза още д-р Кунчев.", "date": "2018.10.15", "title": "Д-р Ангел Кунчев: Нямаме имунитет срещу новия грипен щам „Сингапур“ "}
{"url": "https://www.monitor.bg:443/bg/a/view/puskat-mobilno-prilojenie-za-nezrjashti-146988", "text": "Мобилно приложение, което да улесни придвижването на незрящите хора в столицата, ще им дава информация за спирки и машрути. То е разработено съвместно от Центъра за градска мобилност и федерацията за „Спорт за хора със зрителни увреждания“, обясни нейният председател д-р Иван Янев по време на представянето на приложението на Международния ден на белия бастун в читалище „Природа и наука“. „Всяка една спирка и маршрутите на градския транспорт са маркирани благодарение на данните от Центъра за градска мобилност. Дори да не работят или изобщо да липсват говорещите табла на спирките, с приложението незрящият разбира след колко минути идва транспортът, който чака. В същото време, когато пътува, той ще знае на коя спирка се намира“, сподели Янев. Той обясни, че приложението е и така се подава информацията до потребителя. Допълнително улеснение за тези, които го използват, е, че всеки може да си прави лични маршрути до местата, които посещава най - често – до службата, до магазина и др. Място в приложението са намерили и обществените сгради и обекти, които са „вградени“ в приложението от фирмата - изпълнител на проекта. Така незрящите могат да опознаят света около себе си. „Един незрящ човек няма представа, когато се движи, какво има около него. Сега, когато се въртя наляво и надясно, получавам известия какво има около мен“, обясни Янев. Приложението е безплатно за всички незрящи. Те могат да се сдобият с него в Центъра за социална рехабилитация и интеграция за лица със зрителни увреждания. „Фирмата разработчик предоставя линк и колегите от центъра ще инсталират приложението на телефоните на незрящите хора“, обясни председателят на федерацията „Спорт за хора със зрителни увреждания“. Като ново приложение то които трябва да се оправят. „Най-големият бъг е, че в момента не може да сменя маршрута на спирките. Дава ми само едната посока – от центъра към Дружба, а на мен ми трябва обратно“, коментира Янев. Всеки, който го използва, може да казва какви са проблемите му, за да бъдат отстранени. Към момента приложението е достъпно само за Андроид, но от федерацията се надяват да се разработи версия и за Айфон. За това обаче ще са необходими допълнителни средства. При добро развитие на приложението се планира то да се развие и в други градове освен столицата – На представянето на приложението присъстваха и граждани, които могат да го използват. „Надявам се, че то ще бъде полезно, жалко че трябва да чакаме още време, за да отстранят всички грешки. Аз ще го използвам. И в момента използвам подобни приложения“, сподели Керанка Милошева.", "date": "2018.10.15", "title": "Пускат мобилно приложение за незрящи"}
{"url": "https://www.monitor.bg:443/bg/a/view/spored-voennija-ministyr-podpisvame-za-novite-iztrebiteli-do-kraja-na-godinata-147023", "text": "До края на годината се очаква да има сключен договор за покупката на нов тип изтребители за родната армия. Това коментира вицепремиерът и военен министър Красимир Каракачанов, който заедно с президента Румен Радев участва в понеделник в церемонията пред Паметника на българския летец по повод 106-та годишнина от първия боен полет и професионалния празник на ВВС. Той категорично отхвърли идеята страната ни да вземе под наем нови машини, определяйки я като „несериозна“. отбеляза Каракачанов. Процедурата за избор на нов изтребител за ВВС, които все още разчитат на закупените преди цели три десетилетия руски МиГ-ове е към своя финал, като междуведомствена комисия разглежда офертите. В началото на месеца в МО бяха отворени четири предложения от три държави. САЩ излязоха с две, като ни предлагат ново производство от най-масовия изтребител F-16, който има и богат опит в реални бойни условия, както и F-18. От компанията производител Lockheed Martin пък вече обявиха, че ще осигурят на страната ни най-новото поколение на модернизирания F-16, което носи името Viper (пепелянка-б.р.). Тази модификация на предпочитания и от бившите соцдържави самолет дори ползва системи за изтребители от пето поколение, каквито са F-22 Raptor (граблива птица-б.р.) и Ф-35 Lightning (мълния-б.р.). В същото време Швеция излезе с оферта към страната ни за нови машини „Грипен“, а Италия ни предлага „Юрофайтър“ втора ръка. Според плана за модернизиране на армията страната ни трябва да се сдобие с общо две ескадрили нови изтребители, като първоначално ще бъдат закупени осем машини, които ще бъдат изплащани в продължение на десет години. За проекта са предвидени разходи до 1,8 млрд. лв. Радев коментира от своя страна, че комисията, която разглежда офертите трябва да може да работи спокойно. каза президентът. Междувременно стана ясно, че началникът на отбраната ген. Андрей Боцев е на тридневна визита в САЩ, където участва в тазгодишното издание на глобалната конференция на най-висшите военни на тема: „Противодействие на насилието от екстремистки организации“. Форумът се организира от Департамента по отбраната във Вашингтон. На събитието в Обединена военна база „Андрюс“ бяха поканени най-висшите военни от над 100 държави от цял Свят. Те ще дискутират и споделят идеи за обединяване на усилията за противодействие на насилието и екстремизма, съобщиха от МО.", "date": "2018.10.15", "title": "Според военния министър: Подписваме за новите изтребители до края на годината"}
{"url": "https://www.monitor.bg:443/bg/a/view/vezenkov-mina-barierata-ot-1000-tochki-v-gyrcija-147021", "text": "Българският национал Александър Везенков влезе в историята на елитния баскетбол в Гърция, след като премина бариерата от 1000 отбелязани точки в местното първенство. Това стана по време на втората победа на неговия отбор \"Олимпиакос\", спечелена трудно със 77:74 (18:20, 21:12, 15:25, 23:17) над \"Кими\" като гост. Срещата беше много оспорвана, а две минути преди края й имаше равенство - 70:70. Везенков стигна до историческото постижение в средата на третата част на мача. Преди старта на сезона крилото имаше 996 точки в актива си като играч на \"Арис\", където беше до лятото на 2015 г.. От юли 2018-а той премина в \"Олимпиакос\". Везенков започна мача като резерва и завърши двубоя със 7 точки, 6 борби и 2 асистенции за 20:31 минути игра. Така той има вече 1005 точки в гръцкото първенство. Статистиката показа, че за 94 мача в него е отбелязал средно по 10,69 точки на мач. Българският национал вкара кош за 72:72 само 92 секунди преди сирената. Победата на \"Олимпиакос\" донесе Аксел Тупане, който записа тройка 16 секунди преди края, а 10 по-късно спечели и изключително важна борба в защита. За гранда от Пирея 15 точки вкара Найджъл Уилямс Гос. За домакините се отличи бившият играч на \"Балкан\" (Ботевград) ДеВон Уошингтън с 24 точки и 6 борби.", "date": "2018.10.15", "title": "Везенков мина бариерата от 1000 точки в Гърция"}
{"url": "https://www.monitor.bg:443/bg/a/view/za-pravoto-da-jiveesh-147013", "text": "Стряскащо, но и отрезвяващо звучат обвиненията на близки, че заради бездушни чиновници си е отишъл чакащ за белодробна трансплантация пациент. Починалият Адриян е шестият за тази година. В момента в листата на чакащите са 16, една от пациентките е втора седмица в реанимация. А забавянето на трансплантации води до увреждане на други органи и невъзможността впоследствие тя да бъде извършена. Операциите са спрени през май 2017 г., когато е прекратен договорът с Виенската болница. В нея до тогава са извършени 8 успешни трансплантации. Един от получилите там нов шанс за живот твърди в социалната мрежа, че бивш заместник-министър е отправял заплахи към болницата и е създавал бюрократични спънки. Според документи била искана точна дата на трансплантацията, макар че би следвало да знае, че донорската ситуация не се назначава, освен това е искал конкретна разбивка на лечението, което също е невъзможно да се направи предварително... Резултатът е отказ на болницата да извършва повече трансплантации. След прекратяването на договора ситуацията се усложнява, защото “негово величество чиновникът” започва да води кореспонденция, седмици трябват, за да се отговори и напише един мейл. За “радост” на чиновника “Европлант”, организацията, която координира действията по трансплантациите на няколко водещи страни, създава нови правила, което дава допълнителна възможност за измиване на ръцете на родните бюрократи. През тази година и половина на пациенти и близки безочливо се обяснява, че се прави всичко възможно, за да им се помогне... Е, сега, след поредната смърт и няколко протеста, когато обществената нетърпимост е достигнала точката на кипене, става ясно, че е можело да бъдат спасени тези няколко човешки живота. Показват го и спешните действия на новия шеф на агенцията по трансплантации. Излиза, че може да се говори и по телефон, вместо да се разменят мейли, да се организират спешни срещи на живо, а водещите хирурзи да се договарят възможностите за трансплантации у нас. Създадени са условия и в две клиники у нас. Чуждите специалисти са готови да обучат нашите лекари, които отдавна са доказали, че могат да извършват успешно други трансплантации. Има и нови болници – в германските градове Есен и Йена, в които мога да се пращат пациенти. В Италия също имат готовност. ”Искам да живея поне още 2 пъти по 27 години, да създам семейство…”, казва Илияна Христова, една от чакащите за трансплантация. Затова решението е бездушниците да бъдат отстранявани, а с тази дейност да се заемат хора, които могат да помогнат на Илияна и на другите да заживеят нормално, като превърнат битката за човешкия живот в своя кауза. Силни думи, които трябва да служат като червена лампичка точно в европейската седмица на донорството.", "date": "2018.10.15", "title": "За правото да живееш"}
{"url": "https://www.monitor.bg:443/bg/a/view/vryshtat-severin-pod-konvoj-v-srjada-147022", "text": "След като съдът в германския окръг Целе разреши екстрадирането на 21-годишния Северин Красимиров, очаква се заподозреният за убийството на журналистката Виктория Маринова да бъде докаран в България в сряда вечерта, съобщиха от прокуратурата. Съдебна охрана ще придружава Северин до София, след което отново с конвой той трябва да бъде отведен до ареста в Русе. Мъжът ще бъде изправен пред Русенския окръжен съд, който ще се произнесе по искането на прокуратурата за постоянното му задържане под стража. Докато беше в Германия, 21-годишният мъж призна, че е убил, но не и че е изнасилил Виктория. Тези признания нямат процесуална стойност по българския НПК и трябва да бъдат потвърдени и пред българските разследващи. Маринова беше убита на 6 октомври т.г. на крайречната алея в Русе. Германската полиция залови Красимиров на 9 октомври, след като бе издадена европейска заповед за неговия арест от българската прокуратура. Ромът беше арестуван в дома на майка му в гр. Щаде.", "date": "2018.10.15", "title": "Връщат Северин под конвой в сряда "}
{"url": "https://www.monitor.bg:443/bg/a/view/20-000-imanjari-pod-lupata-na-mvr-147026", "text": "Над 20 хил. иманяри са под постоянно наблюдение от МВР. Това научи „Монитор“ от източници от Национална полиция. След последната акция на МВР, специализираната прокуратурата и ГДБОП, при която беше заловено златно съкровище, само част от което трябвало да се изтъргува за 2 млн. евро, полицията е започнала щателно обследване на хората, занимаващи се с незаконната дейност. „По оперативни данни на МВР към момента активно действащи иманяри, които се препитават от тази дейност, са около 20-30 хиляди, които почти ежедневно излизат на терен. Инцидентно копаещите за имане българи, на които това не е основен доход, може да достигнат 150 хиляди човека“, обясниха пред „Монитор“ служители от Криминална полиция. Не всеки обаче от тези 150 хил. души е професионален иманяр, който изнася културни ценности. Повечето от тях са хора, които копаят в близост до домовете си, които се намират в богати на находки терени.", "date": "2018.10.15", "title": "20 000 иманяри под лупата на МВР"}
{"url": "https://www.monitor.bg:443/bg/a/view/cska-chaka-10-000-fenove-sreshtu-etyr-147004", "text": "ЦСКА очаква сериозна посещаемост за за мача с „Етър“. Според ръководството на „армейците“ се очакват около 10 000 фенове да посетят двубоя в неделя от 20 часа на стадион „Българска армия“. Причина за големия интерес е активизацията сред феновете след закупуването на емблемата. Мачът с търновци ще е първи след този исторически акт, който обедини „червената“ агитка. Във всички фенклубове цари впечатляващ ентусиазъм, като се организират специални екскурзии до София. Билетите за мача са в продажба от няколко дни, а цените са 20 лева за сектор „А“, 15 лева за „В“ и 10 лева за „Г“. От ЦСКА припомнят, че феновете могат да си купуват и талони за дербито с „Лудогорец“ на 6 декември от 17:30 часа, като цените са същите. Междувременно на „Армията“ се готвят и за още един празник, свързан с легендата Александър Манов. Уредникът на музея става утре на 90 години и ще събере близки и приятели на специално тържество във Военния клуб. Събитието ще стартира в 17:30 часа, като първо ще има официална част, а след това и време за почерпка. Поздравителни адреси към Манов са изпратили редица фигури, сред които спортният министър Красен Кралев и този на отбраната Красимир Каракачанов. Сашо Манов е пряк свидетел на цялата история на клуба, като присъства на учредителното заседание на ЦСКА на 5 май 1948 г.", "date": "2018.10.15", "title": "ЦСКА чака 10 000 фенове срещу „Етър“"}
{"url": "https://www.monitor.bg:443/bg/a/view/podgotvjat-proektite-za-ukrepvane-na-pytja-raduil-borovec-147007", "text": "В момента се подготвят проектите за укрепване на участъка от път II-82 Радуил - Боровец, в които са констатирани пропадания на пътното платно. Извършени са геоложки проучвания, за да се установят причините за компрометирането на отсечката. Въз основа на направените анализи от експертите се подготвят проекти за всяко едно от констатираните пропадания. След като те бъдат готови ще се възложи изпълнението на необходимото строителство. Част от тях, в зависимост от метеорологичните условия, ще се реализират тази година, а за тези, за които е нужно повече време работата ще продъли и през 2019 г. По първоначални оценки за ремонта на отсечката между Радуил и Боровец /от 18-ти до 28-ми километър/ индикативно ще са необходими около 1,2 млн. лв. с ДДС, съобщиха от АПИ. Участъкът е сигнализиран с пътни знаци, указващи намаляване на габарита и ограничаване на скоростта до 30 и 40 км/ч. Взети са всички мерки за обезопасяване на пътя и повишаване безопасността на движение като са поставени бетонни прегради, бализи, сигнални ленти с успоредни бели и червени ивици. За допълнителното обезопасяване има и физически препятствия от фрезован материал. Агенция „Пътна инфраструктура“ апелира шофьорите да карат с повишено внимание и съобразена скорост, спазвайки стриктно пътната сигнализация в участъка от път II-82. През м. г. над 540 хил. лв. са вложени в път II-82 Боровец - Радуил - Костенец. Пътят е изкърпен и е с подобрено отводняване. За повишаване безопасността на движение са подменени старите обезопасителни системи, които са били повредени от пътни инциденти. През август т. г. завърши превантивният ремонт на близо 7 километра от пътя II-82 Боровец - Самоков, който стартира през пролетта. Инвестицията е близо 4,5 млн. лв. с ДДС. Обновена е пътната настилка, подобрено е отводняването, положена е хоризонтална маркировка. В участъка са възстановени и липсващите или повредени пътни знаци и са монтирани нови ограничителни системи.", "date": "2018.10.15", "title": "Подготвят проектите за укрепване на пътя Радуил - Боровец"}
{"url": "https://www.monitor.bg:443/bg/a/view/holandija-i-italija-polufinalisti-na-svetovnoto-za-jeni-147005", "text": "На световното първенство за жени в Япония пък отборите на Холандия и Италия се осигуриха място на полуфиналите след 5-геймови двубои . Холандките детронираха настоящия шампион САЩ с 3:2 (-30,-15, 22, 15, 9) в група Н в Нагоя. Най-резултатна за \"лалетата\" беше Лонеке Сльоетйес с невероятните 38 точки (3 аса, 3 блокади), Селесте Плак приключи с 16 точки (1 ас, 3 блока). За американския тим Мишел Бартш-Хекли завърши със 17 точки. С това американките отпаднаха от битката за отличията, след като паднаха и от Китай с 2:3. Утре срещата Холандия - Китай ще определи лидера в групата. Италианките пък надиграха също с 3:2 (20,-22, 21,-19, 13) тима на Япония и станаха втори в група G в Нагоя, където първи е отборът на Сърбия. В състава на \"адзурите\" и през 5-те гейма на разпределителския пост игра Офелия Малинов, дъщеря на прочутия треньор Атанас Малинов и бившата българска националка Камелия Арсенова. Тя завърши с 2 точки. Най-резултатна беше Паола Егону с 36 точки (2 блокади), Мириам Сила завърши с 19 (2 блока, 1 ас). За японския тим Ерика Араки се отчете със 17 (2 блока, 1 ас), 16 добави Сарина Кога (1 блок). Утре италианките играят със Сърбия.", "date": "2018.10.15", "title": "Холандия и Италия полуфиналисти на световното за жени"}
{"url": "https://www.monitor.bg:443/bg/a/view/ludogorec-otvarja-speciala-sinja-kasa-147003", "text": "С оглед на засиления интерес от страна на „сините“ привърженици, ръководството на „Лудогорец“ обяви, че ще отвори специална билетна каса за феновете на 216-кратните шампиони преди дербито между двата отбора в събота от 20:00 часа. В деня на мача, от 14:00 ч. ще работи гише на новия сектор „Г“, където ще бъдат настанени привържениците на гостуващия тим. Към момента „Лудогорец“ е изпратил 500 билета на Националния клуб на привържениците на „Левски“, като „сините“ изкупуват с бързи темпове пропуските. Проверка на „Монитор“ показа, че в социалните мрежи продължава организация за закупуване на билети и в Сектор „А“ зад скамейката на „сините“. Новият сектор на „Лудогорец Арена“ събира около 2000 гостуващи привърженици, но очакванията са, че лидерът във временното класиране ще бъде подкрепен от по-внушителна агитка. Сериозна организация тече освен в София и във фенклубовете из страната, които стягат екскурзии за Разград. В 14:00 ч. в събота в Разград ще отвори и касата на улица „Васил Левски“, откъдето феновете на „Лудогорец“ ще могат да се снабдят с билети за сблъсъка със „сините“. Цените варират между 10 и 20 лв.", "date": "2018.10.15", "title": "„Лудогорец“ отваря специална „синя“ каса"}
{"url": "https://www.monitor.bg:443/bg/a/view/skrimov-startira-kato-toprealizator-i-mvp-147002", "text": "Волейболният национал Тодор Скримов стартира отлично участието си в италианската Суперлига. Той стана топреализатор и беше обявен за най-полезен играч (MVP) при победата на своя тим \"Тоно Калипо\" (Вибо Валентия) над \"БКК Кастелана Гроте\" с 3:1 (21, 23,-22, 22) в мача от първия кръг на шампионата на Апенините. Сърцатият перничанин записа цели 27 точки (6 аса, 2 блока), като постигна 59% ефективност в атака, 50% перфектно и 56% позитивно посрещане. Съотборникът му Мохамед Ал Хачдади от Мароко добави още 23 точки. За отбора на Кастелана Гроте с 24 се отличи бразилецът Ренан Буйати. Следващият мач на \"Тоно Калипо\" е на 23 октомври срещу \"Емма Вилас\" (Сиена). Цветан Соколов, който пропусна световното за мъже в България и Италия заради операция на рамото пък се завърна официално в игра за своя \"Кучина Лубе\". Диагоналът, който беше един от най-резултатните играчи в Италия миналия сезон, влизаше като резерва при победата над \"Киоене\" (Падуа) с 3:0 (23, 19, 22) и записа само 2 точки. Най-резултатен беше съотборникът му Османи Хуанторена с 18 т., за домакините от Падуа пък Ясин Лаути направи 12. Воденият от треньора Николай Желязков \"Мунисипал\" (Залъу) също стартира с 3:0 (23, 19, 22) в първенството на Румъния. Синът му Жани Желязков започна като титуляр на диагонала и заби 11 точки, а другият ни национал Мирослав Градинаров не влезе в шестицата.", "date": "2018.10.15", "title": "Скримов стартира като топреализатор и MVP"}
{"url": "https://www.monitor.bg:443/bg/a/view/lili-ivanova-shte-zaradva-fenovete-s-tri-novi-pesni-146976", "text": "С цели три нови песни примата на българската естрада Лили Иванова ще зарадва феновете си. Премиерата на парчетата ще се осъществи по време на финалните три концерта от турнето на звездата, което е под надслов „За пълноценни мигове с музиката“. Датите са 25, 26 и 27 октомври, а мястото е зала 1 на НДК. Голямата ни певица и екипът й вече активно репетират и работят по новите проекти. В един от тях - „Мигът и любовта“, има и международно участие. В песента ще се включи Жилберто Перейра, който е един от най-популярните изпълнители на танго репертоар в Аржентина. Музиката е дело на Веселин Веселинов-Еко, а за текста е отговорен Иван Тенев. Останалите две парчета са „Бурната река“ по музика на Ангел Дюлгеров и текст на Росен Кукошаров и „Главна роля“ на Артур Надосян и отново Иван Тенев. Иванова вече изнесе осем концерта в седем големи града в страната. Да завърши музикалната си обиколка с повече от един гастрол в зала 1 не е новост за Лили. Миналата година тя притаи дъха на близо 10 000 свои почитатели, като излезе на сцената в два поредни дни в НДК. Билетите за предстоящите концерти в София може да намерите в мрежата на Eventim.", "date": "2018.10.15", "title": "Лили Иванова ще зарадва феновете с три нови песни"}
{"url": "https://www.monitor.bg:443/bg/a/view/davat-1-5-mln-lv-za-evroproekti-na-3-prirodni-parka-poluchavat-147011", "text": "Природните паркове „Витоша“, „Рилски манастир“ и „Врачански Балкан“ получават 1,5 млн. лв. от Оперативна програма „Околна среда 2014-2020 г.“ Договорите са подписани днес от министъра на околната среда Нено Димов, съобщи екоминистерството. В Природен парк „Витоша“ ще се подобри състоянието на торфищните комплекси чрез подобряване на водния режим и инфраструктура за намаляване на антропогенния натиск. Ще бъде подобрено състоянието на букови и смесени гори в района на Боянския водопад. Проектът за Природен парк „Рилски манастир“ предвижда мерки за подобряване на растителни видове в планинския до алпийския пояс и на животински видове. Ще бъде изградена площадка за подхранване на хищните птици, с което ще се предотврати евентуално отравяне на видовете Скален орел, Черен лешояд и Кръстат орел. Природен парк „Врачански Балкан“ ще подобрява местообитания и видове от мрежата „Натура 2000“. Проектът предвижда мерки за увеличаване популацията на Белоглав лешояд, Египетски лешояд и Планински кеклик. Днес бе подписан и договор за изграждане на компостираща инсталация за общините Чипровци и Георги Дамяново, който ще се финансира с 2,5 млн. лв. по програмата. Общият размер на инвестицията е над 3,4 млн. лв. С днешното подписване договорите по направлението „Отпадъци“ на ОПОС 2014-2020 г. стават 24 на брой, с обща стойност на безвъзмездната помощ 209,2 млн. лв.", "date": "2018.10.15", "title": "Дават 1,5 млн. лв. за европроекти на 3 природни парка"}
{"url": "https://www.monitor.bg:443/bg/a/view/jandarmerijata-ostava-v-ruse-na-post-147008", "text": "Жандармерията остава в Русе на пост, докато това е необходимо, коментираха от полицията в крайдунавския град. Автомобили на силите за сигурност се забелязват не само в ромските квартали „Тракцията“ и „Селеметя“, а и из целия град. Намесата на жандармерията се наложи миналия четвъртък, когато в махалите нахлуха мотористи, след като стана известно, че в Германия е задържан заподозреният за убийството на Виктория Маринова 21-годишният Северин Красимиров. Младата жена бе открита мъртва на 6 октомври до бетонната алея край Дунав в Русе. Обстановката в двата квартала, където живеят роднини на Северин, засега е спокойна. Рокерите, които в събота закриха мотосезона в Русе, спазиха обещанието си, направиха почетна обиколка на града и не влязоха в ромските махали. Междувременно след убийството в Русе тръгнаха две подписки. В едната се настоява местната власт да осигури безопасност на местата, където жителите на града спортуват, прекарват свободното си време или разхождат децата си. Виктория бе убита докато спортува на бетонната алея край Дунав, на която няма видеонаблюдение. Втора подписка настоява за доживотен затвор за убиеца на Виктория. Очаква се заподозреният за престъплението Северин Красимиров да бъде доведен тези дни в Русе.", "date": "2018.10.15", "title": "Жандармерията остава  в Русе на пост"}
{"url": "https://www.monitor.bg:443/bg/a/view/opravdaha-pensioner-zastreljal-kradec-v-lozeto-si-147010", "text": "Окръжният съд в Русе оправда по обвинението в умишлено убийство 70-годишния Петко Илиев от град Бяла. Миналото лято пенсионерът застреля 59-годишния Петко Ч., когото заварил с по-млад мъж да бере грозде в лозето му. Възрастният човек получи само условна присъда за незаконно притежание на оръжие. На 31 август м.г. Петко Илиев отишъл до лозето си да набере малко грозде и да почерпи приятелите си. Между редовете забелязал двама мъже да късат чепки и да ги слагат в автомобил. Единият от крадците тръгнал срещу собственика на лозето с нож в ръка. За да ги сплаши, пенсионерът взел стара ловна пушка от колата си и тръгнал към тях. Започнало боричкане, пушката гръмнала и Петко Ч. се свлякъл на земята. Илиев го откарал в болницата в Бяла, където простреляният мъж починал. За незаконното притежаване на оръжие Илиев получи две години затвор с тригодишен изпитателен срок. Присъдата може да се обжалва пред Апелативния съд във Велико Търново.", "date": "2018.10.15", "title": "Оправдаха пенсионер,  застрелял крадец в лозето си"}
{"url": "https://www.monitor.bg:443/bg/a/view/mahat-narovete-ot-arestite-smenjat-gi-s-legla-146992", "text": "Да се премахнат дървените нарове от арестите в страната. Това предвиждат промени в инструкцията на МВР за реда за задържане и оборудването на помещенията за настаняване, предложени от вътрешния министър Младен Маринов и пуснати за обществено обсъждане. В мотивите за поправките е записано, че тези предписания трябва да влязат в сила от 1-ви юли 2019 година, а целта е да се осигурят нормални условия на живот на арестантите, както и да се гарантират човешките права на задържаните лица. Така навсякъде наровете ще бъдат заменени с легла. В момента въпросната инструкция предвижда арестите да са подсигурени с място за почивка – нар или легло. С промените се предлага възможността за слагане на нарове изцяло да отпадне. За набавянето на легла във всички арести в страната обаче вероятно ще се наложи осигуряването на допълнителни финансови средства, се посочва в мотивите, без обаче да се уточни дали са правени разчети колко ще трябва да похарчи МВР за тази цел. \"Вероятно ще са необходими финансови средства за осигуряване на леглова база вместо нарове, а ако се наложи и за преустройство или реконструкция на помещенията за настаняване на задържани лица\", е записано още в мотивите към предложението за промени на инструкцията на МВР.  Премахването на наровете и замяната им с легла пък се предприема по препоръка на омбудсмана Мая Манолова. През юни тази година бяха извършени проверки в двата столични ареста, Софийския затвор и този в Белене, както и в арестите в областите Русе, Разград, Шумен, Търговище и Велико Търново. Именно тогава беше установено, че в полицията във Ветово има четири помещения за задържане, в които няма легла за почивка, а само дървена пейка с метални крака. След което през юли Манолова излезе с препоръки по т.нар. Национален превантивен механизъм към омбудсмана. Малко по-късно пък Манолова призова да бъде прекратено унизителното отношение към задържаните лица.", "date": "2018.10.15", "title": "Махат наровете от арестите, сменят ги с легла"}
{"url": "https://www.monitor.bg:443/bg/a/view/megan-trejnyr-kani-gosti-na-svatbata-si-s-sms-i-146984", "text": "Певицата Меган Трейнър призна, че не изпраща елегантни покани по пощата за предстоящата си сватба. Изпълнителката на No Excuses предпочита вместо това да приветства близки и приятели на голямото събитие чрез смс-и. категорична бе звездата в интервю с комика Джими Фалън. Трейнър разкри още, че нерядко й се случва да покани гостите си и „на живо“. „Случва ми се доста често да кажа на някого „Хей, защо не дойдеш на сватбата“... и чак впоследствие да се замисля защо изобщо съм поканила този човек“, намигна певицата. Заветното „да“ с годеника й – актьора Дарил Сабара“, ще си кажат тази зима. Двамата оповестиха, че им предстои да чуят Менделсон още в края на миналата година. Тогава Трейнър бе категорична, че иска скромна сватба, за предпочитане – в задния двор на дома й. „Ако може просто да опънем една маса за пикник, би било чудесно“, коментира тя.", "date": "2018.10.15", "title": "Меган Трейнър кани гости на сватбата си с смс-и"}
{"url": "https://www.monitor.bg:443/bg/a/view/berluskoni-debutira-pri-1-1-na-monca-iska-razgromni-pobedi-146994", "text": "Силвио Берлускони поиска от футболистите на „Монца“ да бият противниците си от третодизионната „Серия С“ на италианското първенство с не по-малко от три гола разлика. Експремиерът и пресен собственик на клуба от сателитния на Милано град в неделя се появи за пръв път на местния стадион „Бриантео“, където момчетата му срещнаха гостуващия отбор на „Триестина“. За съжаление обаче играчите на „Монца“ не успяха да изпълнят дадената им преди началото на двубоя заръка от президента – двубоят завърши 1:1. Независимо от равния резултат, клубът е трети в класацията на Северната подгрупа на „Серия С“ с 11 точки, като пред него са водачът „Порденоне“ с 12 точки и „Триестина“ с 11 точки, но с по-добра голова разлика. Освен че насъска играчите на „Монца“ да бият с три гола разлика, през близо половин-часовия престой в съблекалнята им Берлускони обеща розово бъдеще за клуба под негово ръководство. Така например експремиерът обяви, че догодина отборът щял да играе в „Серия Б“, а след две години дербито на Милано нямало да бъде повече „Милан“ - „Интер“, а „Монца“ – „Милан“. Президентът спомена с известна горчивина, че надеждите му да привлече бразилският ас Кака в клуба не се оправдали, тъй като бившата звезда на „Милан“ бил предпочел да си гледа децата, вместо да зарита отново в Италия. В същото време експремиерът заяви, че в бъдеще щял да разчита изключително на италиански футболисти, при това на „собствено производство“, явно имайки предвид детско-юношеската школа на „Монца“. В спонтанното си слово в съблекалнята Берлускони очерта и новия облик на идеалния футболист от неговия клуб – той не трябва да има татуировки, трябва да каже сбогом на дългите коси, да се усмихва и да застава пред тв-камерите само в краен случай.", "date": "2018.10.15", "title": "Берлускони дебютира при 1:1 на „Монца“, иска разгромни победи"}
{"url": "https://www.monitor.bg:443/bg/a/view/bankite-v-evrozonata-ne-sa-gotovi-za-pokrivane-na-zagubi-147000", "text": "Банките от еврозоната имат огромен недостиг в буферите си за поемане на загуби и сега са изправени пред по-сурови пазарни условия за натрупване на такива резерви заради засилената нестабилност и увеличаващите се спредове при суверенните облигации. Това обяви днес Европейският банков орган (ЕБО), цитиран от Reuters. Според международните и европейски правила големите банки трябва да емитират специални облигации за поемане на загуби, известни като TLAC и MREL, които могат да бъдат обърнати в капитал, ако финансовите институции загубят основните си капиталови буфери заради криза. \"В това отношение не е постигнат достатъчен напредък\", посочи председателят на ЕБО Андреа Енриа на банкова конференция в Брюксел. По думите му проблемът големи и средно големи кредитори, но не и системообразуващи като Deutsche Bank, които са \"много близо до пълно изпълнение на изискванията\". Недостигът се равнява на 125 млрд. евро (145 млрд. долара) за 35-те най-сложни банкови групи в еврозоната, уточни Доминик Лабурекс, член на Единния борд за преструктуриране (Single Resolution Board - SRB) - структура, която се занимава с проблемни банки и определя равнището на буферите за поемане на загуби. Тези буфери се използват, когато банка е в беда. Те се определят като решаващи за методична постепена ликвидация на кредитна институция и би трябвало също така да намалят разходите за данъкоплатците при евентуално спасяване на банка. Според Енриа инвеститорите засега показват интерес към покупката на такива облигации. Той обаче предупреди, че \"прозорецът на възможностите се затваря\". От банките се изисква да имат достатъчни буфери за поемане на загуби, за да имат достъп до фонда на еврозоната за кредитни институции в затруднение - Единния фонд за преструктуриране (Single Resolution Fund). Очаква се догодина този фонд да има близо 33 млрд. евро спрямо около 25 млрд. тази година, посочи председателят на Единния борд за преструктуриране Елке Кьониг днес. Бордът управлява фонда, който се финансира от банките в еврозоната. Планът е активите на фонда постепенно да бъдат увеличени до поне 1 процент от всички застраховани депозити в банките от еврозоната към края на 2023 г. или между 55 и 60 млрд. евро.", "date": "2018.10.15", "title": "Банките в еврозоната не са готови за покриване на загуби"}
{"url": "https://www.monitor.bg:443/bg/a/view/bsp-vnese-vota-na-nedoverie-sreshtu-zdravnata-reforma-146993", "text": "БСП внесе в деловодството на парламента третия поред вот на недоверие към кабинета „Борисов“ 3, но този път заради провал на политиката на ГЕРБ и „Обединени патриоти“ в здравеопазването. Под мотивите са се подписали всички 79 социалисти от ПГ на БСП. В тях левицата посочва, че състоянието на сектора е катастрофално и вместо да решава проблемите, правителството предлага българите да бъдат натоварени със здравна застраховка от 12 лева на месец. Повод пък са намеренията на властта за здравна реформа и промяна на осигурителния модел, като се предлагат два варианта – демонополизация на НЗОК и въвеждане на допълнителна здравна застраховка. От БСП очакват в залата вотът да бъде подкрепен и от ДПС. Междувременно от ГЕРБ отговориха на критиките. \"Правителството на ГЕРБ и „Обединени патриоти“ е единственото, което се ангажира с проблемите в здравеопазването и цели като приоритет подобряването на системата. Моделът няма как да работи само с пари, трябва да се даде цялостен рестарт при широко обществено обсъждане\", заяви депутатът от ГЕРБ Алкесандър Иванов. \"Реформата търси консенсус. Ангажираме се с тези проблеми'', допълни Иванов. По думите му БСП дълго време са търсили кой да им напише мотивите за вота и явно нямат нужния капацитет да напарвят това сами. \"За пореден път ставаме свидетели как БСП живеят в друга държава, в друга паралелна вселена'', посочи той. Иванов припомни, че в момента тече търг за електронна здравна система, която да улесни и лекарите, и пациентите. Той изтъкна, че именно ГЕРБ били тези, които въвели здравната карта.", "date": "2018.10.15", "title": "БСП внесе вота на недоверие, ГЕРБ: Здравеопазването е наш приоритет (ОБНОВЕНА)"}
{"url": "https://www.monitor.bg:443/bg/a/view/italija-jivna-s-1-0-sreshtu-polsha-146995", "text": "Италия надви с 1:0 като гост Полша в мач от група 3 на Дивизия А от Лигата на нациите. Кристиано Бираги донесе успеха в Хожов с попадение в 90-ата минута, а „адзурите” изиграха по-силен мач и удариха две греди. Това беше първа победа за момчетата на Роберто Манчини, с която те продължават битката с Португалия за първото място в групата. Поляците пък ще завършат на последно място в групата и ще изпаднат в по-долна дивизия. “Доминирахме изцяло в този мач и трябваше да вкараме и по-рано, доволен бе треньорът на Италия Роберто Манчини, за когото това бе първа победа начело на тима. - Резултат 0:0 би бил много несправедлив. Играхме добре, но имаме още резерви. Във футбола работата се възнаграждава, няма някаква магия. Можем да играем много по-добре и трябва да бъдем търпеливи. Новата ера започна, но магьосници не съществуват\", допълни спецът. Русия също записа важна победа с 2:0 срещу Турция в мач от група 2 на Дивизия В. Двубоят, който се игра на Олимпийския стадион в Сочи, премина при почти тотална руска доминация, ознаменувана с голове на Роман Нойщетер (20) и Денис Черишев (78). С успеха домакините от изминалото Световно първенство събраха 7 точки от 3 срещи и са на върха в своята група. Турците вече и на теория пък нямат шанс за първото място, тъй като са с 3 точки при оставащ само един двубой. Единствено Швеция може да измести руснаците от първата позиция в случай, че \"тре кронур\" спечелят и двете си срещи, включително тази с Русия. Косово също продължава уверено по пътя си към триумфа, който да го изкачи в по-горната дивизия на Лигата на нациите. Отборът записа 1:1 при гостуването си на Фарьорските острови в двубой от Група 3 на Дивизия D и запази аванса си на върха от 2 точки пред Азербайджан, който по същото време също завърши 1:1 срещу Малта, но на свой терен. В други мачове от вечерта Черна гора разби с 4:1 Литва и изпревари във временното класиране силния тим на Румъния. Лидер с осем точки остава Сърбия, но черногорците вече са със 7. Румъния е на трето място с 6, а Литва все още е без актив.", "date": "2018.10.15", "title": "Италия живна с 1:0 срещу Полша"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-132-32-lv-m-vtch-146991", "text": "При средна цена 132.32 лв./МВтч е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка /16 октомври/. Средната цена на пиковата енергия (9.00-20.00 ч.) e 157.09 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 107.55 лв. за мегаватчас. Най-ниската цена в рамките на днешната сесия, при утрешен ден на доставка, е 70.02 лв. за мегаватчас, достигната за 2.00, 3.00 и 4.00 ч., а най-високата е 202.92 лв. за мегаватчас - за 19.00 часа. Данните от БНЕБ показват, че са продадени общо 19 983.40 мегаватчаса електроенергия. Енергийната борса вчера затвори при средна цена 85.60 лв. за мегаватчас. В сегмента \"пазар в рамките на деня\" за днес, 15 октомври, БНЕБ отчита до момента общ търгуван обем от 982.50 Mwh.", "date": "2018.10.15", "title": "Енергийната борса затвори при средна цена 132.32 лв./МВтч"}
{"url": "https://www.monitor.bg:443/bg/a/view/v-germanija-obmisljat-uvolnenie-na-liov-146996", "text": "Селекционерът на Германия Йоаким Льов може да бъде освободен от поста в скоро време, съобщава Bild. Ръководителите на Германския футболен съюз са недоволни от резултатите, но на този етап не смятат да уволняват специалиста, тъй като са наясно, че е имал малко време за подготовка за мача с Холандия. Йоги ще запази работата си дори в случай на поражение от Франция в Лига на нациите във вторник, а това означава, че ще бъде на кормилото на Бундестима поне до март догодина. С интерес се очаква на кои футболисти ще заложи селекционерът в мача с \"петлите\". През уикенда германският национален отбор записа антирекорд на стадион \"Йохан Кройф Арена\" в Амстердам. Германия претърпя загуба с 0:3 от Холандия и не успя да вкара гол в трети пореден мач от официални турнири. Това се случва за първи път в историята на Бундестима. Серията започна на Мондиала в Русия със сензационна загуба от Южна Корея (0:2) и продължи с нулево равенство срещу Франция. Преди контролата с \"петлите\" Германия победи Перу с 2:1 в приятелски мач и този двубой е единственият от четирите последни на Бундестима с отбелязани попадения.", "date": "2018.10.15", "title": "В Германия обмислят уволнение на Льов"}
{"url": "https://www.monitor.bg:443/bg/a/view/63-ot-bylgarite-se-osigurjavat-vyrhu-minimalnata-zaplata-146989", "text": "Осигуровките при 63% от професиите у нас ще са поне върху минималната работна заплата от догодина. Това каза социалният министър Бисер Петков преди началото на Надзорния съвет на НОИ, който одобри проектобюджета на Държавното обществено осигуряване (ДОО ). От догодина минималният осигурителен доход за самоосигуряващите се ще се увеличи от 510 на 560 лв., а за земеделските стопани и тютюнопроизводителите от 350 на 560 лв. Максималният осигурителен доход пък от 1 януари 2019 ще стане 3000 лв. По думите на Петков от догодина държавата ще даде с 250 млн. лв. по-малко за покриване на дефицита в държавното обществено осигуряване. Това било следствие от повечето осигуровки, които постъпвали в НОИ. В проектобюджета е предвидено още и промяна за прилаганата тежест за година осигурителен стаж при формулата, по която се изчислява размерът на пенсиите. Коефициентът ще бъде стопиран на 1.2% от 2019г., като не се предвижда по нататъчно нарастване. С последната пенсионна реформа от 2015 г. се предвиждаше той да достигне 1.5%. Предложението за промяната е на Министерството на финансите, а аргументът бил, че с увеличаването му се повишава и разликата между стари и нови пенсии в полза на новите, обясни Бисер Петков. По думите му разликите се задълбочавали и от ръста на средния осигурителен доход. По отношение на отпадането на трите най-добри години преди 1997 г., той уточни, че експерти изчислили, че повече от 50% от хората ще имат по-благоприятни размери на пенсиите. Затова според него отпадането на трите години от 1997 до 2000 също щяло да се отрази добре. В проектобюджета е предвидено и осъвременяване на пенсиите с 5.7 на сто от юли, което по думите на социалния министър било най-високото осъвременяване през последните години. Размерът на обезщетението за отглеждане на дете от 1 до 2 години пък се запазва на 380 лв.", "date": "2018.10.15", "title": "63% от професиите с осигуровки на минимума "}
{"url": "https://www.monitor.bg:443/bg/a/view/danychni-prodadoha-balkanska-princesa-146979", "text": "Данъчните от НАП – Велико Търново продадоха култовия кораб ресторант „Балканска принцеса”. Това е първият случай на продажба на кораб на длъжник към държавата у нас. Корабът е построен в САЩ през 1984 г. на два етажа и е с размери 28 м. дължина и 6,5 м. ширина. Разполага с два салона с 80 места и коктейл бар. Собственост е на русенска фирма и е купен през 2001 г. за 77 хил. лв. Работи като ресторант на вода и с него са извършвани туристически превози от Русе до Гюргево до 2009 г. Тогава Комисията за отнемане на незаконно придобито имущество установява, че плавателният съд често е използван от собственика му за контрабанда на корабно гориво. След няколкогодишни съдебни дела, през 2017 г. корабът е отнет и е обявен на търг. Купен е от румънски бизнесмен за 50 100 лв.", "date": "2018.10.15", "title": "Данъчни продадоха „Балканска принцеса”"}
{"url": "https://www.monitor.bg:443/bg/a/view/chlenovete-na-akademijata-aplodiraha-pyrvijat-chovek-146974", "text": "С аплодисменти и позитивни отзиви бе посрещната биографичната лента на Деймиън Шазел „Първият човек“ от членовете на Американската филмова академия. Близо 1100 души, имащи право на вот за предстоящите награди „Оскар“ и техни приближени изгледаха прожекцията на филма за Нийл Армстронг, в чиято роля влиза Райън Гослинг. След положителните реакции от страна на Академията, шансовете на лентата за номинация за „Оскар“ се увеличават, макар че в средите прогнозират, че заглавието ще се размине със заветната статуетка. Причината – прекалената продължителност на филма от над 2 часа и 20 минути, както и липсата на достатъчно емоционалност в кадрите според немалко критици. Само преди седмица с аплауз бе посрещната и друга продукция, фаворит за наградния сезон - „Роди се звезда“. Междувременно Академията оповести, че ще разкрие номинациите в 9 от категориите си още в средата на месец декември. Това означава, че с близо месец по-рано ще знаем кои заглавия ще се борят за заветната статуетки сред чуждоезичните филми, анимационните късометражки, документални пълно- и късометражни продукции и др. Номинациите в ключовите категории ще станат ясни на 22 януари, както бе обявено по-рано.", "date": "2018.10.15", "title": "Членовете на Академията аплодираха „Първият човек“"}
{"url": "https://www.monitor.bg:443/bg/a/view/obuchavat-900-uchiteli-na-digitalni-umenija-146999", "text": "Близо 900 учители от Северозападна България ще бъдат обучени в дигитални умения по проект „eStart@school“ към края на тази година, съобщи председател на Дигиталната национална коалиция Гергана Паси във Видин, предаде БТА. „Целта на проекта е да бъдат обучени над 450 учители от Северозападна България, а към края на годината този резултат ще бъде удвоен“, обясни Гергана Паси. Благодарение на „eStart@school“ ще бъдат проведени над 40 обучения, а в над 70% от училищата от региона преподавателите ще преминат курс на обучение в дигитални умения. Във Видинска област началните учители са 222-ма, половината от които ще се включат в обученията по проекта, обясни шефката на РУО във Видин Веселка Асенова. Първото обучение в областта е проведено на 11 септември, предстоят такива на 20 октомври в Белоградчик, Кула и Брегово, и на 27 октомври в Арчар, Дреновец и Ново село. Проектът „eStart@school“ има за цел да намали риска от късен дигитален старт за децата от региона и да им даде възможност за интегриране в дигиталния свят. Той насърчава използването на цифровите технологии в предучилищното и началното образование чрез обучение на преподавателите в училищата от дигитално необлагодетелстваните общности в малките населени места. По проекта обученията се извършват от 12 учители, които са отличени на проведения тази година от Дигиталната национална коалиция конкурс „Дигитален посланик в час и клас“. „eStart@school“ се изпълнява с помощта на Google.org и подкрепата на МОН.", "date": "2018.10.15", "title": "Обучават 900 учители на дигитални умения"}
{"url": "https://www.monitor.bg:443/bg/a/view/trymp-bruksel-e-naj-vrajdebnijat-ni-syuznik-146997", "text": "Президентът на САЩ Доналд Тръмп каза, че нито един от съюзниците на САЩ не се държи толкова враждебно с нея, колкото Европейският съюз. \"Какво значи съюзник? Ние имаме чудесни отношения с мнозина. Но никой не се отнася към нас толкова зле, колкото ЕС. ЕС беше създаден, за да се възползва от нас в търговията, и той прави именно това\", каза Тръмп в интервю за телевизия Си Би Ес.   Президентът на САЩ заяви, че Китай представлява по-сериозна заплаха за САЩ от Русия от гледна точка на намеса в избори. Той каза, че САЩ не разполагат с точна информация дали Северна Корея произвежда нови ракети, и изтъкна, че напоследък Пхенян не е извършвал нови ракетни изстрелвания. Тръмп, изглежда, призна, че климатичните промени са реални, но все пак изрази съмнение дали те са предизвикани от човешка дейност, отбелязва ДПА. \"Мисля, че нещо се случва. Нещо се променя и отново ще се промени обратно. Не мисля, че това е измислица, мисля, че вероятно има разлика\", каза президентът в интервюто. \"Но не знам дали е човешко дело. Не искам да давам трилиони и трилиони долари. Не искам да губя милиони и милиони работни места. Не искам да бъда поставян в неизгодно положение\", заяви той. Запитан дали е \"съгласен, че Путин е замесен в убийства и отравяния\", американският президент Доналд Тръмп отговори: \"Вероятно е замесен\". Великобритания обвинява Русия, че стои зад отравянето на бившия руски двоен агент Сергей Скрипал и дъщеря му Юлия с мощен нервнопаралитичен агент на 4 март в английския град Солсбъри. Лондон обвини конкретно руското разузнаване ГРУ и издаде международна заповед за арест срещу двама руски граждани, заподозрени, че са извършили нападението срещу Скрипал.  ", "date": "2018.10.15", "title": "Тръмп: Брюксел е най-враждебният ни съюзник"}
{"url": "https://www.monitor.bg:443/bg/a/view/zalojnicheska-drama-oprazni-garata-v-kioln-146977", "text": "Полицията в Кьолн евакуира централната гара на града, след като мъж взе жена за заложница в разположена там аптека. Правоохранителните органи обградиха района на гарата и по високоговорители призоваваха хората да го напуснат. На място бяха изпратени специални части. Впоследствие бе съобщено, че има контакт с похитителя. Малко по-късно полицията сложи край на драмата и щурмува аптеката, като при това жената е била леко ранена, а похитителят – около 60 годишен мъж, е бил откаран в реанимацията в местна клиника. Според местната новинарска телевизия n-tv, нападателят е взел за заложник 14-годишно момиче, полял е девойката със запалителна течност и я е запалил, като в този момент е нахлула полицията и това е спасило заложницата. Тази информация не бе потвърдена от полицията, съобщи местният в. „Експрес“. Преди това имаше съобщения за стрелба в района на инцидента, но полицията не потвърди тази информация - при щурма са използвани гранати. Не бе дадена и информация относно това дали извършителят е бил въоръжен, както и относно възможните причини на случилото се. Малко по-късно, стана известно, че нападателят е 55-годишен сириец, с разрешение за пребиваване в Германия издадено през 2016 и валидно до 2021 г., известен е на полицията във връзка с кражби и измами, а при задържането му е крещял, че привърженик на терористичната групировка \"Ислямска държава\". Той е запалил \"коктейл Молотов\" в закусвалня на гарата и при това е било ранено 14 годишното момиче. При това, според пожарникарите, още едно лице е пострадало от пушека. При това извършителят е поискал освобождаването на една тунизийка.При полицейския щурм мъжът е държал в ръката си огнестрелно оръжие, като при това не е ясно дали то е било истинско. Затова извършителят е бил прострелян от няколко куршума в корема и тежко ранен.  ", "date": "2018.10.15", "title": "Заложническа драма в Кьолн: жертвата ранена, нападателят джихадист - в реанимация (обновена) (СНИМКИ)"}
{"url": "https://www.monitor.bg:443/bg/a/view/selfi-na-ryba-na-skali-ubi-mlad-myj-v-emenskija-kanion-146985", "text": "Млад мъж загина след като падна от скали в каньона край великотърновското село Емен. Според неофициална информация мъжът е на 27 години и е от Бургас. Той бил на екскурзия с група приятели в района и решил да си направи селфи на ръба на скалите. Внезапно обаче се подхлъзнал, изгубил равновесие и полетял в бездната от над 40 метра височина. Смразени от ужас приятелите му незабавно се обадили на тел. 112. Когато спешните медици пристигнали обаче, те могли само да констатират смъртта на мъжа, който бил целият потрошен от падането. Еменският каньон известен още като Неговански, по името на река Негованка, която минава през него, е едно от най-красивите, но същевременно и най-опасни места в търновско. Той е с обща дължина малко над 5 метра. Склоновете му са скалисти, много стръмни, като на места достигат над 50-60 метра височина. Хора от района от години настояват бреговете на каньона да бъдат оградени и обезопасни, но до момента това все още не се е случило. Случаят със загиналия млад мъж е първият с фатален край, но до този момент през последните години има няколко случаи, в които едва не се стига до смъртни случаи. Последният такъв случай е от 30 юни тази година, когато израелско семейство с две деца на - 4 и 15 години, при проливен дъжд се заклещили между скалите и не могли да се измъкнат сами. След като подали сигнал на тел. 112, чужденците били спасени от дошлите пожарникари.", "date": "2018.10.15", "title": "Селфи на ръба на скали уби млад мъж в Еменския каньон"}
{"url": "https://www.monitor.bg:443/bg/a/view/unikalen-trofej-ot-blagoroden-elen-v-tervel-146973", "text": "С уникален трофей от благороден елен се сдоби Костадин Ангелов Костов, съобщават от ДЛС – Тервел. При ловен излет на 4 октомври, в местността „Кьостата” край Тервел ловецът е отстрелял уникалния индивид с перфектни генетични заложби. Трофеят тежи почти 10 килограма и е със средна дължина на рогата 108 см, с невероятно красива корона и носи на щастливия ловец сребърен медал. Ловните райони на териториалното поделение са необятни, затова в стопанството се организират непрестанни наблюдения, даващи информация за безценните индивиди. Уникалният трофей е доказателство, че в ловните полета на ДЛС-Тервел животните от този вид са с невероятни заложби и потенциал, а трофеите им са мечта за всеки ценител на този вид лов. Трофеят ще бъде показан на тематична изложба в ДЛС-Росица пред ловната резиденция в местността Лъгът. Изложението ще се проведе на 19 октомври.", "date": "2018.10.15", "title": "Уникален трофей от благороден елен в Тервел"}
{"url": "https://www.monitor.bg:443/bg/a/view/mishki-zazemiha-germanski-samolet-146980", "text": "Членове на делегацията на германския финансов министър Олаф Шолц на годишната среща на Международния валутен фонд останаха блокирани в Индонезия, след като гризачи, вероятно мишки, прегризаха кабели на правителствен самолет \"Конрад Аденауер\".  Самият Шолц се прибра след 22-часов полет от Бали с прекачвания в Хонконг и Цюрих. Той бързаше да се върне в Германия заради парламентарните избори в Бавария и необходимостта от консултации в неговата Социалдемократическа партия. Шолц е бил посъветван да вземе някои от най-близките си сътрудници за връщане в Германия и първоначално е бил помолен да не огласява инцидента.", "date": "2018.10.15", "title": "Мишки \"заземиха\" германски самолет "}
{"url": "https://www.monitor.bg:443/bg/a/view/pijan-zet-na-syd-opital-da-namushka-tyst-si-146987", "text": "47-годишният Димитър В. от хисарското село Мало Крушево застава на подсъдимата скамейка заради опита си да убие тъста си Паун, съобщиха от окръжната прокуратура в Пловдив. Оттам са внесли обвинителния акт срещу по-младия мъж в съда и чакат насрочване на дата на процеса. Свадата, която за малко не завършила с труп, станала на 13 февруари т.г. в хисарското село. Димитър бил в стая на втория етаж на къщата на тъста си Паун. Там гледал телевизия и пиел алкохол. На долния етаж били приятелката му, бебето им и нейните родители. В един момент обвиняемият започнал да тропа силно с крак по пода на стаята, като това бил начинът да даде знак на жена си да отиде при него. Вместо нея, се качил баща й. Той предупредил обвиняемия да не вдига шум, защото безпокоял бебето, което било болно. Димитър обаче не спрял да вдига шум, изправил се  и започнал да блъска тъста си, за да излезе от стаята. Казал му: “Махай се оттук!“. Паун му отвърнал, че няма право да го гони, защото къщата не била негова собственост. Ядосан от това изявление, обвиняемият го заплашил с думите: „Аз, ей сега, ще те заколя!“. Грабнал нож, който се намирал на печката, и му нанесъл удар в областта на шията, който не бил фатален. Раната била лека, но кървяла обилно. Димитър се опитал да удари с ножа още два пъти по врата и корема на тъста си, но не успял. По-възрастният мъж се дръпнал и успял да измъкне ножа и да го счупи. Пристигналите на адреса полицаи арестували зетя Димитър, който оттогава е зад решетките с постоянна мярка „задържане под стража”.", "date": "2018.10.15", "title": "Пиян зет на съд, опитал да намушка тъст си "}
{"url": "https://www.monitor.bg:443/bg/a/view/polzvame-elektronnite-uslugi-na-angelkova-s-liceto-si-146963", "text": "С лицето си ще може да доказваме самоличността си, за да използваме всички електронни услуги, предлагани от туристическото министерство. Гражданите ще могат да използват лицевото разпознаване вместо електронен подпис. Обикновено подобни услуги се ползват от бизнеса, като една от тях е регистрацията на хотел или къща за гости. Това съобщи туристическият министър Николина Ангелкова по време на брифинг за журналисти след среща с бранша, на която беше обобщен изминалият летен сезон. Повече информация за услугата ще бъде представена до края на седмицата на специално събитие, уточни министърът. Подадените сигнали до ведомството, управлявано от Ангелкова, тази година са 250. Броят им е двойно по-нисък в сравнение с миналата година. По-голямата част от тях са както и на медицински и спасителни съоръжения. Друга част са свързани с неспазване на размера, разрешени от Ангелкова, търговски площи. Представители на туристическия бизнес предлагат средствата за национална туристическа реклама за 2019 г. да бъдат около 32 млн. лева спрямо сегашните 14 млн. лева с промяна на начина на формиране на бюджета за такава дейност. От Националния борд по туризъм уточняват, че това се равнява на 0,5 на сто от приходите в сектора, които за 2017 г. по официалната статистика са 6,9 млрд. лв. Според председателя на борда Полина Карастоянова през следващата година е възможно този дял постепенно да нарасне до 1%. Предложението е базирано на геополитическия анализ на деловите среди на конкурентни за България дестинации, като е отчетено и устойчивото развитие на българския туризъм. Поли Карастоянова каза, че при възможност за по-голям бюджет трябва да се обърне с необходимия финансов ресурс на новите презокеански пазари. Трябва да се направи мрежа от специализирани представителства, фокусирани върху туризма, по аналогия с търговски служби и дипломатическите ни представителства. Карастоянова също посочи важността на здравните ваучери както за икономиката, така и за хората. Те биха могли да бъдат въведени по модела на ваучерите за храна и да предоставят възможност за здравен отдих в малките, в средния клас хотели във вътрешността на страната. Министър Ангелкова съобщи, че за трите летни месеца над 4,48 млн. са били чуждестранните туристи в България, което е ръст спрямо същия период на предходната година от 3,6 на сто. Приходите през юни и юли са 1,2 млрд. евро или 8,1 на сто ръст. На първо място са посещенията на румънски граждани, следвани от тези от Германия, Гърция, Русия, Турция, Чехия, Полша, Израел. За периода януари-юли над 2 млрд. евро са приходите от международен туризъм или над 8,6 на сто повече спрямо аналогичния период на предходната година, коментира министърът. Министърът на туризма Николина Ангелкова информира още, че са направени над 300 проверки по плажовете това лято, а сигналите на телефоните на ведомството от недоволни граждани намаляват от над 420 миналата година до над 250 това лято. Над 600 000 лева са наложените глоби и неустойки, от които над 350 000 лева вече са платени. Основните нарушения при проверките при местата за настаняване са били свързани с достъпа на хора с увреждания. В отговор на въпрос министърът информира, че сред административните облекчения за бизнеса е въвеждането на лицева идентификация за електронните услуги на ведомството - например за категоризация на местата за настаняване. В отговор на друг въпрос министърът съобщи, че само два хотела са информирали за оплаквания от шум. Ведомството е изпратило писма с подобно запитване до близо 800 хотела, от които 400 са отговори и само два са съобщили за жалби срещу шума. Министър Ангелкова информира още, че на 25 октомври ще заседава българо-руската смесена комисия, на която се очаква страната ни да постави въпроса за реципрочност на руските визи за български граждани с тези за руснаците за почивка у нас. Идеята за ваучери за отдих най-после се изкристализира. Те ще наподобяват тези за храна, които се дават от работодателите. Служителите трябва да бъдат изпращани на почивка от работодателите в малки и средни хотели във вътрешността на страната и по курортите, но извън активния сезон. Това предлагат от Националния борд по туризъм. В отговор на въпрос на „Монитор“ дали министерството одобрява идеята Ангелкова заяви, че са необходими допълнителни анализи по темата, които да бъдат предоставени от бранша, а нейното министерство, заедно с финансовото, да обсъдят идеята. Според шефката на Националния борд по туризъм Полина Карастоянова е възможно ваучери за почивка да бъдат въведени не по-рано от 2020 г.", "date": "2018.10.15", "title": "Ползваме електронните услуги в туризма с лицето си (ОБНОВЕНА)"}
{"url": "https://www.monitor.bg:443/bg/a/view/300-000-uchenici-uchastvali-v-kryjoci-po-tvojat-chas-146978", "text": "Повече от 322 000 ученици от над 2 200 училища в цялата страна са участвали в дейностите за преодоляване на обучителни затруднения и занимания по интереси, организирани по проект „Твоят час“. Това съобщи ръководителят на проекта в МОН Мариана Ламбова по време на заключителен областен форум под надслов „Твоят час-нашият шанс“ във Враца. Над 26 000 педагогически специалисти от училищата и от външни организации, предлагащи образователни услуги, пък са работили като ръководители на групи по проекта. Мариана Ламбова отбеляза, че дейностите за преодоляване на затруднения и занимания по интереси показват висока степен на удовлетвореност и на учениците, и на родителите. Средата на взаимодействие и сътрудничество играе важна роля за мотивацията им да се включат в дейности за преодоляване на затруднения и интереси извън тези по проекта. Повече от половината от децата, включени в групите за преодоляване на затруднения, са подобрили резултатите си на националното външно оценяване, посочи началникът на РУО- Враца Галина Евденова. По-малко са и децата, отпаднали от училище. Повече от половината ученици, включени в занимания по интереси по проекта, пък са участвали в публични изяви, 332 деца са получили награди. Благодарение на този проект децата получават самочувствие и се справят по-добре, е заключението за дейността на групите. „Твоят час“ е най-големият проект, изпълняван от Министерството на образованието и науката по Оперативна програма „Наука и образование за интелигентен растеж“, съфинансирана от Европейските структурни и инвестиционни фондове, отбеляза Ламбова. Тя изрази надежда за участие в следващия проект по ОП „Наука и образование за интелигентен растеж“ - „Подкрепа за успех“, както и в заниманията по интереси, които от догодина ще се финансират от бюджета.", "date": "2018.10.15", "title": "300 000 ученици участвали в кръжоци по „Твоят час“"}
{"url": "https://www.monitor.bg:443/bg/a/view/pero-na-monitor-triumfira-na-teatralen-festival-146986", "text": "Спектакълът \"Последната тайна на Фреди Меркюри\", чийто автор е културното перо на „Монитор“ Ирина Гигова, триумфира на Европейския фестивал на пътуващия театър. На събитието, което се провежда в град Сливница, постановката получи както голямата награда на журито, така и отличието на публиката. Това е четвъртото поредно издание на форума, а \"Последната тайна на Фреди Меркюри\" се изправи пред конкурентни спектакли от Сърбия, Македония, Германия, Словакия и други европейски държави. Театроведът Богдана Костуркова, която е сред членовете на журито, заяви, че в 30-годишния й опит \"Последната тайна на Фреди Меркюри\" е единствената постановка, която обира едновременно овациите и на журито, и на публиката. Поне досега никой не ми е казвал, че се е разочаровал от образа на Фреди, който съм създала“, споделя Ирина Гигова. Главните роли в \"Последната тайна на Фреди Меркюри\" са поверени на актьорите Свежен Младенов, Анатоли Лазаров, Георги Златарев, Мариана Жикич и Филипа Балдева. Пиесата проследява противоречивото житие на певеца в метафора за съдбата на артист - да е винаги на показ, но почти никога себе си.", "date": "2018.10.15", "title": "Перо на „Монитор“ триумфира на театрален фестивал"}
{"url": "https://www.monitor.bg:443/bg/a/view/ford-mondeo-i-5000-lv-sreshtu-fish-za-9-20-lv-146982", "text": "Леката кола \"Форд Мондео\" плюс 5000 лв. от \"Втори шанс\" за играта \"6 от 49\" е най-атрактивната печалба в тираж №82 на Българския спортен тотализатор. Спечели ги щастливец, заложил на фиш с 4 комбинации за \"6 от 49\" и 3 за \"Тото Джокер\" в абонаментен фиш за 2 тиража на стойност 9,20 лв. Другата голяма печалба от \"Втори шанс\", но за \"5 от 35\", е за играч, пуснал в Разлог единичен фиш за 70 000 лева. Джакпотът в \"6 от 49\" скочи с нови 174 588,15 лв. за специалния тираж №82 с цена за едно комбинация по 1,20 лв. и достигна 2 712 769,16 лева. Очаква се за следващия тираж, който също е специален, той да порасне с още към 170 000. В \"6 от 42\" след нови попълнения с 19 801,80 лв. вече има 687 610,94 лв. и към тях ще се прибавят още ком 17 000. в \"5/50 - 1/12 Зодиак\" пък си стоят непроменящите се 3 млн. лева1, а в \"Рожден ден\" се събират към 16 000. Така общата сума в джакпотите ще надхвърли 6,6 млн. лева.  Числа - (17, 18, 26, 41, 42, 44); 6 - няма, 5 - 6 по 5304,10 лв., 4 - по 96,70 лв., 3 - по 6,00 лв.; ДЖАКПОТ: 2 712 769,16 лв.  Числа - (7, 15, 21, 22, 25, 30); 6 - няма, 5 - 9 по 1283,40 лв., 4 - по 32,90 лв., 3,20 лв.; ДЖАКПОТ: 687 610,94 лв.  I теглене - (1, 7, 18, 24, 29); 5 - 5 по 5173,90 лв., 4 - по 46,50 лв., 3 - по 4,00 лв.; II теглене - (1, 25, 26, 27, 35); 5 - няма, 4 - по 296,40 лв., 3 - по 8,50 лв.  Числа - (15, 28, 34, 37, 45); Зодия 12 - Риби; 5+1 - няма, 5 - няма, 4+1 - 1 от 5000,00 лв., 4 - 5 по 500,00 лв., 3+1 - 17 по 100,00 лв., 3 - 216 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 5, 7); Цифри – (5, 8, 1); 3 - 14 по 1735,70 лв., 2 - 2339 по 10,40 лв.; ДЖАКПОТ: 0,00 лв.  Година 67, месец 01, дата 21, ден 6; I група - няма, II - няма, III - 1 от 380.80 лв., IV - 1 от 238,00 лв., V - 5 по 47,60 лв., VI - 5 по 38,10 лв., VII - 22 по 10,80 лв., VIII - 52 по 3,70 лв., IX - 39 по 7,30 лв., X - по 5,00 лв., XI - по 1,70 лв., XII - по 3,00 лв., XIII - по 2,30 лв., XIV - по 1,40 лв., XV - по 1,10 лв.; ДЖАКПОТ: 14 781,92 лв. \"Форд Мондео\" + 5000,00 лв. \"6 от 49\"      724103329 Благоевград 10 000 лв.                                \"5 от 35\"       985422887           Разлог", "date": "2018.10.15", "title": "\"Форд Мондео\" и 5000 лв. срещу фиш за 9,20 лв."}
{"url": "https://www.monitor.bg:443/bg/a/view/koi-sa-ruskite-shpioni-i-s-kakvo-se-zanimavat-146967", "text": "През 2018 г. ГРУ се превърна в най-популярната руска абревиатура, както вътре в самата страна, така и зад граница. Станалото скандално известно съкращение се разшифрова като Главно разузнавателно управление. Именно сътрудниците на ГРУ бяха обвинени в опит за взлом на сървърите на Демократическата партия на САЩ и опит да повлияят върху резултатите на изборите за US президент. Разузнавателното управление бе обвинено още за атаките срещу антидопинговата агенция и Международния арбитражен съд; в опит за взлом на Организацията за забрана на химическото оръжие в Нидерландия. И не на последно място британската страна вмени на ГРУ и вината за отравянето на бившия руски разузнават Сергей Скрипал и дъщеря му Юлия с веществото „Новичок“. Сочените от Лондон за извършители на престъплението двама мъже, подвизаващи се с имената Алексаднър Петров и Руслан Боширов, се оказаха сътрудниците на ГРУ Александър Мишкин и Анатолий Чепигой. По повод вдигналия се шум около разузнавателното управление, специалният кореспондент на Медуза Даниил Туровский в свой материал повдига завесата около дейността на тази служба. Какво е това ГРУ и какви задачи изпълнява? На официалния сайт на управлението обтекаемо е указано, че основната задача на служителите му е „да осигуряват информационната осведоменост на ръководството на страната, да създават условия за успешната реализация на  политиката на  Русия в сферата на отбраната и безопасността“. По закон, това е управление, което се подчинява на Министерството на отбраната /МО/, но то формално не съществува, констатира Туровский. През 2010 г., след реформата в руската армия, военното разузнаване получава наименованието Главно управление на Генералния щаб на МО. Въпреки преобразованието обаче, в обществото и в пресата служителите на управлението продължават да бъдат наричани „сътрудници на ГРУ“.  Освен това проведената реформа обиди доста ветерани от разузнаването, пише „Медуза.ру. „Отнеха ни не само една буква от абревиатурата, но „под ножа“ попаднаха и най-добрите бригади от специалните подразделения на ГРУ“, споделят негови ексслужители. Между другото, по онова време министър на отбраната е Анатолий Сердюков, който през ноември 2012 г. бе освободен от високия пост по подозрения за корупция. Две години по-късно проверката по отношение на Сердюков бе прекратена, тъй като той попадна под амнистия, обявена в страната по случай 20-годишнината от Конституцията.             Как се избират сътрудниците на управлението и къде се подготвят? Офицерите от ГРУ преминават обучението си в московската военна академия на МО, като учебното заведение е повече известно като „Консерваторията“, отбелязва пресата. Служителите преминават подготовка още в Череповецкото висше военно училище по радиоелектроника, където учат предимно специалисти по кибербезопасност. Както и във Военно-космическата академия „Можайск“. Именно неин възпитаник е сътрудникът на ГРУ Алексей Моренец, когото обвиняват за хакерската атака в Нидерландия.             Новите студенти за споменатите висши учебни заведения се подбират от преподавателите, които за целта обикалят военните поделения в цялата страна. Там те проверяват личните дела на войниците и, ако някой им се стори подходящ, го канят в Москва. В столицата се провеждат т.нар. изпитания, които продължават три седмици. В рамките на изпитанията кандидатите преминават редица тестове за знание на чужди езици, за внимание, съобразителност, издръжливост и т.н. Издържалите подбора, се обучават в продължение на три години, като акцент се поставя върху чуждите езици, управлението на специална техника, шифроване и дешифроване, агентурна работа и др.           Бъдещите сътрудници на ГРУ се готвят по три направления. В първия факултет учат т.нар. нелегални разузнавачи /работят под чужди имена в чужбина/ и офицерите за работа в чужбина под дипломатическо прикритие /наричани още „костюмари“/. Завършвайки Военната академия, те започват работа като секретари на посланици, съветници в дипломатическите мисии или представители на руски компании зад граница. Те се занимават предимно с вербуване, пише Медуза.ру. Във втория факултет подготвят военни аташета. Негов дипломант е Едуард Шишмаков, когото властите на Черна гора обвиняват в опит за преврат през 2016 г., припомнят агенциите. В третия факултет са разпределени офицерите, които водят спецоперации в чужди държави. През последните години западните спецслужби обвиняват ГРУ още за провеждането на „информационна война“ и „на хакерски атаки“.", "date": "2018.10.15", "title": "Кои са руските шпиони и с какво се занимават"}
{"url": "https://www.monitor.bg:443/bg/a/view/do-mesec-reshavat-na-vtora-instancija-kakva-da-e-prisydata-za-lazar-vlajkov-146968", "text": "Пазарджишкият Окръжен съд до месец трябва да се произнесе по обжалваната присъда от 3 години и 4 месеца спрямо общинския съветник Лазар Влайков от Септември, с чийто пистолет „ Глок“ смъртоносно бе прострелян собственика на заведение в село Виноградец Наско Тонкев. Трагедията се разигра на 31 август срещу 1 септември м.г. по време на детски рожден ден, когато 6-годишният Юлиян взел оръжието на тогавашния председател на ситипарламента в Септември, избран от ПП “ГЕРБ“ и прострелял с него в сърдечната област 47-годишния ресторантьор. Според обвинителния акт общинарят отишъл на празника в ресторанта с новия си пистолет „ Глок 21“ и 45 патрона, за да се похвали и оръжието било в ръцете на някои от гостите. Незнайно как пистолетът попаднал в ръцете на невръстния рожденик, детето произвело изстрел, който се оказал фатален за бизнесмена Тонкев и той издъхнал. В Районния съд Лазар Влайков получи присъда от 3 години и 4 месеца затвор при първоначално общ режим, както и да плати 7000 лв. разноски по делото. С мотива, че е недопустимо общински съветник да борави с пистолет на публично място и да го предоставя и на други хора, прокурорът поиска по-строго наказание за притежателя на оръжието-максимално допустимите 6 години лишаване от свобода-както е в Наказателния кодекс. Близките на трагично загиналия Наско Тонкев също поискаха по-висока присъда. Защитата на Влайков пък подчерта, че той първоначално бил оставил пистолета си в колата, но го взел, за да не го оставя без надзор, докато е вътре в заведението. Патроните не били 45 на брой, вероятно е грешка в обвинителния акт, тъй като ставало дума 45-ти калибър. След трагедията със застреляния собственик на ресторант“ Градина“ в село Виноградец  от ПП „ГЕРБ“ снеха доверието си от притежателя на пистолета Лазар Влайков, той сдаде поста на първи общинар в Септември, но остана като редови независим общински съветник в градския парламент.", "date": "2018.10.15", "title": "До месец решават за присъдата за Лазар Влайков"}
{"url": "https://www.monitor.bg:443/bg/a/view/pavetata-ot-gradinkata-pred-su-otivat-na-6-ti-septemvri-146975", "text": "Павета от градинката пред Софийския университет ще бъдат използвани за обновяването на паважа на ул. „6-ти септевмри“. Това заяви кметът на София Йорданка Фандъкова при инспекцията на ремонта на градинката. Павета ще бъде премахнати, заради сигнали на гражданите, че са хлъзгави, а на тяхно място ще бъдат поставени гранитни плочи. Фандъкова е категорична, че извадените павета се пазят и се употребяват при ремонти, когато е необходимо. Градинката пред Университета ще бъде готова догодина. Ще бъдат засадени 47 нови дървета, над 2200 храсти и множество цветя. Кметът на София обясни, че обновяването на градинка се гледа под лупа. 240 хиляди лева ще бъде санкцията при забавен ремонт, а 1,2 млн. лв. ще отнесат строителите за некачествена работа. Фандъкова съобщи, че фирмата „Джи Пи Груп“ се отказва от реконструкцията на цялото трасе на трамвай №5, която е предвидена за догодина. Отказът идва три дни след като премиерът Бойко Борисов разпореди на АПИ „Джи Пи Груп“ да бъдат извадени от проектите с европейско и държавно финансиране. Веднага след това от фирмата обявиха, че няма да строят тунел „Железница“, който е част от магистрала „Струма“. „Компанията беше класирана на първо място, но процедурата все още не е приключила и не сме сключили договор. Вероятно за изпълнител ще бъде избрана класираната на второ място компания. Ремонтът трябва да започне напролет, така че няма да има забавяне“, обясни Фандъкова. В момента „Джи Пи Груп“ реконструира ул. „Граф Игнатиев“ и прилежащите улици и площади. Кметицата е категорична, че те ще си довършат ремонта, защото няма начин улицата да остане наполовина разкопана. Къщата на поета Пейо Яворов на ул. „Раковски“ освен музей, ще бъде място за култура, дебати и литература, където писатели ще могат да си организират срещи. Това ще се случи, ако Столичната община придобие къщата. В момента тя е обявена на търг от частен съдебен изпълнител заради дълг. Цената е 1,6 млн. лв. Общината иска да придобие дома на Яворов чрез държавни средства. Фандъкова обясни, че във вторник трябва да е готов правният и финансов анализ за това кой е най-добрият вариант за придобиването на имота. Според нея това може да стане и на по-ниска от обявената от съдебния изпълнител цена, тъй като дълговете на собственика са по-малки от поисканата сума. Фандъкова припомни, че собственика вече вече е глобяван с 100 хил. лв., заради отказа да реставрира и поддържа къщата. Преди години бе направен ремонт на фасадата, но състоянието на конструкцията остава тежко, уточни Фандъкова.", "date": "2018.10.15", "title": "Паветата от градинката пред СУ отиват на „6-ти септември“"}
{"url": "https://www.monitor.bg:443/bg/a/view/nacionalite-machyt-s-norvegija-shte-e-final-146964", "text": "Българските национали са готови за тежка битка от първата до последната минута в днешния двубой с Норвегия от 21.45 часа на стадион „Улевал“ в Осло. Двата тима се изправят в директен спор за първото място в Група 3 от третия поток на Лига на нациите, като „лъвовете“ имат аванс от три точки след ударния си старт в турнира. Защитникът Николай Бодуров определи срещата като финал и сподели, че очаква много физически единоборства. „Норвегия е много здрав отбор и затова трябва да им отговорим подобаващо. Този мач ще бъде джаскане. Изненадам съм, че Словения загуби от Норвегия, тъй ако смятам, че словенците са добър отбор. Няма да сме спокойни докато не победим Норвегия. За нас този мач е като финал и трябва да им отговорим с битка. Не търсим хикс и няма да бавим играта, а ше гоним победа”, категоричен бе Бодуров. Халфът Симеон Славчев от своя страна заяви, че напрежението тепърва ще се усеща, но футболистите не се плашат, тъй като са готови за битка. „Целта е да запазим положителното мислене на феновете. Второто полувреме срещу Кипър беше един добър образец как трябва да играем като семейство. Не сме си правили планове за точки, а да играем добре. Дано продължим хубавата серия“, коментира Славчев. От сметките на Петър Хубчев за срещата в Осло отпадна полузащитникът на „Берое“ Борислав Цонев, който не замина с националния отбор за Норвегия заради контузия. часове преди двубоя, като изразиха сериозните си опасения, че футболистите на България ще се опитат да бавят играта по всички възможни начини. „След като те ни поведоха с 1:0 в София, видяхме нещо съвсем различно от футбол. Българските играчи се хвърляха и лежаха на терена, бавеха времето по всякакъв възможен начин, опитваха се да влияят на съдията. Това поведение е в тяхното ДНК“, коментира старши треньорът Ларс Лагербак, като посочи, че очаква подобно поведение и в днешния мач. Главен съдия на двубоя ще е Джон Бетън от Шотландия, като негови асистенти ще са Франсис Конър и Дъглас Потър. Четвърти рефер ще бъде Стюард Стивънсън, а допълнителните асистенти са Стивън МакЛийн и Алан Нюлендс.", "date": "2018.10.15", "title": "Националите: Мачът с Норвегия ще е финал"}
{"url": "https://www.monitor.bg:443/bg/a/view/ednopolovi-roditeli-syzdadoha-potomstvo-146971", "text": "Китайски учени разработиха технология, с която на бял свят се появиха мишлета, чиито родители са от един и същи пол, предаде АФП. Тя е базирана върху модифицирани стволови клетки. Теоретично погледнато, методът, който повдига редица етични въпроси, може да доведе до нов подход за клониране на бозайници и дори за зачеване при хомосексуални двойки. Това е първият успешен метод в тази насока. Предишните сходни опити завършиха с провал. В случаите с двойки женски мишки се родили 29 мишлета въз основа на 210 ембриона. Мишлетата доживели до напреднала възраст и се размножили нормално. Но мишлетата, заченати въз основа на генетичен материал от мъжки пол, оцелели едва 48 часа. Учените от Китайската академия на науките възнамеряват да извършат по-задълбочени изследвания, за да разберат каква е причината за това. Влечуги, земноводни и риби могат да се размножават при наличие на един-единствен родител, но при бозайниците този процес е по-сложен. При бозайниците едната половина от генома се наследява от майката, а другата - от бащата. По време на размножаването на бозайници някои гени са подложени на въздействието на специален механизъм. В съответствие с него експресията на наследеното от бащата копие на ген не е една и съща с тази на наследеното от майката копие на гена - едното е активно, за разлика от другото. За да заобиколят този механизъм и да създадат мишлета въз основа на гризачи от един и същи пол, учени под ръководството на Ци Чжоу от Китайската академия на науките са използвали хаплоидни ембрионални стволови клетки, които притежават единичен, а не двоен набор от хромозоми. След това модифицирали генетичния състав на клетките, преди да ги инжектират в миша яйцеклетка. Процесът се различавал в зависимост от това дали мишките са от женски или мъжки пол. \"Малко вероятно е тази технология да бъде тествана с хора в близко бъдеще\", заяви експертът Душко Илич от лондонския Кингс колидж, който не е участвал в изследването.", "date": "2018.10.15", "title": "Еднополови родители създадоха потомство "}
{"url": "https://www.monitor.bg:443/bg/a/view/lipsa-na-dostatychno-sredstva-vadi-bylgarija-ot-evrovizija-146969", "text": "Ден, след като стана ясно, че тази година България няма да излъчи представител за песенния конкурс Евровизия, от БНТ потвърдиха спекулациите, че финансови причини стоят в основата на решението. През последните две години БНТ организира българското представяне в международния конкурс с подкрепата на партньори - продуцентски компании или професионални екипи, които участваха и във финансирането. Независимо от това, разходите за подготовката на българския участник, създаването и продуцирането на песен, сценичното представяне, производството на телевизионен клип и включване в събитията от програмата на конкурса, значително надхвърлят разумните разходи, които обществената телевизия би могла да си позволи. Освен преките разноски за подготовка на съответния представител, държавите – участнички си поделят и част от разходите за самото провеждане на конкурса, които тази година са в размер на 5 300 000 евро\", гласи официалното изявление от националната ни телевизия. Все още не е ясно дали България излиза завинаги от формата или родният конкурс ще си даде кратка почивка, както и за какъв срок ще е тя.", "date": "2018.10.15", "title": "Липса на достатъчно средства вади България от Евровизия"}
{"url": "https://www.monitor.bg:443/bg/a/view/ariana-grande-razvali-godeja-si-146962", "text": "След две седмици връзка Ариана Гранде успя да се сгоди, но й трябваха пет месеца време да върне диамантения пръстен. Поп старлетката и Пийт Дейвидсън, който е сценарист и актьор в хумористичното предаване Saturday Night Live, вече не са заедно. Това потвърди близък до двойката пред сп. People. заяви източникът, като допълва, че те са взели това решение заедно и без кавги. Искрата между изпълнителката на No Tears Left To Cry и Дейвидсън пламна през май, веднага след краха на отношенията на 25-годишната красавица с рапъра Мак Милър, който ни напусна след свръхдоза преди месец. Именно загубата на бившата й муза е една от причините певицата да се бори с депресията и да отмени сватбата си. Градне и Дейвидсън още не са коментирали публично прекратяването на връзката си. „Имайки предвид събитията от последните две години, Тя ще остане близо до дома и ще използва времето да е до близките си. Тя благодари на феновете си за разбирането“, съобщи екипът й през септември.", "date": "2018.10.15", "title": "Ариана Гранде развали годежа си "}
{"url": "https://www.monitor.bg:443/bg/a/view/superhora-zaplashvat-chovechestvoto-146972", "text": "В бъдеще ще се появят суперхора с изменена ДНК, които биха могли да станат реална опасност за човечеството. Такова е предсказанието на легендарния британски физик Стивън Хокинг, който напусна този свят преди седем месеца. През XXI век хората ще открият рецептата за модифициране на интелекта и инстинктите си, ще подобрят паметта си, ще са устойчиви на болести. За това свое опасение Стивън Хокинг пише в последната си книга, която ще бъде публикувана на 16 октомври. В труда \"Кратки отговори на сериозни въпроси\" Хокинг предполага, че богатите хора скоро ще могат да изменят своите макромолекули, отговарящи за реализирането на генетичната програма. Модифицирайки своята ДНК и своите деца, те биха могли да засилват паметта и интелекта си, да повишават съпротивлението си на болести, да удължават живота си. Подобно развитие носи риск за хората, които няма да подобрят генетичното си ниво. Те няма да бъдат конкурентоспособни и или ще измрат, или ще станат по-незначителни, пише Стивън Хокинг. Именно по тази причина Хокинг смята, че новата раса от „суперчовеци” може да унищожи останалата част от човечеството, ако генното инженерство продължи да се развива без регулации. Хокинг пише: „След появата на суперчовеците, ще възникнат редица значителни политически проблеми с неподобрените хора, които нямат да могат да се състезават с тях. Подразбира се, че те постепенно ще изчезнат, или ще станат несъществени. Вместо това ще се появи раса от самосъздали се същества, които ще се самоусъвършенстват дори с по-голяма скорост.” Хокинг прогнозира, че дори да бъдат приети закони, с които да се регулира генното инженерство, винаги ще има хора, готови да нарушат правилата, което ще предизвика създаването на „суперхората”. Преди броени дни колегите на Хокинг публикуваха последната му научна статия, над която той е работил буквално през последните дни от живота си, предаде Би Би Си. Той е успял да завърши работата по нея няколко дни преди да почине през март тази година. Публикуването й се е забавило, тъй като неговият съавтор - професорът от Кембридж Малкълм Пери, е трябвало да допише своята част. Статията е част от поредицата негови трудове за природата на черните дупки и е посветена на т.нар. информационен парадокс. Тя е озаглавена \"Black Hole Entropy and Soft Hair\" (буквално \"Ентропия на черната дупка и лек пух\"). Странното на пръв поглед заглавие е препратка към физическата \"теорема за липсата на коса\" при черните дупки, където \"косата\" е метафора на информацията за материята, поглъщана от черната дупка без възможност тя да излезе обратно. Попадайки в чудовищната гравитация на черната дупка, с преминаването на граница, наречена \"хоризонт на събитията\", всяка частица се оказва във вечен плен. Според изчисленията на Хокинг обаче, черните дупки все пак излъчват елементарни частици и постепенно се \"изпаряват\", което противоречи на принципите на квантовата механика. Това противоречие получи наименованието \"информационен парадокс\". Хокинг посвети последните 40 години на решаването му. В статията си той не решава парадокса изцяло, но набелязва вероятния път за неговото обяснение - чрез фотоните, обкръжаващи \"хоризонта на събитията\" на черната дупка. Хокинг и Пери наричат този специфичен облак от фотони \"лек пух\". По него може да се съди за ентропията на черната дупка - това е важен път към създаването на теория за квантовата гравитация, смятат учените. Малкълм Пери споделя пред в. \"Гардиън\", че през март се е обадил на Стивън Хокинг от Харвард, където е работел по статията, за да му разкаже за последните постижения. Тогава Хокинг общува много трудно и се е наложило звукът при връзката да бъде усилен максимално, за да може колегата му да разкаже за постигнатия напредък. \"Когато спрях да говоря, той просто се усмихна широко. Тъкмо му бях казал, че имаме напредък. Но той вече знаеше резултата.\" - разказва професорът. Няколко дни по-късно Хокинг напуска този свят. Той е известен на широката публика главно като популяризатор на науката. Книгата му \"Кратка история на времето\", издадена през 1988 г., се превърна в световен бестселър. Тежката болест, с която е диагностициран още на младини, го обездвижва почти напълно, но не успява да му попречи да се превърне в един от най-уважаваните учени на съвремието.", "date": "2018.10.15", "title": "Суперхора заплашват човечеството"}
{"url": "https://www.monitor.bg:443/bg/a/view/kristian-kostov-vleze-v-uchebncite-146970", "text": "Името на Кристиан Костов намери място в учебника по български език за 7-и клас. Там е поместено интервю с младия певец, завоювал за страната ни рекордното второ място на „Евровизия“, като пример за медиен текст. Не мислих, че някога ще ми се случи нещо подобно, благодаря ви, България!“, написа в профила си в Туитър той, към снимка от учебника. Междувременно стана ясно, че момчето-чудо подготвя нов български проект, след като пусна на пазара дебютния си албум Shower Thoughts. В момента текат разговори с продуцентите му от българска страна „Вирджиния рекърдс“, но повече подробности около песента обаче към момента се пазят в тайна. У нас той засне и видео на два езика към сингъла Get It, част от албума му. Смятам, че причината се дължи на възрастта ми и на поколението ми, което е пряко афектирано от интернета - имаме прекалено много информация, задаваме си твърде много въпроси, търсим постоянно нещо в себе си и всичко това ни разбърква мислите още повече“, коментира Костов, който неотдавна призна, че част от вдъхновението му за Get It се крие и във факта, че е ставал обект на тормоз от страна на съучениците си в Русия.", "date": "2018.10.15", "title": "Кристиан Костов влезе в учебниците"}
{"url": "https://www.monitor.bg:443/bg/a/view/umrja-pastir-prebit-s-tesla-146954", "text": "Пастирът, който преди десет дни беше нападнат и пребит от престъпник рецидивист, е починал във великотърновската болница. . Престъплението бе извършено на 5 октомври в жиотновъдна ферма в село Хотница. Жертвата Ж.А. работел във фермата и се грижел за животните. Същия ден във фермата като общ работник постъпил и габровецът Васил Ангелов. Собственикът на фермата, който го наел, не знаел, че Васил е криминално проявен с 14 присъди и над 40 регистрации за различни престъпления, предимно за взломни кражби. След края на работния ден новият работник решил да отпразнува назначаването си, напил се с твърд алкохол и започнал да се държи агресивно. Колегата му направил забележка, кето още повече вбесило рецидивиста. Той грабнал една тесла и започнал да налага с нея другия мъж по главата. След като го повалил на земята в безпомощно състояние и облян в кръв, нападателят изтрезнял, задигнал намерените в помещението 500 лв. и с такси стигнал до родния се град Габрово, където наел стая в хотел. Тялото на пребития мъж било открито на сутринта от собственика, който подал сигнал в полицията. Още същия ден извършителят бил разкрит и арестуван. Тежко пострадалият 70-годишен пастир бил откаран в търновската болница, където въпреки опитите на лекарите да му помогнат, десет дни по-късно издъхнал без да дойде в съзнание. На нападателя тогава бе повдигнато обвинение за нанасяне на средна телесна повреда при условията на опасен рецидив. Сега това обвинение вероятно ще бъде преобразувано в нанасяне на тежка телесна повреда довела до смърт. Извършителят е с наложена постоянна мярка за неотклонение „здържане под стража”.", "date": "2018.10.15", "title": "Умря пастир,  пребит с тесла"}
{"url": "https://www.monitor.bg:443/bg/a/view/shotlandci-svirjat-macha-norvegija-bylgarija-146953", "text": "Главен съдия на предстоящата футболна среща на българския национален отбор от Лига на нациите срещу Норвегия ще бъде Джон Бетън от Шотландия. Негови асистенти са Франсис Конър и Дъглас Потър, а четвърти съдия на двубоя ще бъде Стюард Стивънсон. Допълнителните асистен съдии са Стивън МакЛийн и Алан Нюлендс. Срещата Норвегия - България ще се играе на 16 октомври (вторник) от 21:45 ч. на стадион \"Улевал\". Срещата противопоставя първите два отбора в група 3 на Лига С.", "date": "2018.10.15", "title": "Шотландец свири в Осло"}
{"url": "https://www.monitor.bg:443/bg/a/view/mobilen-telefon-na-chasti-ni-uchi-da-kodirame-146956", "text": "Почти всеки притежава смартфон, но малцина знаят, как точно той работи. Хърватската технологична фирма CircuitMess иска да промени това с MakerPhone, мобилен телефон, предназначен за конструктори над 11-годишна възраст. MakerPhone не може да се конкурира със Samsung, Google или Apple, но изглежда забавен начин да се научи повече за електрониката и кодирането. CircuitMess вече има зад гърба си успешна кампания в Kickstarter с конзолата за игри Makerbuino, така че съвсем естествено, за  MakerPhone отново бе избрана популярната платформа за събиране на средства. Частите включват 1.8-инчов цветен LCD дисплей с разделителна способност 128 x 160, дънна платка, модул за звук със отделен 10-битов DAC и електронен контролер, RGB светодиоди, лазерно изрязан акрилен корпус, GSM модул, микрокомпютър с вграден Wi -Fi и Bluetooth и 4 MB вградена флаш памет. В комплектът има също и 128 MB SD карта, съдържаща някои приложения, инструменти и игри, както и 600 mAh Li-Pol батерия. Конструкторите е необходимо да разполагат единствено със собствена microSIM карта. Освен цифровата клавиатура отпред, MakerPhone има 4-посочен механичен джойстик и многофункционални бутона за бърз достъп.   Това означава, че потребителите ще могат да осъществяват повиквания, да изпращат текстови съобщения, да играят игри, като Snake или Pong, да слушат музика и дори да използват MP3, като тон на звънене, да влизат онлайн и други. Кампанията на проекта в Kickstarter, вече е постигнала скромната си цел за финансиране от $ 15.000, като остават около шест седмици до края й. Предварителните поръчки започват от $ 89, но ако са необходими и инструменти за сглобяването на MakerPhone, CircuitMess може да ги постави в комплекта, срещу сумата от $ 119. Ако всичко върви по план, доставките се очаква да започнат през март 2019 г.  ", "date": "2018.10.15", "title": "Мобилен телефон на части ни учи да кодираме "}
{"url": "https://www.monitor.bg:443/bg/a/view/kolegi-na-viktorija-zavyrshvat-predavaneto-j-za-hitrino-146960", "text": "Колеги на убитата Виктория Маринова от телевизията TVN ще завършат предаването й за Хитрино. Младата жена и екипът й са били започнали работа по него и по план то е трябвало да бъде излъчено тази седмица, като темата е изразходването на отпуснатите след трагедията средства. Виктория бе административен директор и водещ на предаването „Детектор“, от което заради смъртта й телевизията успя да излъчи само един брой с нейно участие. Предаването за Хитрино ще е готово най-вероятно през следващата седмица, каза журналистът Румен Максимов, който е свекър на Виктория. В памет на зверски убитата на 6 октомври 30-годишна жена нейни близки и приятели подготвят поредица от инициативи. Организира се благотворителен концерт, който най-вероятно ще се състои в „Арена Монбат“, като събраните средства ще бъдат вложени в монтирането на видеонаблюдение и осветление на бетонната алея, край която бе убита Виктория, докато спортува. Концертът ще е в дните преди или след отбелязването на 40 дни от смъртта й, а може и да съвпадне с тази дата. В Русе Виктория бе известна със своите добри дела в помощ на деца и нуждаещи се хора. „Тя като че ли намери полето си за изява в благотворителността, на която бе посветена и част от журналистическата й дейност. Не оставаше безучастна към нечие страдание. Заедно със съпруга си възпитаха и детето си така“, споделя Максимов. В бизнес клуба BNI Prista, в който членуваше Виктория Маринова, утре ще се проведе заседание, на което ще се реши дали да бъде учредена фондация на името й.", "date": "2018.10.15", "title": "Колеги на Виктория завършват  предаването й за Хитрино"}
{"url": "https://www.monitor.bg:443/bg/a/view/v-blagoevgrad-novi-paraklisi-do-kraja-na-godinata-146965", "text": "С благословията на Неврокопски митрополит Серафим кметът на Благоевград д-р Атанас Камбитов и председателят на Църковното настоятелство отец Андон Шавулев определиха местата, на които ще бъдат поставени православни параклиси в града. Малки храмове ще има, както в централна градска част, така и в жилищните квартали. До края на годината в градинката пред сградата пред бившия хотел „Волга“,  а сега сграда на НАП, ще бъде построен параклис. Параклиси ще има още  в квартал „Еленово“, близо до магазин „Валан“, при пазара в ж.к. „Запад“, както и в градиката до паметника на Васил Левски в града.  За по-бързото построяване на малките храмове ще бъдат използвани предварително изографисани  готови конструкции", "date": "2018.10.15", "title": "Нови параклиси в Благоевград до края на годината"}
{"url": "https://www.monitor.bg:443/bg/a/view/hristina-e-aut-ot-fermata-146955", "text": "Експлозивната Христина изгуби с резултат от 4:11 в поредния женски дуел във „Фермата: Съединение“. Любимката на Ивайло Караньотов, която той нарича своя дъщеря, се изправи срещу бесарабската българка Лилия. Сблъсъкът беше оспорван, като първоначално всички шансове бяха на страната на 29-годишната софиянка, макар тя да не получи голяма подкрепа от съотборниците си. На скамейката от нейни поддръжници се появиха само Ивайло, Ваня, Радилена и Александър. Всички останали нахъсваха и аплодираха славея на стопанството, като дори определиха дуела като „война между доброто и злото“. Те посрещнаха победата на Лили с надеждата за връщане на спокойствието в стопанството, тъй като Христина успя да забърка скандал с повечето от участниците в шоуто. Победна се оказа последната битка – Алманах. Там Лили надви с голяма разлика своята конкурентка. Остана само Радилена и силният глас на Милена, всичко останало е равно“, изповяда разочарованието си от изхода на събитията Ивайло Караньотов.", "date": "2018.10.15", "title": " Христина е аут от „Фермата“"}
{"url": "https://www.monitor.bg:443/bg/a/view/birata-se-okaza-blago-za-chernija-drob-146957", "text": "Вещества в пяната на бирата могат да предотвратят затлъстяването на черния дроб, предизвикано от наднорменото тегло, твърдят германски учени. Експерти от универистета Енланген-Нюрнберг откриха в бирата химическото съединение ксантохумол, което предотвратява затлъстяването на черния дроб заради неправилно хранене. То предотвратява и образуването на ръбец в тъканта на органа. Хмелът съдържа изо-алфа-горчиви киселини, които ограничават развитието на пораженията на черния дроб. Те влияят положително и на обмена на глюкозата и преработването на мазнините. Експертите отбелязват обаче, че положителното въздействие на описаните съединения се проявява само ако бирата е безалкохолна.", "date": "2018.10.15", "title": "Бирата се оказа благо за черния дроб"}
{"url": "https://www.monitor.bg:443/bg/a/view/skarlet-gushva-15-mln-ot-chernata-vdovica-146959", "text": "Черната вдовица от вселената на „Отмъстителите“ на „Марвел“ най-накрая ще се сдобие със собствен филм. След като си сложи тесния черен костюм на героинята за общо шест филма към този момент, Скарлет Йохансон успя да се пребори не само да застане начело на собствена продукция от огромния франчайз, но и да получава хонорар, наравно с Крис Хемсуърт за „Тор“ и Крис Еванс за „Капитан Америка“. Тоест, русата изкусителка ще прибере 15 милиона долара, за да застане пред камерата за „Черната вдовица“. Размерът на хонорара й идва като своеобразна изненада за феновете на вселената, тъй като обикновено „Марвел“ не бърка надълбоко в джобовете за дебютни ленти, центрирани около само един супергерой. Така Робърт Дауни Джуниър прибра само 500 хиляди долара за първия филм за Железния човек. За излезлия по-рано през годината „Черната пантера“ пък Чадуик Боузман прибра 2 милиона. За създаването на филм около героинята на Скарлет се говори от години. През 2016 г. самата актриса призова продуцентите от „Марвел“ да побързат с реализацията на подобен проект, преди да й е „омръзнало да носи костюма“.", "date": "2018.10.15", "title": "Скарлет гушва $15 млн. от „Черната вдовица“"}
{"url": "https://www.monitor.bg:443/bg/a/view/pribraha-dvama-bujstvashti-v-psihobolnica-146952", "text": "Двама млади мъже с психични проблеми от пазарджишко, които са буйствали и са заплашвали граждани, са задържани и приведени за лечение в специализирано здравно заведение. Това информираха от Областната дирекция на МВР в града. Първият случай е регистриран в Районното управление на полицията в Пещера, където бил получен сигнал от 74-годишна жена, която обитавала вила в местност край Батак. Тя съобщила, че внукът й Г.Д.- 25г. буйства и прави опити за физическа саморазправа с нея. Незабавно в къщата за отдих сред природата бил изпратен дежурен автопатрул. Виждайки униформените младият мъж побягнал и направил опит да се укрие в съседна вила, като разбил стъклопакет на един от прозорците. Минути по-късно той бил задържан и транспортиран за лечение. В петък пък служители на Районното полицейско управление в Пазарджик получили сигнали от няколко жители на областния град за непристойни действия, извършвани от млад мъж. Не след дълго по описание на очевидците органите на реда от управлението и от Полицейския участък в ромския квартал “Изток“ установили и задържали 29-годишния Я.Р. от Пазарджик. Случая е докладван незабавно на прокурор от Районната прокуратура в Пазарджик. Мъжът е настанен за лечение в Държавната психиатрична болница в областния град, като предстои да му бъде извършена цялостна психолого-психиатрична експертиза. И по двата случая са образувани досъдебни производства. ", "date": "2018.10.15", "title": "Прибраха двама буйстващи в психоболница"}
{"url": "https://www.monitor.bg:443/bg/a/view/futbolist-napadna-sydija-po-vreme-na-mach-v-rila-146942", "text": "Футболист нападна съдия по време на футболна среща между отборите „Мусала 2010“ и ФК „Марек“ – Дупница. Инцидентът е възникнал в късния следобед в неделя на стадиона в Рила, когато един от играчите на отбора - домакин е ударил с юмрук съдията. „Единственото, което успяхме да видим е, че един от футболистите на „Мусала 2010“, който се казва Димитър, удари съдията по време на мача. Имаше голямо напрежение между феновете и футболистите, заради което беше прекратен мача“, коментираха присъстващи на срещата. Полицейските екипи, които са охранявали срещата, са предотвратили масово сбиване, уточниха от пресцентъра на ОДМВР – Кюстендил. Гостуващият отбор от Дупница и съдията са напуснали безпрепятствено стадиона. Работата по случая продължава полицейското управление в Рила.  ", "date": "2018.10.15", "title": "Футболист нападна съдия по време на мач в Рила"}
{"url": "https://www.monitor.bg:443/bg/a/view/sanja-borisova-s-priz-ot-fest-v-italija-146961", "text": "аня Борисова се окичи с наградата за най-добра актриса по време на състоялия се преди дни международен филмов фестивал в Кастели Романи, Италия. Приза си доскорошната муза на Ники Илиев в живота и на екрана взе за участието си в последния филм на режисьора - „Нокаут, или всичко, което тя написа“. Нещо повече, лентата, в която главната роля е изиграна от звездата от „От местопрестъплението“ Гари Дърден, си тръгна и с наградата на публиката за най-добър филм. Това са поредните признания за третия авторски филм на Илиев, като сред признанията влиза и отличие за Дърден от фест в Париж. Режисьорът пък вече налива основите и на четвъртия си проект. Той все още не издава работното заглавие на лентата. Към момента е на предпродукционен етап, а клапата се очаква да щракне в Пловдив и на родното Черноморие. „Кроим сценария, съвсем скоро ще започнем по-сериозна работа по продуцирането. Идеята е снимките да започнат в края на другата пролет“, разкри неотдавна пред „Монитор“ бившият модел, като добави, че за първи път в каста му няма да фигурира световна звезда. Една от главните роли пък ще бъде поверена на Александър Кадиев. Към момента Илиев е ангажиран със снимките на втория сезон на уебсериала „Килерът“. Режисьорът застана начело зад камерата още при предната порция епизоди. Този път обаче ще го видим в действие и на екрана. Каква точно ще бъде ролята му, предстои да разберем.", "date": "2018.10.15", "title": "Саня Борисова с приз от фест в Италия"}
{"url": "https://www.monitor.bg:443/bg/a/view/romi-prebiha-trima-mladeji-pred-diskoteka-v-kustendil-146948", "text": "Група роми от известния клан на „Гольовците“ в Кюстендил, пребиха трима младежи пред дискотека в областния град. В мелето са взели участие 5-ма роми, които били разгневени, че предната седмица техен приятел бил обиден от клиенти в заведението. За да си отмъстят „Гольовците“ причакали трите момчета пред дискотеката в областния град и започнали да ги налагат с каквото им попадне. При пристигането на полицейския екип нападателите се разбягали, като след кратко преследване били задържани 2-ма от тях. „Установени са и другите участници в побоя, това са други трима жители от ромския квартал „Изток“. Още днес те също ще бъдат задържани“, коментираха работещи по случая. Вследствие на сбиването са пострадали 3-ма кюстендилци, които са получили разкъсно - контузни наранявания в областта на главата. „На момчетата е оказана медицинска помощ в ЦСМП. Те са без опасност за живота“, коментираха медици. По данни от полицията, участниците в инцидента са с богато криминално минало, някои от които и с осъдителни присъди. По случая е започнато досъдебно производство в РУ Кюстендил за едро хулиганство. Уведомен е дежурен прокурор.  ", "date": "2018.10.15", "title": "Роми пребиха трима младежи пред дискотека в Кюстендил"}
{"url": "https://www.monitor.bg:443/bg/a/view/petrichani-zaljaha-ploshtada-za-emblematichnija-festival-zlaten-kesten-146947", "text": "   В две вечери  хиляди петричани заляха площада в южния град за поредния емблематичн за града  Международен конкурсен фестивал за нова популярна песен и комкурс за изпълнители „Златен кестен“.  На сцената се състезаваха 12 изпълнители от България, Македония, Сърбия и Албания.  Певицата Даниан спечели първата награда, второто място отиде при трио „Джентълмен“,  трето място заслужи  Антония Маркова.    В конкурса за нова популярна песен първата награда беше присъдена отново на изпълнителката Даниан и нейната песен „Ти и аз“. Втора награда за Маргарита Хранова и песента „Когато“. Трета награда за Бонимир Бонев и песента „Нещо на испански“.    Присъдени бяха и три специални награди. Приз за сценично излъчване беше присъден на изпълнителя Огнен от съседна Македония. Приз „Евтим Евтимов“ за най-добър текст получи Ивайло Герасимов и песента „Лято“. Наградата на Народно читалище „Братя Миладинови – 1914“ Петрич заслужи група „Рефлекшън“ с песента „Не е късно“.    В приветствените си думи кметът Димитър Бръчков отбеляза, че емблематичният за Петрич фестивал, „Златен кестен“,  който е придобил и международна популярност, тази година отново е вдъхновяваща трибуна за млади, талантливи и амбициозни изпълнители.", "date": "2018.10.15", "title": "Петричани заляха площада за емблематичния  фестивал „Златен кестен“"}
{"url": "https://www.monitor.bg:443/bg/a/view/myj-nabi-jena-si-sestra-j-i-tyshta-si-pri-semeen-skandal-146950", "text": "41-годишен мъж от Първомай с криминално досие наби жена си, по-малката й сестра и тъща си при семеен скандал. Това станало около 17 часа в неделя, когато бил получен сигнал на 112 за караница в дома на 61-годишна жителка на първомайското село Бяла река. Тя разказала, че голямата й дъщеря се прибрала в дома й, след като преди това се скарала с мъжа си. Няколко часа по-късно изнервеният съпруг отишъл до къщата на тъщата и започнал да вилнее. Той крещял по трите жени, че ще ги убие, а когато не бил допуснат до жена си и да влезе в къщата, се ядосал още повече. Когато докопал съпругата си и родата й, ги набил. След сигнала до 112 на адреса бил изпратен полицейски екип. Униформените задържали агресора за 24 часа в районното полицейско управление в Първомай. По случая била образувана предварителна проверка за престъпление. Срещу тъщата пък започнало бързо производство, защото тя хвърлила камък по микробуса на зет си и така причинила щети по возилото. Междувременно в полицейското управление в „Столипиново” започнала проверка срещу 34-годишен пловдивчанин за причинена телесна повреда. Той бил задържан, след като миналия петък се скарал с 32-годишния си комшия на ул. „Крайна” и след това го намушкал с нож. И двамата скандалджии живеели в незаконни къщи в гетото. Пострадалият бил настанен в болница и според лекарите няма опасност за живота му.", "date": "2018.10.15", "title": "Мъж наби жена си, сестра й и тъща си при семеен скандал"}
{"url": "https://www.monitor.bg:443/bg/a/view/hose-kareras-s-benefis-u-nas-na-11-maj-2019-ta-146945", "text": "Великият испански тенор Хосе Карерас ще направи своя бенефис у нас на 11 май в зала „Арена Армеец“ в София. В бляскавото шоу, в което участие ще вземат над 120 човека, ще бъдат представени всички велики и обичани изпълнения на легендарния изпълнител, превърнали се в емблеми на няколко поколения. Диригент на грандиозния концерт ще бъде големият испански маестро Давид Хименес. Вълнуващият спектакъл на един от най-популярните оперни певци на нашето време и близък приятел на футболната звезда Христо Стоичков, е наистина ексклузивен, тъй като с него Карерас, който може да се похвали с изключително дълголетна и плодотворна сценична кариера, ще бъде последният за него не само в България, а също така за всички балкански държави. Събитието, чийто организатор е АРТ БГ, се очертава като наистина паметно, тъй като е едно от малкото концертни изяви на единия от „Тримата тенори“, разредил до максимум участията си на голяма сцена. Билети за голямото шоу на тенора вече са в продажба на цени между 50 лв и 110 лв ,и ВИП места за 180 лв.", "date": "2018.10.15", "title": "Хосе Карерас с бенефис у нас на 11 май 2019-та"}
{"url": "https://www.monitor.bg:443/bg/a/view/borisov-obsydi-brekzit-s-anglijskija-poslanik-146949", "text": "Премиерът Бойко Борисов се срещна с посланика на Великобритания Ема Хопкинс, а двамата обсъдили развитието на преговорите за излизането на Обединеното Кралство от Европейския съюз, съобщиха от пресслужбата на МС.  В разговора било потвърдено, че и двете държави ще положат усилия за гарантиране правата както на българските граждани във Великобритания, така и на британските граждани в страната ни. Борисов изтъкнал, че По време на срещата премиерът и посланик Хопкинс отчетоли и отличното сътрудничество между България и Обединеното кралство в сферата на сигурността. Двамата потвърдили, че българските и британските служби ще продължат да работят съвместно в борбата с тероризма, контрабандата, нелегалната миграция, криминалните разследвания и корупцията. Хопкинс запознала Борисов и с хода на разследването по случая „Скрипал“.", "date": "2018.10.15", "title": "Борисов обсъди Брекзит с английския посланик"}
{"url": "https://www.monitor.bg:443/bg/a/view/hristo-jivkov-mel-gibsyn-pazi-v-tajna-vyzkresenieto-na-hristos-dori-ot-nas-146944", "text": "Въпреки че подготовката по дългоочакваното продължение на култовата лента на Мел Гибсън „Страстите Христови“, тече с пълна сила, ексцентричната холивудска звезда пази подробностите за продукцията в тайна дори от екипа си. споделя от Лос Анджелис Христо Живков, който отново ще влезе в ролята на Йоан Богослов. Една от най-очакваните ленти в света на киното ще започне снимки през лятото на 2019-та, но все още не е известно дори на кой континент ще щракне клапата – дали в Европа или Америка. Премиерата е планирана за пролетта на 2020-та. Междувременно Мел Гибсън е сложил на трупчета още един проект, важен за България – лентата му за живота на цар Борис III. След първоначалната еуфория, информациите за реализирането на филма изчезнаха, но не и намеренията на звездата от „Смело сърце“. Съвсем логично е той да акостира у нас, за работата си по биографичния филм. А защо не да съчетае и двата проекта - „Възкресението на Христос“ и екранизацията за българския владетел. До неотдавна синът на Гибсън – Майло, също беше в София, но за снимките на „Преден пост“, в които си партнира с наследника на Клинт Истууд – Скот, и Орландо Блуум.", "date": "2018.10.15", "title": "Христо Живков: Мел Гибсън пази в тайна „Възкресението на Христос“ дори от нас"}
{"url": "https://www.monitor.bg:443/bg/a/view/bylgari-stanaha-pyrvi-na-festival-na-svetlinite-v-berlin-snimki-146946", "text": "Българите от студио за 3D мапинг MP-Studio се качиха на най-високото стъпало на почетната стълбичка на тазгодишния „Фестивал на светлините“ в Берлин. Те спечелиха златото в специална категория “Нека създадем по-добро бъдеще”. Състезанието се проведе на емблематичната за берлинчани 368-метрова телевизионна кула в града. Българското шоу се класира за финал сред още 18 продукции от 7 държави, а след вот на публиката стана ясен и финалистът – създаденият от родните артисти спектакъл, носещ заглавието “Потокът” (The Flow). Това е втората награда, която MP-Studio печели за свое произведение, красящо берлинската телевизионна кула. През 2016 г. те отново получават отличие за своето 3D мапинг шоу, проектирано на нея. Освен това, те са и първият победител в историята на фестивала, извоювайки си първото място за преобразяването на Бранденбургската врата година по-рано през 2015 г. В дните между 5 и 14 октомври, като част от „Фестивал на светлините“, българите преобразиха с впечатляващи 3D мапинг проекции още две от най-известните сгради в германската столица – Бранденбургската врата и Германския исторически музей. Шоуто, което промени облика на Бранденбургската врата, превърна красивия монумент в портал, свързващ световните култури чрез музика, изкуство, архитектура и природа от целия свят. Пътешествието из цялата планета бе посветено на многоликостта Берлин. Българите създадоха и специална продукция, по случай седемдесетата годишнина от създаването на Израел. Светлинният спектакъл се появи на 300-годишната фасада на най-важната съществуваща барокова сграда в Берлин - Германския исторически музей и разкри пред зрителите богатата култура, история и изкуство на страната.  е основано през 2008 година и е пионер в бранша. Нарежда се сред най-успешните в сферата със своите над 180 проекта по цял свят - Австрия, Белгия, България, Германия, Грузия, Гърция, Дания, Дубай, Катар, Кувейт, Ливан, Русия, Франция, Холандия, Швейцария.", "date": "2018.10.15", "title": "Българи станаха първи на “Фестивал на светлините” в Берлин (СНИМКИ)"}
{"url": "https://www.monitor.bg:443/bg/a/view/hari-i-megan-shte-uvelichavat-chlenovete-na-kralskoto-semejstvo-146951", "text": "Внукът на кралица Елизабет Втора принц Хари и съпругата му Меган Маркъл очакват появата на първата си рожба през пролетта на 2019 година, съобщи в страницата си в Туитър Кенсингтънският дворец, цитиран от световните агенции. \"Техни Кралски Височества херцогът и херцогинята на Съсекс са много радостни да обявят, че херцогинята на Съсекс очаква появата на детето им през пролетта на 2019 година\", се казва в съобщението. От двореца изтъкнаха, че Хари и Меган се отнасят с благодарност към поддръжката, която им е била оказана от хора от цял свят по време на сватбата им през м.май и с радост споделят щастливата новина с обществеността. Детето на херцозите на Съсекс ще бъде седмо по реда на наследяването на кралския престол на Великобритания.", "date": "2018.10.15", "title": "Хари и Меган ще увеличават членовете на кралското семейство"}
{"url": "https://www.monitor.bg:443/bg/a/view/zapodozrjaha-kandidat-prezidetka-v-lesbijstvo-146937", "text": "Бившата кандидат-президентка на Русия и тв водеща Ксения Собчак не спира да скандализира обществото. Този път светската лъвица бе заподозряна в нетрадиционна сексуална ориентация, пише Утро.ру. Ксения е известна с умението си да провокира своите фенове – то с нееднозначни кадри, то с пикантни коментари в социалните мрежи, припомня пресата. Сега на блондинката се нахвърлиха с гневни реплики заради фотография, на която се вижда как Собчак се целува с жена. В своя Instagram бившата водеща на риалити шоуто „Дом-2“ публикува снимка с надпис „колкото по-високо е любовта, толкова по-ниско са целувките“. И добави на френски „menage a trois\", украсявайки фразата със сърчица. На фотоса Ксения е в компанията на две жени – на бизнес дамата Марина Руднева и тв водещата Светлана Бондарчук. На снимката неизвестен фотограф е уловил момент, в който Бондарчук целува нежно Ксения по брадичката, а Руднева е склонила глава на рамото й. Този кадър не остави равнодушни последователите на Собчак в социалната мрежа, които буквално я засипаха със саркастични коментари. „О, о, о! Тройка!“, „Е, Светлана е известна лесбийка!“, „Красива провокация!“, „Старици се целуват!“, „Що за лесбо шоу!?“… Това са само малка част от интернет реакциите на скандалния фотос, уточняват агенциите.           Освен като медийно лице, Ксения Собчак се прослави и като политик, след като на 18 март т.г. пребори сили в битката за президент на Русия. Тогава тя събра 1,68% от гласовете и зае четвърто място в недпреварата за Кремъл.    ", "date": "2018.10.15", "title": "Заподозряха кандидат-президентка в лесбийство  "}
{"url": "https://www.monitor.bg:443/bg/a/view/borisov-s-pozdravitelna-telegrama-do-neofit-146943", "text": "Премиерът Бойко Борисов изпрати поздравителна телеграма до Негово Светейшество българския патриарх Неофит по случай рождения му ден, съобщиха от пресслужбата на кабинета.  „В съзнанието на нашите съвременници Вие сте достоен архипастир. Уверен съм, че и занапред добрите взаимоотношения между държавна и църковна власт, ще продължат да се развиват в името на нашия народ\", е написал премиерът в поздравителната телеграма. \"Затова гледам с надежда и упование в бъдещето и вярвам, че с Вашето човеколюбие, търпение и искрен оптимизъм ще продължите да водите успешно Българската Православната църква и да отстоявате нейните идеали“, написал още Борисов. Министър-председателят подчертал преклонението си пред истинската вяра и отделеността на патриарха. „Нека Бог Ви дари с още повече сили и дълголетие. Бъдете все така търпелив и съпричастен към всяка човешка болка и надежда – истински изповедник на вярата и духовна опора в житейските трудности на българите“, допълнил премиерът. В телеграмата Борисов пожелал още крепко здраве и сполука във всички бъдещи начинания на Негово Светейшество.", "date": "2018.10.15", "title": "Борисов с поздравителна телеграма до Неофит"}
{"url": "https://www.monitor.bg:443/bg/a/view/djuliana-gani-stava-barbi-146919", "text": "Джулияна Гани иска да се превърне в живо барби. Това заяви самата тя в интервю за новия брой на списание „Плейбой“, чиято корица ще краси през октомври. Мис Силикон ще разкрие много тайни от личния си живот, а покрай нейната изповед читателя ще намери още защо певицата Веси Бонева е постоянно усмихната и защо се е самоубил дизайнерът Аликзандър Маккуин. Последното начинание на Гани е музикалният й дебют. Въпреки че е учила в музикално училище, едва сега пищната дама застава зад микрофона. Тя вече записа първата си песен и засне видео към нея във Велико Търново По традиция новия брой на \"Плейбой\" беше отпразнуван с пищно парти от сексапил. Този път темата беше големите топки и футболните страсти, който люлеят родния ефир, откакто Валери Божинов се настани в „Северозападния Ню Йорк“. Страстите разгорещиха актуалната носителка на титлата Playmate Of The Year 2018 – Жанета Осипова, футболистката Валерия Кирилова – Амира, Михаела Тодорова, баскетболистка Ива Няголова, Петя Димитрова и Жанет Нейчева, които заедно с балета на X-Energy Crew направиха спектакъл, облечени в секси спортни екипи.", "date": "2018.10.15", "title": "Джулиана Гани става барби"}
{"url": "https://www.monitor.bg:443/bg/a/view/30-malki-kompanii-izlizat-na-borsata-s-evrosubsidija-146939", "text": "30 малки и средни компании (МСП) ще излязат на фондовата ни борса с европейска субсидия. От днес стартира официално процедурата за набиране на проектни предложение по ваучерната схема за емитиране на ценни книжа. Първата фаза на програмата е с бюджет от 1,5 млн. лева, които ще стигнат за финансиране на 30 компании с по 50 хил. лева. Парите от т.нар. ваучери са безвъзмездни, но за да ги получат фирмите първо трябва да проведат „опростена“ обществена поръчка, с която да изберат борсов посредник. Едва след това компаниите могат да подадат документи за листване на дружеството на Българска фондова борса. Успешно ще се счита първичното публично предлагане (IPO) на компанията, ако събере капитал от поне 500 хил. лева. Тогава ще й бъде изплатена сумата от 50 хил. лева. Срокът за кандидатстване на компаниите по програмата е 24 месеца. „Ваучерната схема за излизана на борсата е уникална за ЕС програма. Дава възможност за развитие на БФБ-София, но и за набиране на капитал за МСП. Документите по схемата ще се подават изцяло електронно“, заяви Д-р Александър Минев, и.д. изпълнителен директор на Изпълнителната агенция за насърчаване на малките и средните предприятия (ИАНМСП). Агенцията ще отговаря с избора и раздаването на ваучери. Критерий за избор на бенефициенти е принципа \"първи по време - първи по право\", обяви депутатът Делян Добрев, обявен от шефът на ИАНМСП като \"бащата на програмата\". Според Добрев програмата ще подпомогне съживяването на капиталовия пазар у нас, както и ще привлече индивидуални инвеститори. \"Не е тайна, че около 1000 физически лица инвестират на фондовата ни борса, а потенциалът е 200 хил. души, които са средната ни класа\", каза още депутатът. По думите му вместо да купуват апартамент и да го отдават под наем могат да насочат парите си на капиталовия ни пазар.  Ако програмата е успешна от управляващият орган на Оперативна програма „Иновации и конкурентоспособност“ (ОПИК) смятат да направят втора фаза на програмата с още 2,4 млн. лева бюджет, заяви Християн Султанов, гл. директор на главна дирекция „Европейски фондове за конкурентоспособност“ в икономическото министерство. ", "date": "2018.10.15", "title": "30 малки компании излизат на борсата с евросубсидия"}
{"url": "https://www.monitor.bg:443/bg/a/view/ochertava-se-kraj-na-upravlenieto-na-merkel-146935", "text": "Две партии от общо трите, съставящи управляващата коалиция в Берлин, се провалиха с трясък на регионалните избори в Бавария. Третата – ХДС, на Ангела Меркел също е доста притеснена от загубата на доверие. След две седмици идват още едни местни избори – в провинция Хесен, където според предварителните допитвания християндемакратите също са изправени пред перспективата да загубят позициите си. Там също така може да се реши и съдбата на Меркел, защото поражението ще се разглежда на конгреса на ХДС през декември, където тя може и да не бъде избрана за лидер на партията си. Резултатите от местния вот в Бавария съвсем явно очертаха възможността за преждевременен край на Голямата коалиция в Берлин, пише сп. „Шпигел”. Християнсоциалният съюз, консервативните баварски партньори на германската канцлерка Ангела Меркел, отбелязаха най-лошото си представяне на регионални избори в провинция Бавария от повече от шест десетилетия. Германският вътрешен министър и лидер на ХСС Хорст Зеехофер каза, че ще поеме отговорност за слабото представяне на партията на провинциалните избори, предаде ДПА. \"Това не е добър резултат. Разбира се, в идните седмици ще бъде важно да разберем какво точно е предизвикало този резултат\", каза той. Зеехофер заяви, че ще има последици, но не уточни какви могат да бъдат те. На изборите беше заложена съдбата на ХСС, а заедно с нея и балансът на управляващата коалиция с ХДС. Историческото поражение се измерва в 37,2 на сто от местата, което означава загуба на десет пункта и необходимостта от търсене на коалиционен партньор. На тези избори Зелените са големите победители, печелейки 17,5 на сто, близо два пъти повече от другите съюзници на Меркел - Германската социалдемократическа партия (ГСДП), получила 9,5 на сто. Едновременно с това могат да бъдат и големите губещи, защото вероятността да съставят коалиция с ХСС не е голяма. Премиерът на Бавария Маркус Зьодер обяви вчера намерението си да се коалира с независимите консерватори от \"Свободните избиратели\", които получиха историческия резултат от 11,6 на сто. Тези резултати изобщо не успокояват германската канцлерка, особено ако се има предвид, че на 28 октомври нейната ХДС също се явява на избори в провинция Хесен, където управлява в коалиция със Зелените. Резултатите от изборите в тези две провинции \"ще окажат влияние на националната политика и като следствие - на репутацията на канцлерката\", предупреди още в петък председателят на Бундестага Волфганг Шойбле. Дясната популистка партия \"Алтернатива за Германия\" (АзГ) определи представянето си на изборите (10,2%) в като \"страхотен успех\". \"Мисля, че с този резултат имаме най-значимия растеж от всички партии\", заяви нейният съпредседател Йорг Мойтен. Маркус Зьодер изключи възможността за коалиция между ХСС и АзГ. Според статистиката ХСС са загубили избиратели за сметка именно на АзГ, както и на Зелените, разбира се. Резултатът от гласуването в германската провинция Бавария означава, че избирателите отхвърлят \"старата система\" в Европа, каза италианският вътрешен министър популист Матео Салвини, цитиран от ДПА. \"В Бавария победи промяната, а Европейският съюз загуби\", заяви Салвини, който е лидер на дясната партия \"Лига\". \"Ариведерчи (довиждане - на италиански), Меркел, Шулц и Юнкер\", заяви Салвини, имайки предвид германската канцлерка Ангела Меркел, бившият председател на Европейския парламент и някогашен лидер на социалдемократите Мартин Шулц и председателя на Европейската комисия Жан-Клод Юнкер.", "date": "2018.10.15", "title": "Очертава се край на управлението на Меркел"}
{"url": "https://www.monitor.bg:443/bg/a/view/radev-otbeljazva-na-praznika-na-aviacijata-i-vvs-146938", "text": "Президентът Румен Радев ще участва в отбелязването на празника на авиацията и Българските военновъздушни сили (ВВС). Пред Паметника на българския летец до сградата на Народното събрание държавният глава ще приеме почетния караул и ще поднесе венец по случай празника. Първите нови самолети за българските Военновъздушни сили можем да очакваме през 2021 г., ако бъде сключен договор. До края на октомври експертна група в Министерството на отбраната ще е готово с оценката на четирите подадени оферти за нов самолет. Днес се навършват 106 години от първия български боен полет. Командирът на Военновъздушните сили ген.-майор Цанко Стойков заяви пред БНТ, авиацията пази родното небе, но ресурсът на сегашната техника изтича. В авиацията има хубав термин радиомълчание. Призовавам и премиера, и министрите, и депутатите да запазят радиомълчание, докато тече работата на междуведомствената комисия. Това заяви президентът Румен Радев на въпрос за закупуването на новите самолети за авиацията ни.", "date": "2018.10.15", "title": "Радев отбелязва на празника на авиацията и ВВС"}
{"url": "https://www.monitor.bg:443/bg/a/view/jeni-kalkandjieva-i-iva-ekimova-vdigat-nazdravici-na-magichesko-shou-146931", "text": "Магическо шоу събра на едно място шестата по красота в света Жени Калканджиева и пиар експерта Ива Екимова. Родните красавици, които са и дългогодишни приятелки, вдигаха наздравици на фона на спектакъла на илюзонистите Юри Захариев, Йордан Георгиев, Деян Чилов и Христо Голбез. Чаровната блондинка влезе в ролята и на водеща на събитието. Сред гостите на шоуто, което се проведе в столичен бар, бяха още носителката на титлата „Мисис Баба“ Дони Чачова, Мисис България-Вселена 2012 Йордана Димитрова и младата дизайнерка Руслана Канева. За доброто настроение с екзотични коктейли от бърбън, тамаринт и  маутай се погрижиха миксолозите Нели Димитрова и Жана Вълчева. Азиатските напитки бяха поднесени с меню от традиционната българска кухня, приготвено от Димитър Донев.", "date": "2018.10.15", "title": "Жени Калканджиева и Ива Екимова вдигат наздравици на магическо шоу"}
{"url": "https://www.monitor.bg:443/bg/a/view/napredyk-v-sdelkata-za-brekzit-bez-sporazumenie-146934", "text": "Преговарящите от ЕС и Великобритания не успяха да постигнат окончателно споразумение по условията за Брекзит заради въпроса за ирландската граница, съобщи главният европейски преговарящ Мишел Барние, цитиран от АФП. \"Въпреки интензивните усилия някои ключови въпроси все още не са уредени, включително т. нар. \"мрежа за сигурност\", с която да се избегне твърда граница\" между Северна Ирландия и Република Ирландия, написа Барние в Туитър след среща с британския преговарящ Доминик Рааб в Брюксел. ЕС настоява Великобритания да даде гаранции, че ако бъдещите преговори не доведат до търговско споразумение между Обединеното кралство и ЕС, в британската провинция Северна Ирландия ще останат в сила икономическите правила на ЕС. Британската министър-председателка Тереза Мей и съюзниците й в Белфаст не са съгласни с това, посочва Ройтерс. Барние каза, че ще информира останалите 27 страни в ЕС и Европейския парламент за преговорите за Брекзит в сряда на вечерята на лидерите на ЕС, преди срещата им в четвъртък с Тереза Мей. Преговарящите обявиха пауза в преговорите в Брекзит и ще изчакат резултата от срещата на върха на ЕС през седмицата, преди да ги подновят, предаде Ройтерс. Британският външен министър Джереми Хънт ще използва днешната среща външните министри от ЕС в Люксембург, за да призове Европейския съюз да постигне сделка, за да се гарантира сигурността в Европа по отношение на заплахи като кибератаките, миграцията и тероризма. \"Тази седмица е изключително важна и за Великобритания, и за партньорите ни от Европейския съюз. Постигането на сделка за Брекзит, която зачита автономията на ЕС и суверенитета на Великобритания, несъмнено е от огромно значение. Сключването на споразумение е жизненоважно и за сигурността ни, тъй като икономическите отношения са в центъра на всичките ни партньорства, включително на жизненоважните ни съюзи в областта на сигурността с нашите приятели в Европа\", посочи Хънт. В сряда в Брюксел ще се състои среща на високо равнище на ЕС с основна тема сделката за Брекзит. Бившият британски външен министър Борис Джонсън призова за съпротива срещу натиска на Европейския съюз в преговорите за Брекзит. \"След повече от две години безмилостен тормоз от страна на ЕС е време Великобритания да се възпротиви\", написа Джонсън в статия в британския в. \"Дейли телеграф\". \"Допускайки промяна в конституционната уредба на Обединеното кралство, ЕС се отнася към нас с явно презрение\", заяви той. Джонсън определи като \"погрешен\" плана на британската министър-председателка Тереза Мей за Брекзит и настоя Великобритания да се стреми към споразумение за свободна търговия с ЕС, подобно на това с Канада. Според него преговорите за излизане на Великобритания от ЕС навлизат в \"момент на криза\" и Мей би трябвало да промени курса.", "date": "2018.10.15", "title": "Напредък в сделката за Брекзит без споразумение"}
{"url": "https://www.monitor.bg:443/bg/a/view/skopie-razglejda-popravkite-v-konstitucijata-za-imeto-na-makedonija-146940", "text": "Македонският парламент трябва да гласува конституционните поправки, които позволяват промяна на името на страната. За да бъдат одобрени промените, заложени в споразумението между Македония и Гърция, ще е необходима подкрепата на две трети или 81 от общо 120 депутати в парламента. Ако това стане, цялата процедура след това за промяна на името в Северна Македония трябва да продължи около 3 месеца. Правителството предложи четири поправки в конституцията съгласно споразумението с Гърция за преименуване на страната. От поправките в конституцията зависи дали Македония ще се присъедини към НАТО в началото на следващата година и ще напредне в интеграцията в Европейския съюз.", "date": "2018.10.15", "title": "Скопие разглежда поправките в конституцията за името на Македония"}
{"url": "https://www.monitor.bg:443/bg/a/view/nenujna-informacija-za-15-oktomvri-ponedelnik-146941", "text": "Паметникът на генерал Натаниъл Грийн от времето на Американската война за независимост в град Савана, щата Джорджия, бе „декориран” с очи на герой от комиксите, като това предизвика смях в социалните мрежи и остро недоволство на местните власти. Кметството на града пусна във Фейсбук следното съобщение: „Кой го е направил?! Кой залепи очи на скулптурата на Натаниъл Грийн върху монумента на площад „Джонсън“? Може и да изглежда смешно, но развалянето на нашите исторически паметници и държавната собственост не е повод за шеги, а престъпление. Надяваме, че виновните ще бъдат открити. Ако сте видели нещо, съобщете на полицията в Савана“. В момента местните власти проверяват записите от камерите за наблюдение, за да открият виновника. PS На снимките паметникът на генерал Натаниъл Грийн много силно напомня един друг паметник.", "date": "2018.10.15", "title": "Ненужна информация за 15 октомври - понеделник "}
{"url": "https://www.monitor.bg:443/bg/a/view/ungarija-ostavja-klosharite-bez-syn-146936", "text": "В Унгария от днес влиза в сила закон, който забранява на бездомните хора да спят в обществени пространства, предаде АФП. Конституционно изменение, което бе прието от парламента на 20 юни и обнародвано от унгарското правителство, втвърдява закон от 2013 г., който наказваше с глоба спането в публични пространства. Правозащитници отбелязаха, че заплахата от затвор за нарушителите едва ли ще реши проблема със спящите по улиците хора, и заявиха, че са нужни повече средства за предотвратяване на появата на нови бездомници и жилищно настаняване на съществуващите. По неофициални данни в столицата Будапеща има 30 000 бездомници. Унгарското правителство казва, че има 9800 места за преспиване в социални центрове и вече е отпуснало 9,1 милиарда форинта (32,2 милиона долара) в помощ на бездомниците, отбелязва АП. През юни докладчикът на ООН за жилищното настаняване Лейлани Фарха определи готвената мярка срещу унгарските бездомници като \"жестока и несъвместима с международните закони за човешките права\". \"Какво престъпление са извършили (бездомниците)? Просто се опитват да оцелеят\", написа тя в писмо до правителството.", "date": "2018.10.15", "title": "Унгария оставя клошарите без сън"}
{"url": "https://www.monitor.bg:443/bg/a/view/nastanjavat-studenti-v-stai-s-muhyl-dyrvenici-i-bez-tapeti-146905", "text": "Част от студенти на СУ „Св. Климент Охридски“, които не бяха класирани на първия етап от настанителната кампания, получиха своя шанс, след като останалите ВУЗ-ове отпуснаха стаи в своите блокове. Условията, които ги посрещнаха обаче, наподобяват на тези в казарма – мухъл, оголени стени, неизчистени бани, дървеници, изтърбушени матраци върху легла с пружини, разкъсан балатум. Веднага след като приключи първият етап от настаняването в общежития в СУ, започнаха да се попълват местата, отпуснати от чуждите ВУЗ-ове. Допълнителните стаи дойдоха основно от Университета по архитектура, строителство и геодезия, Техническия и Медицинския университет. Докато условията в първите два ВУЗ-а бяха горе-долу приемливи, това не може да се каже за Медицинския, в който до преди това дори не живееше никой. Проблемите на студенти, които не са получили шанса да бъдат настанени в общежития, карат Стиляна Кондакова, която е първи курс и следва пиар в СУ, да се възмути пред „Монитор“. Освен че обяснява за дублираните стаи, тя обърна внимание и на мизерните условията, цитирайки част от мненията на колегите си: „Затворите и бежанските лагери са по-прилежни. Гавра... после защо младите напускали България!“, „Казармата през 90-те е била по-добре“. „Не мога да кажа, че тези цитати са 100% верни, но твърдя, че в тях има истина. Има забрана за домашни любимци в общежитията, а тогава хлебарките и дървениците какво правят там? И те ли вече са студенти?“, писа до „Монитор“ Стиляна. Късно в събота вечер излезе и второто класиране за общежития в СУ, за всички, които бяха изпуснали срока да подадат документи и не се бяха класирали на първото. Още 308 възпитаници на Алма матер се сдобиха с покрив над главата. Добрата новина за 2/3 от тях е, че ще бъдат в стаи в някои на блоковете на СУ, като дори се виждат такива и в някои от ремонтираните. От днес (15 октомври) имат пет дни, в които да се настанят. За разлика от тях възпитаниците на УНСС, където също имаше недостиг на места, все още са в очакване на своето класиране, въпреки че подаването на документи за него приключи още на 2 октомври. Отношението на елитния Софийски университет към студентите от провинцията Статията на Калоян Константинов – „СУ е дупка, в която загубих 4 години от живота си“ и студените, които идват от различни населени места и са ненастанени в общежития, ме накара да напиша статия, включваща мненията на студентите, които чакат за настаняване и са около 450 души. Те, за да посещават лекции, спят при познати, но други нямат познати и прибягват до разпитване на колегите, с които е се запознал едва преди ден дали може да остане при тях временно. След разговори със студенти от първи курс се установи, че освен ненастанени първокурсници, има късметлии, които участват в дублиране на стаята им. Колко ли е прекрасно да отвориш вратата на общежитието ти и да разбереш, че там са на принципа „кой превари - той завари“. Комисията дава един отговор на всички въпроси: „Нямаме стаи, три блока са в ремонт“. Аз мога ли да попитам въпросните личности, решили през учебната година да се ремонтират ТРИ БЛОКА: Защо не започнахте ремонта по време на лятната ваканция? Защо не се съобразихте с броя на приетите студенти, живущи извън София? Защо не стартирахте по-рано подаването на документи за участие в класиране за общежития? Благодарение на това Ви поведение и отношение Вие, Великият Софийски университет, разочаровате студентите и ги отказвате от образованието във вашите факултети. На всичкото отгоре има настанени студенти не в общежития, не в стаи, а в МИЗЕРИЯ. Цитирам някои от тях: „Затворите и бежанските лагери са по-прилежни. Гавра... после защо младите напускали България!“; „Казармата през 90-те е била по-добре“, но тези думи биват апострофирани от друг студент: „Казармата от едно време беше ехеее… Бай Тошо си знаеше работата“. До къде стигнахме - да сме 2018 година и да сравняваме общежития и казарма. Не мога да кажа, че тези цитати са 100% верни с реалността, но смея да твърдя, че в тях има истина. От кога мотивацията на студента има от продънения матрак, от мухъла и плесента в банята, от които могат да се отключат алергии, от старата дограма... Има забрана за домашни любимци в общежитията, а тогава хлебарките и дървениците какво правят там? И те ли вече са студенти? Освен „екстрите“, споменати до момента, на студенти като черешка на тортата им се казва, че трябва да ремонтират и през година, когато им сменят общежитията, пак да ремонтират. Защо университетът настанява „бедни студенти“ в подобни условия, за да може да прибегнат към ремонти и така всяка година да ги местят и да ремонтират различна стая и накрая ще се окаже, че учащите и техните родители ремонтират общежитията на ЕДИН ОТ НАЙ-ИЗВЕСТНИТЕ БЪЛГАРСКИ УНИВЕРСИТЕТИ! Защо хората бягат в чужбина ли?! Защото 2 седмици преди началото на учебната година знаят къде ще живеят следващите няколко години и с кого! А нашите студенти, влезли с изпити и високи оценки, търсят при кого да спят, защото нямат възможността за хотел или квартира. След като от университета е споделена информация, че за всички първокурсници ще има общежитие, защо не се спазва? Защо хората биват залъгвани? Ако се продължава по същия начин, не четвърто, а шесто класиране ще има...", "date": "2018.10.15", "title": "Настаняват студенти в стаи с мухъл, дървеници и без тапети"}
{"url": "https://www.monitor.bg:443/bg/a/view/diskutirat-bydeshteto-na-kohezionnata-politika-na-es-146923", "text": "Граждански диалог на тема „Бъдещето на Кохезионната политика на Европейския съюз и възможностите за градско развитие на София“ ще се проведе днес.  В рамките на дискусията евродепутатът Андрей Новаков, в качеството на главен преговарящ по основния регламент за ЕСИФ след 2020 г., ще очертае рамката на преговорите по следващия многогодишен бюджет на ЕС и възможностите за инвестиции и развитие на страната ни чрез еврофондовете през периода 2021 – 2027 г. Друг акцент на срещата ще бъде обхватът на Фондовете за градско развитие по Оперативна програма \"Региони в растеж\" 2014-2020. Експерти от „Фонд за устойчиви градове“ ще разяснят какъв тип проекти за градско развитие, енергийна ефективност и туризъм ще бъдат финансирани в град София от \"Фонд за устойчиви градове“, чийто ресурс е в размер на 134,23 млн. лв. Ще бъдат представени и успешни проекти в областта на градското развитие, подкрепени с финансови инструменти.", "date": "2018.10.15", "title": "Дискутират бъдещето на Кохезионната политика на ЕС"}
{"url": "https://www.monitor.bg:443/bg/a/view/zapdno-i-srednoevropejskijat-mitropolit-antonij-osvetjavaneto-na-daritelite-shte-narushi-religioznata-im-svoboda-146920", "text": "Няма как държавата да бъде работодател на свещениците, тъй като отиваме в една друга зависимост, коментира в интервю пред \"Монитор\" Западно- и Средноевропейският митрополит. - Знаете, че Светият синод излезе с позиция по въпроса преди няколко дни. Тя е консултирана с екип юристи, които от години работят в областта на църковно-държавните отношения. Така че не Св. синод е подведен за съдържанието на законопроектите, а в случая подведените са други. Ние смятаме, че текстовете трябва да бъдат коригирани, защото, от една страна, нарушават автономията на църквата, а от друга - ограничават религиозните права на вероизповеданията в нашата страна. Не бих казал, че досега не е имало прозрачност при отчитането на средствата, отпуснати от българската държава чрез държавния бюджет. Знаете, че дирекция „Вероизповедания“ субсидира храмовете в страната, ремонтите и издръжката на свещеници зад граница, така че отчетността е била по правилата. Що се отнася до личните финанси на вероизповеданията, и в частност на Българската православна църква, знаете, че като отделена от държавата тя има вътрешно канонично устройство и правила, които регламентират функционирането й. Естествено, всяка епархия изготвя свои финансови отчети и ги представя пред епархийското ръководство. Тоест всеки свещеник се отчита пред своя митрополит, а митрополитът съответно пред Светия синод и българския патриарх. По този начин бюджетите се разглеждат и одобряват във финансовата комисия. Така че прозрачност има. А знаете, че ремонтирането на храма, обновяването му става и благодарение на средства от доброволни пожертвования на миряните. Затова за мен тази стъпка има за цел да наложи външен натиск и контрол върху финансовите средства и имотите на църквата. В предложените проектозакони пише, че държавата контролира финансовите отчети и бюджет. Тоест тук не става въпрос само за средствата, които са отпускани, както досега, само по държавния бюджет чрез дирекция „Вероизповедания“, а по-скоро за цялостен контрол. Знаете, че контролирането на бюджетите и отчетите на църквата, нейните приходи и разходи дават пълна картина за имотното й състояние. Така че това е пряка намеса в нейната самостоятелност и дела. Все пак става дума за нещо, което касае вътрешното устройство на Българската православна църква. Що се отнася до финансирането на вероизповеданията, ако погледнем последните статистики от 2011 година, ще видим, че у нас като мюсюлмани се определят около 500 хиляди души в страната, а като православни християни - около 4 милиона души. Знаем, че населението у нас е намаляло заради отрицателния прираст и емигрантската вълна. Може би това е последният въпрос, който трябва да се коментира, но ако трябва да бъдем коректни в определянето на субсидията, според която се отпускат по 10 лева на човек, то ние трябва да получим около 40 млн. лева. В същото време има праг от 15 милиона лева. Така че има много въпроси, които трябва да бъдат решени. Факт е, че премиерът Борисов доказа своето добро отношение към Българската православна църква и вероизповеданията, виждате колко много храмове бяха ремонтирани, много средства бяха отпуснати и за поддръжка на храма ни в Истанбул, за Зографския манастир в Атон, така че ние не се съмняваме в добрите намерения на държавата. Но опасенията на Светия синод са, че прекомерната намеса на държавата в автономността на църквата може след време да позволи на недоброжелатели да се намесват в делата на БПЦ. Знаете, че едно правителство има мандатност, но църквата не. Представете си например проектозакона на „Обединени патриоти“, в който се забраняват всякакви публични изяви извън храмовете, провеждането на молитви. Тогава ние трябва да зачеркнем половината от ритуалността в църквата ни. Знаете, че на Гергьовден например се освещават бойните знамена, прави се водосвет - ако поправките бъдат приети, ще се наложи ограничение върху тези дейности. - Защото е доста обтекаемо. - Според мен не бива да присъства в текстовете, защото няма единно становище за точното конкретизиране на този термин. Сегашният закон всъщност е показал, че работи прекрасно и нямаме проблеми с него. Ако държавата иска да увеличи субсидията на вероизповеданията, тя може да го направи и по Закона за държавния бюджет, без да се налага да се правят промени в Закона за вероизповеданията. Искам да отбележа и нещо друго. Тъй като се изтъква на преден план като причина за внасяне на тези промени националната сигурност - много добре знаете, че у нас има органи и други закони, които функционират в тази връзка. Дори според конституцията ако едно вероизповедание, което и да е то, използва религията за политически цели, това е наказуемо. Така че е по-добре да се прилагат сегашните закони, в противен случай колкото и нови да приемаме, попадаме в един водовъртеж, който ще ни кара да си мислим, че в предложенията има скрити подбуди. - Ако законът бъде приет точно по този начин и се налага дарителите да бъдат обявявани, най-вероятно много християни ще се откажат да даряват. Дарението е личен акт и той е израз на вярата и духовния живот на всеки мирянин. Българската православна църква в голямата си част се издържа от дарения. Има християни, които според Евангелието даряват и се ръководят от принципа „лявата лъка да не знае какво прави дясната“. Така ние нарушаваме тяхната религиозна свобода. Що се отнася до средствата, които се превеждат от чужбина, те винаги могат да се проверят чрез банкирането. Затова не виждам никаква причина в тъй изложените аргументи, които се предлагат. Надявам се проектозаконите да претърпят широка дискусия и редакция, за да са в услуга на държавата и вероизповеданията и да са приложими. Също така трябва да отбележим, че всички вероизповедания са против така предложените промени и подкрепят становището на Светия синод. - Добре е, че ще има възможност заплатите на свещениците да се увеличат чрез това допълнително финансиране, но трябва да поставим уговорката, че работодател на свещениците е епархийският митрополит. Така че трябва да се спазва йерархията. Държавата може чрез различни финансови лостове да отпусне допълнителна субсидия на митрополията и те въз основа на нея да формират увеличение на заплатите, за да са достойни те за служенето. Няма как държавата да бъде работодател на свещениците, тъй като влизаме в една друга зависимост. - Преди всичко кризата е демографска. Знаете, че дефицитът на кадри важи за всяка една сфера. За съжаление има голям отлив, защото, от една страна, семействата не раждат деца, има отрицателен прираст, а и миграцията е голяма. Достойното заплащане наистина е важно, но то не е водещо. Всеки свещеник, който изпълнява съвестно своите задължения, няма някакви лишения. Напротив, живее в благодатния живот на църквата. - Несъмнено вярата съпътства живота на българските християни, тъй като те са закърмени с нея. Особено в трудни времена хората търсят утеха в църквата. Радвам се, че много млади хора влизат в храмовете, интересуват се от църквата и тук е вече нашата отговорна задача да ги задържим. Роден е на 17 януари 1978 г. в Стара Загора Завършва Пловдивската духовна семинария „Св. св. Кирил и Методий” и Богословския факултет в Софийския университет „Св. Климент Охридски” Подстриган е за монах в Клисурския манастир По искане на митрополит Николай от 1 май 2007 г. е назначен за протосингел на Пловдивска митрополия. По предложение на Пловдивския митрополит Николай на 23 март 2008 г. е хиротонисан за епископ в пловдивския храм „Св. Марина” и е назначен за негов викарий, като е изпратен на служение в Смолян От юни 2010 г. е назначен за викарий на Западно- и Средноевропейския митрополит На 27 октомври 2013 г. е избран за митрополит на Западно- и Средноевропейската епархия на БПЦ и представител на БПЦ в Брюксел", "date": "2018.10.15", "title": "Западно- и Средноевропейският митрополит Антоний: Осветяването на дарителите ще наруши религиозната им свобода"}
{"url": "https://www.monitor.bg:443/bg/a/view/sanirat-2100-kyshti-v-severna-bylgarija-s-evtini-krediti-146925", "text": "С кредит от 10 хил. лева от еврофондовете и банка ще санират къщи в Северна България. Общата сума евросубсидия, която се очаква ще бъде отпусната, е 21 млн. лева. Около 2100 собственици на еднофамилни къщи в региона ще могат да станат по ефективни в пестенето на енергия, показа сметка на „Монитор“. Програмата се очаква да започне от следващата година. Европейските пари идват от оперативна програма „Региони в растеж“ (ОПРР), а се предоставят от „Регионален фонд за градско развитие“ и банка „Сосиете Женерал“. финансиране ще има и за еднофамилните къщи. Но разликата е, че при тази програма безвъзмездно получаване на пари няма да има. Ще може собствениците освен да поставят изолация да се оборудват с нови дограми и отоплителни тела, заяви Ралица Груева, мениджър-инвестиции „Регионален фонд за градско развитие”. Груева поясни, че в момента правилата за отпускане на евтините кредити се разписват, но получателите на заеми ще бъдат освободени от обезпечения. По думите й от фонда очакват средната цена на отпускан кредит да бъде около 10 хил. лева. Без да обявяват конкретни лихвени проценти, от фонда твърдят, че на банковите институции. С пари от кредита ще може да се финансира енергийното обследване и техническо обследване на сградата, заяви пред „Монитор“ зам.-министърът на регионалното развитие и ръководител на ОПРР Деница Николова. „Освен че подобряваме енергийната ефективност на сградите и тяхното експлоатационно състояние и визия, подобряваме и околната среда, намалявайки отделянето на фини прахови частици от горенето на твърдо гориво, което е сериозен проблем за градовете. Важно условие е да бъде изяснена собствеността на сградите“, посочи Николова. Общо 210 млн. лева са средствата по ОПРР и съфинансирани от „Сосиете Женерал“ за Северна България. От тях според разчетите Останалите средства, на стойност 189 млн. лева, се разпределят за проекти, водещи до подобряване на градската среда, модернизация на градския транспорт, спортна инфраструктура, обекти в сферата на културата, изграждане на проекти, генериращи приходи и допълващи развитието на градовете, като паркинги, лунапаркове, басейни и т.н.", "date": "2018.10.15", "title": "Санират 2100 къщи в Северна България с евтини кредити "}
{"url": "https://www.monitor.bg:443/bg/a/view/cik-poiska-nastojashtata-sgrada-na-parlamenta-146927", "text": "Централната избирателна комисия (ЦИК) да се подслони в старата сграда на Народното събрание, след като депутатите се преместят в Партийния дом. Да се обсъди тази възможност, предлагат от комисията в писмо до премиера Бойко Борисов и шефката на парламента Цвета Караянчева, изпратено до двамата в края на миналата седмица. Сагата с търсенето на централа, където ЦИК да се премести, продължава вече повече от година, а подходящо помещение така и не беше намерено. В писмото си до премиера и шефката на НС от изборната администрация съобщават, че след всички огледи от страна на ЦИК на сгради, предоставени от регионалното ведомство и областната управа, нито една не отговаря на изискванията за настаняване на ЦИК. От комисията посочват, че това показват и становищата на специализираните органи – МВР и ДАНС, които са идвали на огледите и са излезли с експертно мнение. Наред с това от ЦИК отбелязват, че са правили собствено проучване и са оглеждали сгради, извън списъка, даден им от властта. В тази връзка те настояват, когато им се предлага сграда за оглед, то тя да бъде в състояние за такъв или за настаняване, но с минимална нужда от ремонт. В заключение от ЦИК предлагат да се проучи възможността и за закупуване или евентуално построяване на сграда за работата на изборната администрация. Като приложения към писмото си до Борисов и Караянчева от ЦИК са дали подробна информация за всички сгради, който са посещавали, становищата на отделните институции и тяхното състояние. Всъщност последно от ЦИК ходиха на оглед в средата на месец юли когато от държавата, в лицето на регионалното ведомство, им предложиха бившата резиденция „Банкя“ на Тодор Живков. Тя обаче е в окаяно състояние и пред разруха и не е подходящо настаняването на комисията там. Това показвало и мнението на МВР и ДАНС, според които състоянието на резиденцията не е позволило да се установи дали има връзка с електропреносната система, нито с комуникационната и информационната инфраструктура. След това от изборната администрация бяха на оглед в централата на КТБ, чиито няколко етажа се дават под наем от синдиците на фалиралата банка. Над 10 пък бяха имотите, които от властта бяха предложили на ЦИК, но след 6 - 7 огледа обаче се оказа, че нито една от сградите не отговаря на нужните условия за сигурност, размер и логистика.", "date": "2018.10.15", "title": "ЦИК поиска настоящата сграда на парламента"}
{"url": "https://www.monitor.bg:443/bg/a/view/startira-vauchernata-programa-za-izlizane-na-borsata-146924", "text": "Днес официално ще стартират процедура по набиране на проектни предложения по „Ваучерна схема за предоставяне на услуги за емитиране на ценни книжа на малки и средни предприятия“. На пресконференция народният представител Делян Добрев, изп. директор на БФБ-София АД Васил Големански и и.д. изпълнителният директор на ИАНМСП Александър Минев ще представят целите, механизмите, сроковете, бюджета, стойностите и допустимостта на кандидатите и др. Ваучерната схема за предоставяне на услуги за емитиране на ценни книжа на капиталовите пазари е насочена към осигуряването на достъп за българските малки и средни предприятия до финансиране от капиталовите пазари посредством предоставянето на стимули за свързване с доставчиците на услуги в областта на емитирането на ценни книжа.", "date": "2018.10.15", "title": "Стартира ваучерната програма за излизане на борсата"}
{"url": "https://www.monitor.bg:443/bg/a/view/izbraha-prof-nikolaj-gabrovski-za-predsedatel-na-drujestvoto-po-nevrohirurgija-146932", "text": "Проф. Николай Габровски от Университетската спешна болница \"Н. И. Пирогов\" е новият председател на Българското дружество по неврохирургия, съобщиха от лечебното заведение. Проф. Николай Габровски беше избран по време на XXVII Нацинална конференция по неврохирургия, която се проведе през уикенда в София. В нея се включиха над 100 неврохирурзи от цялата страна, които безапелационно дадоха вота си той да бъде новият председател на Българското дружество по неврохирургия.  Зам. -председателите, с които ще работи проф. Габровски, за да развива още по-успешно неврохирургията в България са проф. Явор Енчев от Университетската болница \"Св. Марина\" - Варна и доц. В. Каракостов от УМБАЛ \"Св. Иван Рилски\".  ", "date": "2018.10.15", "title": "Избраха проф. Николай Габровски за председател на дружеството по неврохирургия"}
{"url": "https://www.monitor.bg:443/bg/a/view/sajmyn-kauyl-obzavejda-samoleta-si-za-kucheta-146918", "text": "Всеки известен си има малка, а понякога и голяма доза ексцентричност. Последният пример е музикалният продуцент и създател на X Factor – Саймън Кауъл, който винаги настоява да лети с кучетата си йоркширски териери. Той обича тримата си любимци – Скуидли, Дидли и Фреди, толкова много, че не позволява да летят с граждански полет, а винаги има седалки за тях в частния му самолет. „Кучетата са децата на Саймън и той ги третира точно като такива“, разкрива негов приближен пред неделния „The Sun“. Кауъл отказва още да ги сложи в клетка или пък да ги остави сами в Боинг 747. Той искал йоркитата му да се забавляват по врем на полета толкова, колкото и той самият. Но необичайните прищявки на продуцента не свършват тук. В личния му самолет има три специални седалки за животните, изработени от бяла кожа, както и минерална вода и органични бисквитки без захар за най-любимите четириноги. Междувременно стана ясно, че Саймън, който има 4-годишен син Ерик от приятелката си Лорън Силвърмън, е помогнал да бъдат спасени 200 кучета в Южна Корея, като е дарил 32 000 долара на фондация, която предприела операция по спасяването им от ферми за месо.", "date": "2018.10.15", "title": "Саймън Кауъл обзавежда самолета си за кучета"}
{"url": "https://www.monitor.bg:443/bg/a/view/pochina-osman-bizanti-zashtitnikyt-na-bylgarskite-medicinski-sestri-v-libija-146933", "text": "Осман Бизанти - защитникът на българските медици в Либия по време на т.нар. СПИН дело, е починал, пише „24 часа”. За кончината на адвоката съобщи синът му Хусам, който в последния етап от съдебната битка в Либия също участваше в екипа на защитата. Осман Бизанти бе основният и главен адвокат на медицинските сестри Кристияна Вълчева, Нася Ненова, Валя Червеняшка, Снежана Димитрова, Валентина Сиропуло и докторите Здравко Георгиев и Ашраф ал Хаджудж, когато през 2000 г. срещу тях в Либия започна съдебен процес по обвинение, че са участвали в заговор срещу устоите на държавата, като за целта по поръчка на чужди шпионски централи са заразили с вируса на СПИН повече от 400 деца от болницата в Бенгази.", "date": "2018.10.15", "title": "Почина Осман Бизанти – защитникът на българските медицински сестри в Либия"}
{"url": "https://www.monitor.bg:443/bg/a/view/slynchevo-nachalo-na-sedmicata-146928", "text": "Днес ще преобладава слънчево време, преди обяд на места в низините ще има намалена видимост. Временни увеличения на облачността ще има над южните райони, но само на изолирани места ще превали слаб дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19 и 24 градуса. Над Черноморието ще преобладава слънчево време с по-значителни увеличения на облачността над южното крайбрежие, но само на изолирани места ще превали слаб дъжд. Ще духа до умерен североизточен вятър. Максимални температури на въздуха 19-21 градуса. Температурата на морската вода е 19-20 градуса. Вълнението на морето ще бъде 3-4 бала. Над планините ще преобладава слънчево време. По-значителни увеличения на облачността ще има над Рило-Родопската област, но само на отделни места там ще превали слаб дъжд. Ще духа предимно умерен вятър от изток-североизток. Максимална температура на височина 1200 метра около 15 градуса, на 2000 метра - около 8 градуса. Във вторник времето ще се задържи без съществена промяна - предимно слънчево, преди обяд в Източна България и на отделни места в низините и котловините - мъгливо или с ниска облачност. В сряда от изток облачността ще се увеличава, по-късно след обяд на места в Южна България ще превали. Вятърът ще остане от изток-североизток.", "date": "2018.10.15", "title": "Слънчево начало на седмицата"}
