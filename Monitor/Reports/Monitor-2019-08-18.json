{"url": "https://www.monitor.bg:443/bg/a/view/gimnazisti-se-uchat-na-zanajat-na-hibridni-sistemi-i-koli-173271", "text": "Гимназистите от столичната Професионална гимназия по транспорт и енергетика „Хенри Форд“ учат занаят на най-модерните хибридни системи и автомобили. Бъдещите електротехници, автомонтьори, теплотехници трупат знания в над 20 специализирани учебни работилници и лаборатории, разпределени в групи от по 6 - 8 ученици. В тях са създадени подходящи условия, в които гимназистите да практикуват професията, която са избрали. Не за всички от 13-те специалности е възможно да се упражняват в лаборатории. Това обаче не е проблем. Шест от паралелките са в дуално обучение (чрез работа) и по този начин в 11-и и 12-и клас учениците в тях имат възможността да практикуват специалността си във фирми, с които училището е сключило договор. „Не за всички паралелки можеш да осигуриш реалната среда. Няма как да сложим трамвай в двора на училището, на който да се учат децата. Затова и част от тях са в дуална форма на обучение“, обясни директорът на „Хенри Форд“ Таньо Стойчев. Сред дуалните паралелки е „Електрообзавеждане на електрически превозни средства за градския транспорт“. а в 11-и и 12-и клас прекарват съответно по два и три дни във фирми. За работата си там учениците сключват трудови договори и получават възнаграждения. От тази година в дуална форма на обучение е и паралелката, която подготвя бъдещите техници по ремонт на летателни апарати. Специалността е по настояване на една от самолетните компании у нас. „Нашата задача заедно с фирмите е да действаме спрямо потребността. Най-после осъзнаха, че може да се произвеждат ученици за Терминал 2“, сподели директорът на гимназията. Според него в професионалните гимназии в следващите 2 години. Голям спортен комплекс допълва добрите условия, които предлага гимназията. Така освен възможност да се обучават в модерни лаборатории учениците имат на разположение и 2 големи физкултурни салона, игрище навън, плувен басейн. В „Хенри Форд“ има и общежития, в които могат да се настанят до 100 деца. В тях могат да се настанят не само възпитаници на гимназията, които не са от столицата, но и ученици на Националната природо-математическа гимназия „Академик Любомир Чакалов“, на Националната художествена академия. по една от националните програми. В една от лабораториите учениците ще могат да се обучават и на товарни автомобили. За нея ще бъдат купени стендове за спирачки, тежкотоварен автомобил, двигатели, скоростни кутии, двигателни мостове. Следващата учебна година предстои да ремонтират още едно от халетата по оперативна програма. В него ще бъдат изградени учебен асансьор и ескалатори за новоприетите гимназисти. „Има забрана да влизат в шахтите до 18-годишни и по този начин ще компенсираме“, обясни инж. Стойчев. За учениците от автомобилните паралелки са оборудвани няколко лаборатории с учебни хибридни автомобили, на които могат да извършват цялостна диагностика. Гимназистите могат да провеждат своите упражнения на специални стендове, на които да проверят дали гумите са правилно балансирани спрямо зададените настройки. „Качват колата на стенда, правят й диагностика, а след това я свалят долу. Работата с тях им е най-интересна, защото правят диагностика на автомобилите“, обясни ижн. Таньо Стойчев. На друг от стендовете пък бъдещите автомобилни техници могат да зареждат климатиците на колите. Настройките им се ъпдейтват всеки месец с код от централата и по този начин учениците се учат да работят с последните разработки. В лабораторията има и 1000 кубика двигател, който е изваден от автомобила и е пригоден за учебните условия. Всякакви модели на двигатели с вътрешно горене са поместени в един от останалите кабинети. На тях учителят може да демонстрира за какви автомобили могат да се прилагат и как работят. Друга от лабораториите пък дава възможност на голям екран учениците да видят всички характеристики на автомобила, тъй като на малките екрани за диагностика е по-трудно. Те могат да му променят настройките и да го пригаждат за различни режими на работа. В гимназията подготвят специалисти, които да могат да произвеждат, да ремонтират, да правят диагностика на съоръжения и инсталации с възобновяеми енергийни източници. За тях има четири кабинета, в които практикуват бъдещия си занаят. В един от тях има печки с палети и слънчеви батерии, които произвеждат ток. С него пък могат да се задвижват други електроуреди в училището. В друга от залите има хибридна инсталация за подово отопление. Водата, която се нагрява в нея, отива към бойлер, на който учениците също могат да работят. За гимназистите има на разположение и ветрогенератор, който също произвежда ток. На него е поставен асинхронен двигател, който е свързан с перката и по този начин може да се имитира вятър. Учениците свалят характеристиките от двигателя и правят сравнения за различните условия, при които се задвижва ветрогенераторът. Последната лаборатория за специалистите, които ще работят с възобновяеми енергийни източници, е от тази година и е направена със съфинансиране на швейцарския проект „Домино“. Тя е оборудвана с различни уреди – бойлер, климатик, печка, които се управляват с мобилно приложение. „Всички кабели са отзад. Така, както трябва да изглежда един модерен дом“, обясни директорът на гимназията.  ", "date": "2019.08.18", "title": "Гимназисти се учат на занаят на хибридни системи и коли"}
{"url": "https://www.monitor.bg:443/bg/a/view/martin-otyrva-dojivotnija-zatvor-po-shemata-severin-temata-173273", "text": "Обвиняемият за смъртта на малката Кристин Георгиева от сливенското село Сотиря Мартин Трифонов най-вероятно ще отърве доживотния затвор по схемата „Северин“. Това коментираха пред „Монитор“ юристи, след като стана ясно, че 21-годишният мъж е признал вината си пред служебния защитник. Преди половин година Северин Красимиров се призна за виновен за жестокото убийство на тв водещата от Русе Виктория Маринова и така получи 30 години затвор за тежкото престъпление. „Предполагам, че ситуацията ще бъде абсолютно същата, както в случая с делото за убийството на моята снаха Виктория. Адвокатът ще посъветва подзащитния си да прибегне към споразумение със съда, делото ще се гледа по процедурата на съкратеното съдебно следствие по чл. 371, т.2 от НПК“, коментира пред „Монитор“ свекърът на Маринова Румен Максимов (цялото интервю четете на стр. 11 – б.р.). В събота бяха повдигнати три обвинения на задържания Мартин Трифонов. Той 21-годишният мъж първо е пребил малката Кристин, а след това я изнасилил и блудствал с нея. Това сподели след среща с него служебният му защитник, адвокатът от сливенската колегия Димитър Димитров. Според него 21-годишният мъж си дава ясна сметка за извършеното, разказал е в подробности какво точно се е случило и признал, че никога преди това не бил виждал момиченцето. „Клиентът ми е в сравнително добро здравословно състояние. Куршумът е счупил дясната му подбедрица, но това не пречи да се придвижва и следващата ни среща ще бъде в съдебната зала утре (понеделник) по делото за постоянната мярка за неотклонение. Предполагам, че наблюдаващия прокурор Пламен Стефанов ще поиска оставяне в ареста. Заяви, че е действал под влияние на алкохола, който изпил по обяд: домашна ракия и бира, но тепърва ще станат ясни пробите, очакваме да излезе и ДНК експертизата, не всичко казано от обвиняемия трябва да се приема като чиста монета. За мен Трифонов има достатъчно интелект, напуснал е училище през втория срок на 11-и клас, не е глупак или психопат, макар да довело до смъртта на детето“, коментира за \"Монитор\" адвокат Димитър Димитров. Трифонов все още е в болницата в Сливен под охрана, след като беше прострелян при задържането. В понеделник в Сливен е обявен ден на траур в памет на убитото дете. Същият ден предстои Окръжният съд в Сливен да разгледа мярката за неотклонение на Мартин. Ако той не може да стане от болничното легло, магистратите са готови да отидат при него. След вземането на постоянната мярка за неотклонение от съда в понеделник ще бъде извършен следствен експеримент за детайлно уточняване на събитията от четвъртък в центъра на село Сотиря, където Мартин Трифонов е проследил и нападнал жертвата си, уточниха от прокуратурата в Сливен. Разследването е възложено на шефа на окръжния следствен отдел Христо Кашински, на задържания са повдигнати три обвинение: за убийство по особено мъчителен начин, за изнасилване и за блудство с малолетно дете, които могат да бъдат наказани с доживотен затвор без замяна. 21-годишният младеж вече има зад гърба си една изтърпяна присъда за блудство и кражби, новото престъпление е извършено само 15 месеца след излизането от килията в бургаския затвор. Междувременно депутати което води до намаляване на присъдите при тежки престъпления. „Случаят с жестокото изнасилване и последвало убийство на 7-годишната Кристин в село Сотиря не бива да остане просто поредният абзац от дългата сводка с престъпления, извършени от маргинални субекти. Това е симптом за сериозността на проблема, за който ние от ВМРО говорим от години. Преди Кристин има много дълъг списък с придобилите публичност подобни нечовешки зверства. Вероника Здравкова във В. Търново, убита от рецидивист, който беше излязъл от затвора няколко дни преди това – съден по бързото производство за убийство със споразумение с прокуратурата и пуснат преждевременно; Виктория Маринова в Русе, изнасилена и убита от циганин, който сключи споразумение с прокуратурата; 23-годишната жена, изнасилена и ограбена от алжирец до Конната база в София; изнасиленото и пребито непълнолетно момиче от с. Хайредин, община Козлодуй; бившият учител по музика в казанлъшко училище, който системно изнасилвал 13-годишната си дъщеря, и т.н, и т.н.“. Това се казва в позиция на ВМРО – Българско национално движение. От там допълват, че вече подготвят промени в НПК за отпадането на съкратеното съдебно следствие, с което се намаляват присъдите с до 1/3, особено при подобни тежки престъпления. Отделно в позицията се представя и идеята за въвеждане на химическа кастрация при подобни тежки случаи. Според юристи обаче тази мярка е твърде крайна и доста съмнителен ефект върху осъдените.", "date": "2019.08.18", "title": "Мартин на път да отърве доживотния затвор по схемата „Северин“ (ТЕМАТА)"}
{"url": "https://www.monitor.bg:443/bg/a/view/tyrsjat-v-oshte-3-grada-kokain-ot-pratkata-za-5-mln-lv-173276", "text": "Още три бази - в София, Варна и Пловдив, проверяват службите след засечената пратка с кокаин за над 5 млн. лева, натъпкан в кашони с банани, които спипа работник в Бургас. Част от плодовете, които са получени с кораб на пристанище Бургас в края на юли, вече са изпратени към тези складове. Проверява се дали в тези количества няма също укрит кокаин. Българските служби за сигурност работят заедно с италианската служба за разследване на наркотрафика, за да се установят всички обстоятелства около претоварването на бананите в италианско пристанище. Скъпата дрога била открита от работник в хладилен склад на частна фирма, разположен на ул. „Индустриална“, близо до пристанището в Бургас. Пакетите с кокаин били поставени в кашони от банани и били маскирани с един ред плодове най-отгоре. До този момент няма арестувани.", "date": "2019.08.18", "title": "Търсят в още 3 града кокаин от пратката за 5 млн. лв."}
{"url": "https://www.monitor.bg:443/bg/a/view/martin-hapnal-pri-syseljani-sled-ubijstvoto-173220", "text": "Мария разказва за случката без страх. Часове след престъплението предполагаемият извършител стига до скромния дом на Ганчо и Мима. Жената помага на 21-годишния мъж, като дори не подозира за престъплението, което е извършил. Изненадана е, когато той изведнъж побягва. Мартин уплашен споделя, че го гони полицията, но не обяснява защо. На следващия ден тя отново се среща с беглеца. Този път обаче решава да помоли съпруга си за помощ. Ганчо е с животните на паша и тръгва по следите на младежа. Той успява да го залови, снима го, нанася му 2-3 удара и го връзва за кобилата си. Макар че Мартин успява да избяга, Днес той трудно говори за случката. Споделя, че дори и хората в града го спират и го поздравяват, но той иска всички да забравят за това. Пастирът Ганчо се страхува за себе си и за своето семейство. Младият мъж съчувства на близките на загиналото дете, защото той самият има 7-годишна дъщеричка, която тази година ще бъде в първи клас, също като покойната Кристин. Надява се да не се случват повече трагедии в село Сотиря.", "date": "2019.08.18", "title": "Мартин хапнал при съселяни след убийството"}
{"url": "https://www.monitor.bg:443/bg/a/view/ednodnevnoto-plajuvane-do-bjalo-more-e-v-razgara-si-173253", "text": "Нашенци от Благоевградска и Кюстендилска област луднаха по еднодневния плаж в Гърция с организиран транспорт. От Благоевград през Кулата до курорта Тузла и Офринио автобусите тръгват всеки ден в 6 часа и взимат мераклии за плаж по пътя от Крупник, Кресна и Сандански. В обратния път връщането е в 17 часа, а цената е поносима -  25 лв. От Гоце Делчев през ГКПП-Илинден до курорта Неа Парамос  автобусите стартират в 6,30 часа, а връщането е в 18 часа. Цената на билета е 15-16 лева, в зависимост от фирмата превозвач. Кюстендилци пък ходят до Аспровалта, където срещу скромни суми могат цял ден да се плацикат в Бяло море.  които през уикендите са десетки. „Засиления наплив от страна на хората се дължи на факта, че гръцкото море е само на 250 км от Кюстендил, а нашето Черноморие на 550 км. Сами може да пресметнете, че разстоянието е на половина. За 3 часа път и си на Аспровалта, където плажът е блестящо чист, да не говорим за екстрите, които предлагат“, обяснява собственик на местна туристическа агенция. Само в неделения ден поредна група от 30 човека отпътува за Бяло море. Там пък за разлика от нашето Черноморие всички екстри са безплатни – шезлонги, чадъри, душове и тоалетни. „Купуваш си едно кафе или фрапе и можеш цял ден да ползваш шезлонг и чадър. Например в Обзор трябва да се бръкнеш 12 лв. за тези екстри и то на човек. Да не говорим, че и тоалетните са безплатни, не по 1 лв., за да си облекчиш биологичните нужди. Точно поради тази причина хората предпочитат да ходят на море в Гърция“, обясняват още от туроператорските фирми в Кюстендил. Пътуването пък в двете посоки излиза 35 лв. с малък микробус и 25 лв. с по-голям. Така срещу тази скромна сума всеки може да се наслади на морска почивка в съседна Гърция.  Не е необходимо дори да си носиш храна, тъй като там дюнерите са по-евтини от тези в областния град. Имаш възможността цял ден да стоиш на плажа, а морето е повече от чисто и спокойно. Връщането е към 19 часа, което е повече от достатъчно. Ние всеки уикенд пътуваме с приятелки и сме повече от доволни“, разказа и 23-годишна кюстендилка, която е сред постоянно пътуващите до Бяло море.", "date": "2019.08.18", "title": "Нашенци по цял ден на плаж в Гърция за 25 лева"}
{"url": "https://www.monitor.bg:443/bg/a/view/lekarskata-chest-cena-njama-173262", "text": "Втори ден няма реакция от ръководството на болницата на обвиненията от близки на зверски убитото дете, че лекарят от Бърза помощ не си мръднал пръста в линейката за спасяването на живота му. Оставил го в ръцете на баба му и седнал при шофьора. Криенето и бавенето на топката не е добър знак. Разследващите със сигурност ще установят какво точно се е случило от подаването на сигнала до пристигането на линейката в лечебното заведение. Експертизата ще установи доколко това е повлияло животът на детето да не бъде спасен. Хипократовата клетва обаче е тази, която неизбежно поставя въпроса за лекарската чест. Още повече, че българските лекари от години са доказали, че са на световно ниво. И всеки ден има нови доказателства за това. Затова всяко посегателство срещу лекар винаги е предизвиквало вълна от обществен гнява. И бърза реакция на призваните да защитят закона. Разбираема е болката на близките, но емоционалните им изказвания могат да доведат лоши последици. Каквото и да се е случило, не бива да има повод за спекулации. Случаят е толково болезнен за обществото, че разследващите със сигурност няма да мерят с различен аршин. И едва ли ще минат опити да бъде потулена истината.", "date": "2019.08.18", "title": "Лекарската чест цена няма"}
{"url": "https://www.monitor.bg:443/bg/a/view/kashkavalyt-na-edro-s-polovin-lev-po-skyp-sprjamo-avgust-2018-ta-173269", "text": "Кашкавалът „Витоша“ в петък бе с над половин лев по-висока цена на едро спрямо същото време на август миналата година, сочат още данните на ДКСБТ. В последния работен ден на последната седмица той се предлагаше на борсите средно по 10,52 лв./кг, срещу точно десетарка преди 12 месеца. Цените му в страната се колебаеха от 8,50 лв./кг в Сливен до 13,00 лв./кг - в Смолян. Минимални цени под 10 лв. са отчетени само още в Добрич - 9,19 лв./кг, и Стара Загора - 9,60 лв./кг. Другият масов млечен продукт - кравето сирене, е с 30 ст. по-висока цена на едро спрямо миналото лято. На 15 август на борсите то се е продавало средно по 6,25 лв./кг, срещу 5,95 лв./кг година по-рано. Цените в различните райони на страната бяха в границите от 4,77 лв./кг в Добрич до 7,50 лв./кг в Ловеч. Над 7 кинта средна цена на сиренето от 7,30 лв./кг бе отчетена и в Бургас. Под 6 лв. краве сирене на едро можеше да се купи на борсите във Варна и Враца - по 5,94 лв./кг, 5,30 лв./кг - в Силистра, 5,20 лв./кг - в Хасково, и 5,88 лв./кг - в София. За столицата беше регистрирана максимална цена на млечния продукт от 6,60 лв./кг.", "date": "2019.08.18", "title": "Кашкавалът на едро с половин лев по-скъп спрямо август 2018-та"}
{"url": "https://www.monitor.bg:443/bg/a/view/ezeroto-tuz-stana-rozovo-173267", "text": "Езерото Туз, второто по големина в Турция, се оцвети в розово, превръщайки се във впечатляваща гледка за туристите, съобщава турската частна телевизия НТВ. Необичайният цвят се дължи на водораслите Дуналиела салина и хало бактерии. Водораслите произвеждат червен на цвят бета каротин през летните месеци, когато времето е по-горещо и солеността на езерните води нараства, за да се пазят от вредното въздействие на слънчевите лъчи. Пак по това време в езерото Туз се размножават хало бактерии, които способстват за оцветяването на езерото в розово и червено. Обичайният цвят на водата се възстановява, когато настъпи по-хладно и дъждовно време. Езерото Туз (в превод от турски \"сол\") е разположено в пределите на три окръга на страната - Коня, Анкара и Аксарай.  Езерото привлича вниманието на местните жители и чуждестранните туристи с изключителната си природна красота. През пролетта и лятото районът приютява мигриращи птици. Езерото Туз е известно и като \"рай на фламингите\" заради птиците фламинго, които долитат и гнездят там.", "date": "2019.08.18", "title": "Eзерото Туз стана розово "}
{"url": "https://www.monitor.bg:443/bg/a/view/nad-100-000-demonstriraha-v-honkong-173265", "text": "Над 100 000 антиправителствени демонстранти участваха днес в масово шествие в Хонконг и препълниха основните кръстовища въпреки дъжда в единадесетата седмица на често пъти бурни демонстрации в азиатския финансов център. Броят на днешните участници показа, че продемократичното движение все още има широка база, въпреки някои неприятни сцени миналата седмица, когато протестиращи окупираха летището, за което някои активисти се извиниха, припомня Ройтерс. \"Адски горещо е и вали. Честно казано, мъчение е да дойде човек. Но трябва да сме тук, защото нямаме друг избор\", каза 24-годишният студент Джонатан, който беше на митинга, започнал в парка \"Виктория\" в квартал Козуей бей на остров Хонконг. \"Трябва да продължим, докато най-накрая правителството се отнесе към нас с уважението, което заслужаваме\", каза той. Недоволството избухна през юни заради вече оттеглен законопроект, който щеше да позволи заподозрени в престъпления в Хонконг да бъдат екстрадирани и съдени в континентален Китай. Протестите се подхранваха обаче от по-общи тревоги за подкопаване на свободите, гарантирани от принципа \"Една държава - две системи\", който важи за Хонконг след връщането на бившата британска колония под китайско управление през 1997 г. Протестиращите носеха плакати с надписи \"Свободен Хонконг\" и \"Демокрация сега\". Множеството в парка \"Виктория\" беше мирно и сред участниците имаше хора на средна възраст и по-възрастни, младежи и цели семейства, а някои родители носеха на рамене невръстните си деца. Въпреки че организаторите не получиха разрешение за шествие, паркът едва побра хората, които изпълнили и околните улици. Много протестиращи се насочиха към градския финансов център и скандираха искания за оставка на подкрепяната от Пекин ръководителка на местната администрация Кари Лам. Демонстрантите настояват и за окончателно оттегляне на законопроекта за екстрадиция, искат протестите да не бъдат определяни като \"нарушения на обществения ред\", сваляне на обвиненията срещу арестуваните, независимо разследване и подновяване на политическите реформи.", "date": "2019.08.18", "title": "Над 100 000 демонстрираха в Хонконг "}
{"url": "https://www.monitor.bg:443/bg/a/view/prokuror-dnk-ekspertiza-dokaza-che-martin-e-syprichasten-kym-ubijstvoto-173270", "text": "Пълни самопризнания пред адвокат е направил 21-годишният Мартин Трифонов, който бе задържан за убийството на 7-годишната Кристин Георгиева от сливенското село Сотиря, съобщи окръжния прокурор Пламен Стефанов, цитиран от БНР. Според него той е в адекватно състояние, контактен и няма опасност за живота му. Трифонов бе прострелян в крака при задържането, след почти 24 часово преследване в планината край селото и в момента е настанен за лечение в областната болница. ДНК експертизата е доказала съпричасността на Трифонов към извършеното престъпление, каза Пламен Стефанов. Намерените биологични материали по тялото на жертвата бяха изпратени за изследване в лаборатория в София още в петък. Утре предстои да му бъде взета мярка за неотклонение. Вероятно това ще стане в следобедните часове, съобщи още прокурор Стефанов. Утре сутринта съдът ще реши къде ще се проведе съдебното заседание – в сградата на съда или в болницата, където Трифонов се лекува под засилено полицейско присъствие.", "date": "2019.08.18", "title": "Прокурор: ДНК експертиза доказа, че Мартин е съпричастен към убийството"}
{"url": "https://www.monitor.bg:443/bg/a/view/shofior-udari-dve-koli-v-nasreshtnoto-i-zagina-173274", "text": "62-годишен мъж е починал при катастрофа на пътя при Козница, близо до Клисура, съобщи говорителят на ОДМВР – Пловдив, цитиран от „Фокус“. Сигналът за произшествието е подаден в 12.20 ч. По първоначални данни лек автомобил навлязъл в насрещното лента и се блъснал в други два автомобила. По пътя за болницата починал 62-годишният водач на първата кола. Медицинска помощ е оказана на място на 32-годишната шофьорка на втората кола, а 69-годишният водач на третата кола е откаран за прегледи. Алкохолните проби на двамата останали живи са отрицателни. По случая е образувано досъделно производство.", "date": "2019.08.18", "title": "Шофьор удари две коли в насрещното и загина "}
{"url": "https://www.monitor.bg:443/bg/a/view/jegata-se-vryshta-34-utre-173275", "text": "През нощта ще бъде ясно и тихо. Утре ще е слънчево, след обяд над планинските райони с незначителна купеста облачност. Ще духа слаб, в източните райони до умерен източен вятър. Максималните температури ще бъдат между 29° и 34° Атмосферното налягане е и ще се задържи малко по-високо от средното за август. Това съобщи дежурният синоптик Красимир Стоев от Националния институт по метеорология и хидрология (НИМХ) пред „Фокус“.  Над Черноморието ще е слънчево и ще духа до умерен източен вятър, а максимални температури на въздуха ще са между 27° и 30°. Температурата на морската вода пък ще е 25°-27°, а вълнението на морето ще бъде 1-2 бала.  Над планините също ще е слънчево, след обяд ще се развие незначителна купеста облачност. Ще духа слаб, по билата до умерен североизточен вятър. Максимална температура на височина 1200 метра около 22°, на 2000 метра – около 15°.  От вторник нататък ще бъде предимно слънчево, в следобедните часове в низините - отново горещо. Ще духа слаб източен, в източната половина от страната - до умерен изток-североизточен вятър. Температурите ще се повишават и към четвъртък преобладаващите максимални температури ще са между 32° и 37°; по-ниски в началото, до 27°-29°, ще остават по Черноморието, но от четвъртък и там ще се повишат. Около средата на седмицата над източните райони ще има временни увеличения на облачността, без валежи.", "date": "2019.08.18", "title": "Жегата се връща – 34° утре "}
{"url": "https://www.monitor.bg:443/bg/a/view/one-love-tour-sybra-strumica-na-grandiozen-koncert-173263", "text": "Вицепремиерът и външен министър на Република България Екатерина Захариева, лично уважи и подкрепи фестивалният ден в Струмица. One Love Tour се организира за трета поредна година година от Междинна станция, с подкрепата на Министерството на външните работи. С всяко следващо издание, той става по-мащабен и очакван и за него вече се говори като за \"мост\" между културите на двете държави. Доказателство затова е и фактът, че 10 000 човека пяха и танцуваха със звездите на турнето. Във вечерния концерт участие взеха Графа, Слаткаристика, Михаела Филева, Любойна, Виктория, Оркестър Джамбо Агушеви и много други. Кулминацията бе рожденият ден на най-популярния на Балканите хип-хоп изпълнител - Слаткаристика. Лично Графа и Андрей Арнаудов му връчиха подарък на сцената, а екзалтираната публика не спираше да скандира и аплодира. Пред медиите, отразяващи събитието, Графа сподели, че One Love Tour е любимото му турне и очаква с нетърпение всеки следващ концерт. Любовта на публиката, реакциите на феновете и идеологията на фестивала са причината той, за втора поредна година, да е част от него. Официалните лица, които лично уважиха и подкрепиха с присъствието си събитието бяха: вицепремиерът и министър на външните работи Екатерина Захариева, г-жа Зорица Заева, кметът на Струмица Коста Яневски, заместник министър на външните работи на Република Северна Македония Андрей Жерновски, извънреден и пълномощен посланик Ангел Ангелов, съветник култура и образование Антония Велева и други представители от двете държави. Традиционната \"Алея на занаятите\", която отличава фестивала от всеки друг, премина под надслов \"Обичай обичаите \". На нея бяха представени местни занаяти от двете държави, с подкрепата и съдействието на ЮНЕСКО. Фестивалът One Love Tour продължава на: 25 август в Крива Паланка, на 7 септември в Бургас, на 14 септември във Варна, 21 септември в Скопие, 5 октомври в Стара Загора.", "date": "2019.08.18", "title": "One Love Tour събра Струмица на грандиозен концерт (СНИМКИ)"}
{"url": "https://www.monitor.bg:443/bg/a/view/minimum-100-tochki-na-testa-za-da-stanesh-chinovnik-173264", "text": "Минимум 100 точки на теста трябва да е изкарал всеки кандидат за чиновник, за да влезе в държавната администрация. Това става ясно от наредбата за конкурсите и подбора при мобилност на държавните служители. Още през 2015 година бяха въведени два етапа на подбор за бъдещите чиновници – централизиран тест, който е задължителен за всички, и отделно препитване и интервю в съответното ведомство за успешно преминалите. Преди две години въвеждането на двете цедки за желаещите да работят в администрацията беше отложено за октомври 2019-а. През това време бяха пускани няколко обществени поръчки – как да изглеждат самите тестове, какви точно компетенции да проверяват, самото им изработване. Сега с наредбата се създава самият ред за провеждането на тестовете и вторият етап на подбор за пост в администрацията. Самите тестове ще се провеждат от Института за публична администрация (ИПА), ще са в три модула, а Нивото на трудност на задачите в модулите пък е съобразено с групата длъжности, за които се кандидатства – за експерти или за висши служители. Първо се проверява общата им компетентност, после какви познания имат в административната уредба, а накрая и компютърните им познания. Сега от наредбата става ясно, че кандидатите с дислексия ще имат 20% повече време, за да се справят с решаването на задачите. Те обаче трябва да докажат с медицински документ, че имат подобно състояние. Квесторите пък задължително трябва да са минали тест за лоялност – т.нар. тест за интегритет. Преди всяко препитване те ще трябва да попълват декларация за липса на конфликт на интереси с някои от кандидатите. Освен служители на ИПА те могат да бъдат и външни лица, с които институтът е сключил договор. В залите, където ще се провеждат централизираните тестове, е записано в наредбата. Всички, които са минали успешно теста, отиват на второ препитване в съответното ведомство. Там в зависимост от длъжността, за която се кандидатства, може отново да държат тест, писмена разработка или предлагане на концепция, като последните две работи ще се проверяват от изпитна комисия, а оценките ще са по 5-степенна скала. Следващата стъпка е интервю, но до него стигат само онези кандидати, които на писмената си работа имат поне резултат 4. Близо 12 000 са свободните щатни бройки в администрацията, като близо 5000 от тях са останали незаети повече от 6 месеца, показват данните в доклада за състоянието на администрацията за 2018-а. Реално чиновниците са малко над 130 000, като по-голямата част от тях са в централната администрация – министерства, агенции и др. Общинските и областните чиновници са малко над 35 000. Най-високата заплата в администрацията е 4320 лева и тя е за директор на дирекция. Mинимaлнo възнaгpaждeниe oт 460 лeвa мoже дa пoлyчaвaт cпeциaлиcтитe, глaвнитe cпeциaлиcти, cтapшитe cпeциaлиcти, тexничecĸитe cътpyдници, изпълнитeлитe, млaдшитe eĸcпepти и финaнcoвитe ĸoнтpoльopи. Oт oбoбщeнитe дaнни cтaвa яcнo, чe 7278 cлyжитeли в дъpжaвнaтa aдминиcтpaция пoлyчaвaт оcнoвнa мeceчнa зaплaтa дo 550 лeвa.", "date": "2019.08.18", "title": " Минимум 100 точки на теста, за да станеш чиновник"}
{"url": "https://www.monitor.bg:443/bg/a/view/pchela-ubi-mlad-myj-173256", "text": "Пчела уби млад мъж в Мизия. Трагедията е станала в събота към 6,30 часа сутринта. 30-годишният Росен Димчев станал да отиде до тоалетна и при обуването на джапанките си бил ухапан от насекомото, съобщи BulNews. Мъжът знаел, че има алергия от ужилване от пчела и затова винаги носел в себе си урбазон. Веднага си поставил инжекция и се обадил на тел.112, но докато пристигнат спешните медици, той починал. Росен Димчев е от близкото село Софрониево, но бил на гости на приятелката си в Мизия, където останал да пренощува. Доскоро е работел в чужбина. Върнал се в родния край и очаквал скоро нов ангажимент. Кметът на селото Демира Димитрова потвърди инцидента, като заяви, че всички са покрусени от смъртта на младия мъж.", "date": "2019.08.18", "title": "Пчела уби млад мъж"}
{"url": "https://www.monitor.bg:443/bg/a/view/srednovekovna-kula-nasred-poleto-tyne-v-zabrava-173217", "text": "Висока близо 8 метра каменна кула от епохата на Късното средновековие, намираща се в двора на църквата „Свети архангел Михаил“ насред новозагорското село Коньово, тъне в забрава от историци и изследователи. Постройката, в чийто основи някога е имало изворче и кладенец, а бойниците й са били използвани за отбрана на района както при турското нашествие, така и при размирните десетилетия на кърджалиите е изоставена на произвола на съдбата след повърхностни археологически огледи в края на ХХ в. По неизвестни причини край нея липсва каквато й да е указателна табелка, а живеещите в близост коньовци вдигат рамене и не могат да разкажат нищо за озовали се случайно там туристи. По думите на кмета на селото Митко Симеонов имало някакви идеи за поставянето на табела, но за това трябвало разрешение от музея в Нова Загора, където засега пазели мълчание по темата. Сигурно е само, че при извършените някога огледи са били открити останки от керамични предмети, които са средновековни, но историците са раздвоени в мненията си за времето, когато е вдигнато съоръжението. Според археолога д-р Веселин Игнатов най-вероятно тя се е появила в края на ХVІІІ век, когато са зачестили набезите на   полските разбойници. Около кулата е имало изкопан дълбок ров, вътре се влизало през здрава врата, разположена на около 4 м от основите, вероятно е имало и подвижен дървен мост. Във вътрешността личат следи от местата, където са били гредите, разделящи пространството на няколко етажа до които се стигало с помощта на стълби. През столетията част от камъните са били изнесени за вторична употреба.Жители на Коньово хранят надежда, че след отварянето на мемориала „Дом на Доброто“, посветен на ясновидеца Дядо Влайчо най-после ще дойде ред и на кулата, която със сигурност ще привлече и други туристи, освен поклонници на езотеричното. „Грехота е този артефакт да стои необозначен при положение, че не се изискват особени средства за съхраняването му и превръщането му в туристически обект. На толкова места се наляха милиони левове за измислени старини, като т.нар. археопарк „Нов живот за Раднево“, където годишно минават под 200-300 души, а тази кула да тъне в буренаци …“, коментира участничка в тържеството за 125-та годишна на ясновидеца.", "date": "2019.08.18", "title": "Средновековна кула насред полето тъне в забрава"}
{"url": "https://www.monitor.bg:443/bg/a/view/mik-djagyr-spi-na-chisto-nov-matrak-vyv-vseki-hotel-173251", "text": "Едно от изискванията на фронтмена на The Rolling Sotnes Мик Джагър било да спи в чисто нов матрак във всеки хотел, в който отсядал, пише в. \"Дейли мейл\". По този начин изстрадалите кости на сър Мик най-добре можели да си отпочинат, обясняват от британската медия. Вечерта, преди да се настани в стаята обаче, новият матрак трябвало да бъде \"разработен\" от член на персонала, така че да не е прекалено твърд. При все това найлоновата опаковка на дюшека не трябвало да бъде нарушена.  Понастоящем Джагър и легендарната група са на турне в САЩ. Бащата на осем деца получи възторжени отзиви от страна на критиката за изумителното си сценично представяне, въпреки че претърпя сърдечна операция през месец април. Певецът е в прекрасна форма за своите 78 години. Мик спазва страхотен режим, навсякъде пътува със своя личен готвач. Той много държи на здравия сън и поради тази причина е безкомпромисен в изискванията си в какво легло ще нощува", "date": "2019.08.18", "title": "Мик Джагър спи на чисто нов матрак във всеки хотел"}
{"url": "https://www.monitor.bg:443/bg/a/view/graciite-zlatni-na-svetovnata-kupa-v-minsk-173257", "text": "Националният ни ансамбъл по художествена гимнастика ликува с титлата на три обръча и два чифта бухалки във финалите на Световната купа в Беларус. Преди това грациите, водени от треньора Весела Димитрова спечелиха бронз във финалите на пет топки след като отново съдиите влязоха в центъра на вниманието, давайки еднакви оценки на България и Русия. Така тимът ни в състав Симона Дянкова, Мадлен Радуканова, Лаура Траатс, Стефани Кирякова и Ерика Зафирова си тръгва с общо три медала от Беларус след като в събота грабна сребро в многобоя. \"Златните момичета\" бяха безапелационни в изпълнението си на обръчи и бухалки и не оставиха съмнение в превъзходството си. Българките изпълниха последни композицията си и получиха оценка 28,600. Домакините от Беларус взеха среброто с 28,450, а бронзът остана за Украйна с 28,100. Сериозни грешки провалиха рускините в този финал с 23,400 т. и те останаха последни. Гимнастичките ни изиграха отлично и композицията си на пет топки, не допуснаха сериозни неточности и с оценка 29,450 първоначално поведоха в класирането. \"Просто огън\", написаха от родната централа. Последва представянето на Русия, за което съдиите дадоха същата оценка - 29,450, но с по-висока оценка за изпълнение - 8,75 срещу 8,65 и така рускините изместиха българките. Нашите момичета имаха по-висока оценка за трудност -  20,800 точки срещу 20,700 на Русия, но трябваше да се задоволят с бронзовите медали. Оценките предизвикаха множество коментари сред феновете, че отново българският ансамбъл е бил ощетен. Крайният триумф на топки обаче бе за италианките, които с последното изпълнение във финала получиха 29,800 и ликуваха със златото. Представителката ни в индивидуалната надпревара Боряна Калейн участва в три финала и бе най-близо до медал на топка. Българката зае четвъртото място на този уред с оценка 22,550 т., а от федерацията определиха изпълнението й като страхотно. Първа и втора се наредиха рускините Дина и Арина Аверини съответно с 23,600 и 23,200, а бронза на топка взе Линой Ашрам от Израел с 22,900. С малки неточности в изпълнението на бухалки Калейн зае шестото място след като получи оценка 21,650, а на лента допусна повече грешки и остана седма със 17,750. Златото на бухалки отиде отново при Дина Аверина с 23,500. Тя грабна трето злато във финалите на отделните уреди след триумф и на лента с оценка 22,150. Във финала на обръч първото място зае Линой Ашрам с 23,500 точки.", "date": "2019.08.18", "title": "Грациите златни на Световната купа в Минск"}
{"url": "https://www.monitor.bg:443/bg/a/view/guardiola-iska-remont-na-var-173243", "text": "Мениджърът на „Манчестър Сити“ Хосеп Гуардиола не успя да си намери място от яд след равенството 2:2 с „Тотнъм“. Наставникът имаше сериозни претенции към системата ВАР, след като гол на Габриел Жезус в добавеното време бе отменен след намесата на асистент съдиите. „Трябва да подобрят тази система. В момента съдийските решения по време на мач не са съвсем ясни” заяви Гуардиола. Наставникът също така се чуди и защо не бе отсъдена дузпа преди почивката, когато Ерик Ламела задържа с ръце Родри в наказателното поле. „Това е дузпа. Родри бе повален, но в този момент ВАР Тези положения трябва да се гледат внимателно. Но видяхме как бе свирен мачът. Попитайте ВАР, попитайте големите босове в Лондон защо се случват подобни неща? Помните какво се случи в Шампионската лига в последната минута при гола на Стърлинг. Сега бе същото. Тежко е, защото играхме добре и вкарахме хубав гол в края. Те ни отбелязаха с първото си минаване на центъра, а след това и от статично положение. Тотнъм е вторият най-добър отбор в Европа, но ние показахме страхотна игра. Това бе един от най-силните ни мачове, откакто аз съм тук”, коментира испанецът. Мениджърът на „Тотнъм“ Маурисио Почетино пък заяви, че приема това решение, както ще приеме и решенията на системата в бъдеще, когато те в даден момент ще са в ущърб на неговия отбор. „Критикувал съм тази система в миналото, но ще трябва да приема отсъжданията след нейната намеса. Това важи и за бъдещите ситуации, които в даден момент ще са и в наш ущърб. В края да получим гол, преди да разберем, че ще има проверка с ВАР. Тя показа, че има игра с ръка. Емоцията е същата както в мача в Шампионската лига”, заяви Почетино. На другия полюс на настроенията бе Юрген Клоп, който остана доволен от победата на „Ливърпул“ с 2:1 срещу „Саутхемптън“. „Започваме да си изграждаме навици на победители. Именно с такава нагласа излязохме на терена. Моето предпочитано заглавие за медиите е „Гигантите се завръщат“, заяви Клоп с усмивка.", "date": "2019.08.18", "title": "Гуардиола иска ремонт на ВАР"}
{"url": "https://www.monitor.bg:443/bg/a/view/pyrvoklasnite-ofisi-v-sofija-s-naj-visoka-dohodnost-v-es-173258", "text": "Пазарът на бизнес имоти в София предлага най-висока доходност в рамките на ЕС, сочи проучване на Cushman&Wakefield за второто тримесечие на годината, цитирано от Investor.bg. Данните показват, че българският пазар на първокласни офиси е лидер по доходност в рамките на ЕС. По-високи стойности са отчетени само в Москва и Истанбул – съответно 9,25% и 7,75%. В сегмента на търговските площи пазарът ни се конкурира по доходност с Братислава и Букурещ в рамките на ЕС. Москва отново е лидер с 11,5%. Наемите на офиси в централните зони на София се задържат стабилни през второто тримесечие на годината спрямо първото на ниво от 15 евро/кв.м. На годишна база, обаче, това представлява увеличение от малко над 7 на сто. Доходността от офисите в центъра на София достига 7,5% за периода април-юни, което представлява спад с 25 базисни пункта в сравнение с предходния тримесечен период, както и на годишна база. Перспективата е доходността да остане стабилна, посочва още компанията. Наемите на първокласни логистични площи в София се понижават с 2,6% за тримесечието и с 5% на годишна база до 3,8% при доходност 8,5%, която остава стабилна. Най-силен растеж на наемите на логистичните площи се отчита в Централна и Източна Европа - 4,4% в Будапеща и 2,7% във Варшава. В Хамбург увеличението е 3,7% на фона на недостига на площи и силното търсене, обусловено от рационализирането на дистрибуторските мрежи. Доходността от първокласните офиси в централните райони на наблюдаваните от компанията пазари остава стабилна на ниво 4,35% - най-ниско ниво от 2002 г., откогато се води подобна статистика. През периода наемите на водещата търговска улица в София - бул. „Витоша“, през второто тримесечие те се увеличават с 3,8% спрямо първото и с 8% на годишна база до 54 евро/кв.м. Доходността се понижава с 25 базисни пункта за тримесечието и със 75 на годишна база до 7,5% с перспектива да остане стабилна. София е и един от двата наблюдавани пазара с ръст на наемите в този сегмент от пазара. Другият е Виена, където е отчетено повишение от 1,3% за годината до края на юни.", "date": "2019.08.18", "title": "Първокласните офиси в София с най-висока доходност в ЕС"}
{"url": "https://www.monitor.bg:443/bg/a/view/nameriha-ostanki-ot-vtoro-tjalo-kraj-negovan-173247", "text": "Екипите на СДВР са открили останки и на второ тяло в района на водоема край село Негован, съобщиха от пресцентъра на МВР. Продължават огледите в района. От МВР припомнят, че вчера към 18.00 часа местен жител е подал сигнал за открит череп в близост до водоема на селото. Веднага са организирани и към мястото са изпратени екипи от криминалисти и експерти на СДВР. При извършения първоначален оглед бяха намерени останки от човешко тяло.", "date": "2019.08.18", "title": "Намериха останки от второ тяло край Негован"}
{"url": "https://www.monitor.bg:443/bg/a/view/predlaganeto-na-luks-imoti-v-stolicata-vyrvi-nagore-173259", "text": "Пазарът на луксозни имоти в София попада под натиска на увеличаващото се предлагане през първата половина на 2019 г. Цените вече са в корекция, нараства също броят и размерът на отстъпките при сделки, показват данните на една от агенциите в столицата. Ситуацията на пазара на луксозни имоти все по-отчетливо работи в полза на купувачите и прогнозата на компанията е тази тенденция да се задържи поне до края на годината. Добър знак са нарастващият брой запитвания и сделки, които показват, че цените все пак са близо до пазарните нива. Пазарът на луксозни имоти отбеляза висока активност през първото шестмесечие на 2019 г., подкрепян от продължаващия ръст на икономиката, ниските лихви и оживлението на кредитния пазар. Водещо остава търсенето за жилищни нужди. Ограниченият потенциал за ръст на цените и засиленото предлагане на наемния пазар охлаждат желанието на купувачите за инвестиционни и спекулативни сделки. Традиционно купувачите на луксозни имоти предпочитат централните райони на София и утвърдени квартали като „Лозенец“. Докато кварталите в южната част на София се оформят като предпочитани за покупка на висок клас апартаменти, тези по Витошката яка остават основно в полезрението на търсещите къщи. Данните показват, че в тази част на София са регистрирани над 70% от продажбите на къщи за последната година и половина.", "date": "2019.08.18", "title": "Предлагането на лукс имоти в столицата върви нагоре"}
{"url": "https://www.monitor.bg:443/bg/a/view/goljam-pojar-lumna-kraj-selo-rebrovo-173260", "text": "Голям пожар лумна край софийското село Реброво.   На мястото има екипи на пожарната и полиция. Запалили са се сухи треви и храсти, като пламъците са в трудно достъпен терен. Няма жертви и ранени при огнената стихия. На този етап се знае, че са изгорели две вили, и пожарът се разраства. Към момента са изпратени само една пожарна и една водоноска. Очаква се да бъде изпратен и хеликоптер. За сигнала за огъня местните жители са информирани в 14.00 часа, и веднага е сформиран щаб от доброволци, които са тръгнали да гасят пламъците, разказа през БГНЕС местната жителка Олина Колева. По неофициална информация на местните пожарът е възникнал заради нерегламентиран палеж. Един от първите, които са се притекли да гасят пламналия пожар, е Юлиян Веселинов. Той разказа, че към момента голяма група хора доброволци са се разпръснали из гората и гасят с лопати. Според Веселинов волтова дъга е подпалила тревата и е причинила пожара. Комисар Никололай Николов, директор на Дирекция “Пожарна безопасност и защита на населението” съобщи, че са се запалили сухи треви и храсти, като огънят е обхванал и част от близката гора. Екипите на място засега твърдят, че се справят със ситуацията и не е необходимо изпращане на допълнителна помощ.", "date": "2019.08.18", "title": "Голям пожар лумна край село Реброво, изгоряха две вили (ОБНОВЕНА)"}
{"url": "https://www.monitor.bg:443/bg/a/view/otkriha-dva-razchleneni-trupa-kraj-negovan-obzor-snimki-173261", "text": "Два разчленени трупа бяха открити край софийското село Негован.  Освен мъж, който е прострелян два пъти в главата, е открито и тяло на жена. На местопрестъплението е Двата трупа били разчленени, след което прибрани в найлонови пликчета и изхвърлени във варели. Предполага се, че телата са били там отдавна, тъй като са разложени. Досега не е известно кои са жертвите, тъй като профилите им не съвпадат с пуснати за издирване. Разчлененото в торби и бидони тяло, открито край Негован, е на млада жена. Преди да бъда разчленена, жертвата е била застреляна. Цял ден в неделя полицията бе на място и извършва оглед. В събота към 18.00 часа местен жител е подал сигнал за открит череп в близост до водоема на селото, съобщиха по-рано от пресцентъра на МВР. Веднага са организирани и към мястото са изпратени екипи от криминалисти и експерти на СДВР. При извършения първоначален оглед е установено, че открити са и останки от тяло. Процесуално-следствените действия продължават и в момента, в рамките на които ще се установява самоличността и всички обстоятелства около случая. Основната версия е убийство. Тялото е било в бидони и найлони. Отрязани са главата и крайниците. Тялото обаче е силно разложено.", "date": "2019.08.18", "title": "Откриха два разчленени трупа край Негован (ОБЗОР+СНИМКИ)"}
{"url": "https://www.monitor.bg:443/bg/a/view/otkriha-izgubilija-se-v-pirin-okaza-se-govedar-173229", "text": "Планинските спасители от Банско и Сандански откриха около обяд днес изгубилия се в Пирин сутринта. Той се оказа говедар, излязъл в планината с изключен телефон. Мъжът е открит в добро състояние, той спокойно си пасял стадото говеда и не подозирал, че го търсят по сигнал на негови близки. Човекът се изгубил в района на хижа „Малина“, а с групата спасители от Намско е имало 3 кучета. От Планинската спасителна служба отново напомнят да не се подценява планината.", "date": "2019.08.18", "title": "Откриха изгубилия се в Пирин, пасял говеда "}
{"url": "https://www.monitor.bg:443/bg/a/view/bylgarin-ot-real-naj-polezen-na-evro-2019-173233", "text": "Един от най-големите таланти на българския баскетбол Константин Костадинов не подведе специалистите, които му предвещават сериозно бъдеще, с представянето си на европейското първенство до 16 години в Черна гора. България завърши на шесто място в дивизия Б, а Костадинов приключи убедително като най-полезен играч на шампионата. 202-сантиметровият баскетболист оглави класацията по коефициент на ефективност – по 25 пункта средно на мач. 16-годишната ни млада надежда от няколко години се развива в испанския гранд \"Реал\" Мадрид. Най-голямото предизвикателство пред Константин Костадинов и съотборниците му от националния ни тим тепърва предстои - участие на световното първенство за юноши до 17 г., на което България ще бъде домакин догодина в София. Отборът на \"Берое\" пък продължава да работи сериозно по селекцията си. Старозагорци привлякоха 22-годишния американец Тревонд Барнс. Високият 206 сантиметра състезател играе като тежко крило и център. Той е петият трансфер на клуба това лято. С \"Берое\" вече подписаха българите Иван Лилов и Деян Карамфилов, както и американците Тре Моузес и Реджър Дауъл.", "date": "2019.08.18", "title": "Българин от \"Реал\" най-полезен на Евро 2019"}
{"url": "https://www.monitor.bg:443/bg/a/view/avtomati-za-bileti-v-rejsa-i-tramvaja-spestili-70-000-lv-ot-resto-173234", "text": "За четири години автоматите за билети в столичните трамваи и тролеи са ощетили пътниците със 70 000 лева. Това е сумата от невъзстановено ресто, съобщи бTV . Стотици пътници в София всеки ден се сблъскват с този проблем. Трябва да разполагат с точно приготвена сума - 1,60 лв. В противен случай получават билет, но не и ресто. Системата за таксуване е въведена през 2008 г., когато цената на билета е 1 лв. Сега обаче има монети от 2 лв., а тя не може да премине през отвора на касовия апарат. Ако човек има монета от 2 лв., трябва да си купи билет от ватмана или шофьора, но не и от касовия апарат на трамвая или автобуса. „Ако се пуснат например 3 монети по 50 ст. и една от 20 ст., което прави 1,70 лв., няма да се върне ресто от 10 ст.”, обясняват пътници, ползващи редовно градския транспорт. Така за четири години от невъзстановено ресто в автоматите са останалите 70 000 лева, сочат сметките. „Тези спестени пари се заприхождават в касата на дружеството със специални протоколи и се използват за поддръжка на същата система. Този валидатор, като се повреди, трябва да се купи нов - един такъв валидатор струва 800 евро. Един касов апарат е 1500 евро”, посочват от градския транспорт. Модерна система за таксуване и валидиране на билетите, която не ощетява пътниците, се очаква да бъде въведена в средата на 2020 г.  ", "date": "2019.08.18", "title": "Автомати за билети в рейса и трамвая \"спестили\" 70 000 лв. от ресто "}
{"url": "https://www.monitor.bg:443/bg/a/view/alkoholik-izbi-chetirima-v-psihiatrija-v-rumynija-173227", "text": "Мъж, приет в психиатрична болница в Румъния, уби четирима пациенти и рани деветима при нападение през нощта, в което бе използвана стойка за вливане на разтвор. Според директора на инспектората на полицията в румънския окръг Бузъу пациентът е нахлул в две отделения на болницата, нападайки пациенти със стойката. Деветимата пострадали са със сериозни наранявания, като някои от жертвите са понесли тежки мозъчни травми. Нападателят е 38-годишен безработен мъж, който бил приет доброволно в лечебното заведение в четвъртък с алкохолна абстиненция.  След нападението той се опитал да избяга, но е бил спрян от полицай, който бил там във връзка с приема на друг пациент. \"Той беше хоспитализиран за обичайно наблюдение и симптомите, които имаше, не подсказваха за ужаса, който ще последва\", коментира директорката на лечебното заведение Виорика Михаласку. Нападателят е задържан от полицията.", "date": "2019.08.18", "title": "Алкохолик изби четирима в психиатрия в Румъния"}
{"url": "https://www.monitor.bg:443/bg/a/view/veselin-plachkov-az-sym-losh-otvratitelno-losh-173231", "text": "Актьорът Веселин Плачков надигна завесата за новата роля, в която влиза в предстоящия български сериал „Пътят на честта“, който тръгва от септември по Нова тв. „Аз съм лош, много лош“, откровен бе той в интервю за телевизията, като добави „аз съм антитеза на героя на Ивайло (б.а. Захариев)“. От разговора стана ясно, че двамата със Захариев ще пресекат съдбите си в поредицата и ще заплетат самостоятелна сюжетна нишка, която да се вплете в основната линия – живота на главната героиня, поверена на Силвия Петкова. „Моят герой е бизнесмен, който се опитва да запази стара София и да работи по „правилата”, разяснява бившото добро ченге от „Под прикритие“. Той е баща и на две деца в сериала, като около голямата му тинейджърка също ще се завърти история. С усмивка актьорът признава, че се чувства такъв и за децата актьори на снимачната площадка, които се налага от време на време да отделя от телефоните, за да заснемат сцена. „Нищо не е еднопластово в този сериал, нищо не е черно или бяло. Всеки герой си има своите аргументи. В сивото са интересните неща, в нюансите. Мащабът на продукцията позволява да покажеш всички гледни точки, да ги изведеш до край като сюжетна линия. Зрителят има време да разбере как се асоциира с дадена ситуация”, допълва Васил Плачков. „Според мен сериалът ще има голям спектър от зрители, защото имаме тийнейджърска история, за родители история, имаме и това желание за чест и за морал, което ще бъдат интересно на публиката. Самите герои също имат обрати в себе си”, издава Ивайло Захариев. Екипът вярва, че „Пътят на честта” ще успее да стигне до всеки един зрител. Има и деца-актьори в сериала, които също са много интересни. Това носи особена автентичност на сцените. Поредицата е създадена в партньорство с екипа на „Глобал филмс“ с продуцент Магърдич Халваджиян, и петима доказани режисьори - Виктор Божинов, Димитър Коцев-Шошо, Александър Косев, Зоран Петровски и Станислав Тодоров – Роги. Сценарият е дело на творческия тандем Милена Фучеджиева и Елена Иванова, които се вдъхновяват за сериала от истинска история.", "date": "2019.08.18", "title": "Веселин Плачков: Аз съм лош, отвратително лош"}
{"url": "https://www.monitor.bg:443/bg/a/view/m-vn-r-njama-shteti-v-jeljaznata-cyrkva-sled-poroja-v-istanbul-173228", "text": "Няма нанесени щети във вътрешността на Желязната църква „Свети Стефан“ в Истанбул вследствие на проливния дъжд там, съобщиха от Министерството на външните работи. В резултат на силните валежи водата е проникнала през камбанарията и е стигнала до преддверието на храма, но не е повредила нито обзавеждането, нито стенописите и иконите върху иконостаса. Олтарът също не е засегнат. Взети са мерки по почистване и отводняване, а утре строителна фирма ще отиде на място, за да направи оценка на щетите. Проливният дъжд е наводнил много от сградите в квартала около Желязната църква „Св. Стефан“ .", "date": "2019.08.18", "title": " МВнР: Няма щети в Желязната църква след пороя в Истанбул "}
{"url": "https://www.monitor.bg:443/bg/a/view/shtanga-prati-vatman-v-pirogov-173232", "text": "Ватман е пострадал тежко при злополука на бул. „Цар Борис III“ в района на кв. „Бъкстон“ в посока кв. „Княжево“. Това съобщиха от Центъра за градска мобилност, предаде „Фокус“. Сигналът за инцидента е подаден в 9.00 часа тази сутрин. Заради авария на трамвайна мотриса по линия номер 5 се е наложило да бъдат прикачени два трамвая. По време на закачането на двете мотриси ватманът е бил ударен от метална щанга. Той е откаран в УМБАЛСМ „Н. И. Пирогов“. Състоянието на пострадалия ватман е тежко, съобщиха от УМБАЛСМ „Н. И. Пирогов“. Направени са му подробни прегледи и изследвания и остава в Реанимация.", "date": "2019.08.18", "title": "Щанга прати ватман в „Пирогов“"}
{"url": "https://www.monitor.bg:443/bg/a/view/mlad-rusnak-detronira-djokovich-sled-obrat-v-sinsinat-173236", "text": "Световният номер 1 Новак Джокович отстъпи пред 23-годишния руснак Даниил Медведев на полуфиналите на тенис турнира в Синсинати. Медведев губеше с 3:6, 2:3 и 30:40 при собствен сервис, когато намери сили за пълен обрат и крайното 3:6, 6:3, 6:3. Руснакът постигна 43-а победа от началото на годината и възможност да атакува първа титла от сериите \"Мастърс\" във финала късно снощи срещу Давид Гофен. \"Бях като парализиран в първия сет, но след това се стегнах. Честно казано, не знам как го направих\", сподели Медведев, който се класира за трети пореден финал в рамките на три седмици след тези във Вашингтон и Монреал. Сръбската звезда Джокович пък губи полуфинал в \"Мастърс\" турнир, след като е взел първия сет, за първи път от 2013 година. \"Когато някой сервира със 128 мили при втори сервис и не прави почти никакви двойни грешки, а се бори за всяка топка, просто трябва да му свалиш шапка и да го поздравиш\", коментира Ноле. На финала световният номер 8 Медведев и отстранилият Ришар Гаске - Давид Гофен си уредиха трети двубой по между си тази година. При жените в Синсинати за спора за титлата се класираха Светлана Кузнецова и Мадисън Кийс. Кузнецова надви с 6:2, 6:4 Ашли Барти, като така й попречи да се върне на върха в ранглистата при дамите, а Мадисън Кийс, се наложи над София Кенин със 7:5, 6:4. В същото време най-добрият български тенисист Григор Димитров показа, че прави интересни тренировки преди наближаващото Открито първенство на САЩ. Гришо сподели видео в социалните мрежи как язди кон на плажа. Жребият за US Open на 22 август вечерта.", "date": "2019.08.18", "title": "Млад руснак детронира Джокович след обрат в Синсинати"}
{"url": "https://www.monitor.bg:443/bg/a/view/djuliana-margulis-navliza-v-goreshta-zona-173212", "text": "National Geographic ще заведе зрителите в „Гореща зона“ за три поредни недели през септември, а гид е носителката на „Златен глобус“ и „Еми“ Джулиана Маргулис („Добрата съпруга“, „Спешно отделение“) . Мини сериалът ще се разгърне в шест епизода. Той е вдъхновен от действителни събития, описани подробно в едноименния бестселър на Ричард Престън и разказва мъчителната история на една глобална криза, която не се е състояла. „Гореща зона“ ще дебютира с два премиерни епизода на 15 септември от 21, 55 ч. Годината е 1989 г., а мястото - научна база до Вашингтон, окръг Колумбия. Там за първи път е документирана поява на смъртоносната ебола на американска земя. Откритието и последващото овладяване на смъртоносния филовирус, чиито нива на смъртност достигат до 90 % по това време, са заслуга на група смели учени и войници, водени от подполковник Нанси Джакс (Маргулис). Поредица от научни тестове, които Нанси упорито провежда, разкриват ужасяващата истина за ситуацията и принуждават армията да предприеме действия за предотвратяване на епидемия. Действието отново се връща в края на 70-те, за да разкрие как доктор Картър и Травис първи проследяват, изучават и се опитват да ограничат ебола в Африка. Актьорският състав включва още Ноа Емерих („Американците“) , Тофър Грейс (BlackKKlansman), Лиам Кънингам („Игра на Тронове“) , Джеймс Д`Арси („Вътрешна сигурност“) , Робърт Уиздъм („Наркомрежа“) и други.", "date": "2019.08.18", "title": "Джулиана Маргулис навлиза в „Гореща зона“ "}
{"url": "https://www.monitor.bg:443/bg/a/view/v-levski-atakuvat-titlata-prez-proletta-173241", "text": "Ръководството на „Левски“ планира сериозни инвестиции през зимата, за да може отборът на Петър Хубчев да атакува титлата през пролетния дял от шампионата. Към момента „сините“ не искат да рискуват с прибързани трансфери и ще оставят амбициозната селекция за паузата в шампионата и предстоящата подготовка, когато новите футболисти ще могат да се стиковат с останалите футболисти и системата на игра. До тогава 26-кратните шампиони ще разчитат на наличното, за да запазят позиции близки до върха, които да им предоставят добри възможности да се преборят за трофея. За целта спортният директор Ивайло Петков вече е започнал работа по зимната селекция, а скаутите на клуба които да бъдат наблюдавани на живо. Петков ще наблюдава футболисти в Румъния и Хърватия. Все пак при добра възможност „сините“ ще удовлетворят желанието на треньорския щаб отборът да се подсили с ляв бек или защитник преди края на полусезона. Наставникът остана доволен от победата с 4:0 над „Витоша\" (Бистрица) и сподели, че „сините” са контролирали събитията на терена, тъй като са подходили сериозно към двубоя. „Важно беше да отбележим рано гол. Стратегията не винаги върви по план, но желанието ми бе да контролираме топката. Видяхме, че „Витоша“ дори и при 3:0 не пожела да излезе напред. Футболът се практикува под напрежение и който не е готов да играе така, трудно се справя. Важно е, че влизаме с желание и че в това отношение нямаме никакъв проблем. Паулиньо подчинява все повече качествата си на отбора, което е добре. Холмър все още не е много близо до връщане до оптимална форма, трябва му още време, но той е уникално момче. Не бързайте с него”, коментира Хубчев. Самият бранител не скри радостта си отново да е на терена. „Работих много усилено в последните месеци и наистина е невероятно отново да съм на терена. Чувствам се все по-добре. В мача бях добре. Още ми трябва време, но определно съм на правилния път”, сподели Ейолфсон, който влезе в края на втората част на мача с „Витоша“. Победните попадения за „сините“ бяха дело на Паулиньо (22, 51), Филипе Нашименто (82) и Найджъл Робърта (89).", "date": "2019.08.18", "title": "В „Левски“ атакуват титлата през пролетта"}
{"url": "https://www.monitor.bg:443/bg/a/view/kobrata-chaka-nova-pobeda-na-ruis-nad-djoshua-173222", "text": "Кубрат Пулев прогнозира нов успех на Анди Руис над Антъни Джошуа. Именно победителят в този двубой се очаква да бъде съперник на българина догодина. \"Не бях толкова изненадан, че IBF позволи да се проведе реваншът, но искаме да се изяснят условията. Оставам концентриран и продължавам да се подготвям за победителя от този реванш\", заяви Пулев пред fightnews.com. Кобрата посочи и кой от двамата боксьори смята за фаворит. \"Шансовете са 50:50. Но виждам Руис да спечели отново. В момента съм на тренировъчен лагер в Лас Вегас и усещам, че ми предстоят страхотни неща\", добави той.", "date": "2019.08.18", "title": "Кобрата чака нова победа на Руис над Джошуа"}
{"url": "https://www.monitor.bg:443/bg/a/view/furi-potvyrdi-revansha-s-uajldyr-173219", "text": "Реванш между Дионтей Уайлдър и Тайсън Фюри със сигурност ще има. Това потвърди британският професионален боксьор, който обяви и датата 22 февруари 2020 в интервю пред ESPN. \"Циганския крал\" твърди, че реваншът в Лас Вегас е договорен. Уточнението е, че боят ще със състои, но при положение, че и двата спечелят следващите си мачове. При първата среща между двамата през декември миналата година мачът остана без победител, тъй като съдиите не бяха единодушни в решението си и така се стигна до равен резултат. Шампионът във версия WBC Дионтей Уайлдър първо ще се бие с кубинеца Луис Ортис на 23 ноември. \"След като го размажа, ще се заема със старчето Фюри\", закани се Уайлдър. Тайсън Фюри пък има планиран двубой с шведа Ото Валин на 14 септември. Той също не пропусна да се заяде с бъдещия си съперник. \"Любимата ми черта на Уайлдър са краката му. Толкова са кльощави, че имам чувството, че ще ги прекърша\", коментира Фюри, който отново заяви, че е бил ограбен от съдиите в първия двубой, като не е бил обявен за победител.", "date": "2019.08.18", "title": "Фюри потвърди реванша с Уайлдър"}
{"url": "https://www.monitor.bg:443/bg/a/view/do-27-septemvri-priemat-dokumenti-za-otstypka-ot-akciza-za-gaziola-173223", "text": "На 9 септември 2019 г. започва прием на заявления по схемата за държавна помощ под формата на отстъпка от стойността на акциза върху газьола, използван в първичното селскостопанско производство. Той ще продължи до 27 септември г., съобщават от земеделското министерство на земеделието и храните. Бюджетът на помощта за отстъпка от акциза на горивото за техниката на фермерите за тази година е 84 млн. лева. Ставката на литър ще бъде определена на по-късен етап, на базата на бюджета и сбора от индивидуалните годишни квоти на земеделските стопани. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г. Земеделските стопани трябва да подадат заявления за държавна помощ в общинската служба по земеделие към Областната дирекция „Земеделие“ по постоянен адрес на физическите лица или едноличните търговци или по адрес на управление на юридическите лица, заедно с копия от и опис на фактурите за закупено гориво. Документите по отношение на прилагането на схемата и образците ще бъдат публикувани на интернет страницата на земеделското министерство. От миналата година отпадна задължението за водене на дневник. Максималното количество гориво, което подлежи на подпомагане, се определя по методика с разходни норми. След приема на документи Националната агенция за приходите проверява фактурите. Помощта се изплаща на стопаните директно, а не както преди това под формата на ваучери за гориво.", "date": "2019.08.18", "title": "До 27 септември приемат документи за отстъпка от акциза за газьола"}
{"url": "https://www.monitor.bg:443/bg/a/view/ansambylyt-ni-s-bronz-vyv-finala-na-5-topki-v-minsk-173224", "text": "Националният ни ансамбъл по художествена гимнастика спечели бронз във финала на пет топки на Световната купа в Минск. Преди ден тимът ни в състав Симона Дянкова, Мадлен Радуканова, Лаура Траатс, Стефани Кирякова и Ерика Зафирова грабна сребро в многобоя. Българките изиграха отлично композицията си на пет топки днес и с оценка 29, 450 поведоха в класирането. Последва представянето на Русия, за което съдиите дадоха същата оценка - 29,450, но с по-висока оценка за изпълнение - 8,75 срещу 8,65 и така рускините изместиха българките. Оценките предизвикаха множество коментари сред феновете, че отново българският ансамбъл е бил ощетен. Крайният триумф обаче бе за италианките, които с последното изпълнение във финала получиха 29,800 и ликуваха със златото. По-късно днес предстои финалът на три обръча и 2 чифта бухалки при ансамблите отново с българско участие.", "date": "2019.08.18", "title": "Еднакви оценки с Русия и бронз за ансамбъла ни на 5 топки в Минск"}
{"url": "https://www.monitor.bg:443/bg/a/view/iznosyt-na-zyrno-ot-ukrajna-skochi-s-nad-1-64-mln-t-173226", "text": "До средата на август Украйна вече е продала зад граница над 5,6 млн. т зърно от новата реколта, което е с над 1,64 млн. т, от същия период на миналата година, съобщава министерството на аграрната политика на бившата съветска република. От целия зърнен експорт на Украйна за кампания 2019/2020 на пшеницата се падат 2,526 млн. т, на ечемика - 1,421 млн. т и на царевицата - 1,647 млн. т, сочи статистиката. Reuters отбелязва, че в последната реколтна година, завършила на 30 юни, Украйна е продала в чужбина почти 50 млн. т. Зърно, което е с около 10,62 млн. т повече от сезон 2017/2018. Миналото лято в страната са прибрани 70 млн. т зърно, сегашната реколта се очаква да бъде не по-лоша. Към края на миналата седмица прибраното количество е доближава 40 млн. т. Износът на пшеница от Русия през реколтната 2019-2020 ще достигне 34 млн. т, прогнозираха от министерството на селското стопанство на САЩ. По сегашните сметки на американските експерти експортът ще е с половин милион тона по-малък. В проучването се прогнозира още, че потреблението на пшеница в Русия за периода ще се понижи от 40,5 млн. т. на 40 млн. т, но запасите от жито ще се увеличат от 7,428 на 7,463 млн. тона. През изминалата реколтна 2018-2019 година руснаците са продали зад граница 43,3 млн т зърно, в това число 35,2 млн. т пшеница. За предходната кампания В 2017-2018 Русия е изнесла 53,2 млн. т зърно, от които на житото се падат 40,4 млн. т. Прогнозите на руското аграрно министерство сочат за новата реколтна година общ зърнен износ в размер на 45 млн. т, като експортът на пшеница ще достигне 36 млн. т.", "date": "2019.08.18", "title": "Износът на зърно от Украйна скочи с над 1,64 млн. т"}
{"url": "https://www.monitor.bg:443/bg/a/view/vseki-vtori-chernogorec-zalaga-173221", "text": "Над 50 процента от жителите на Черна гора участват в различни игри на късмета, а 25 до 40 процента от пълнолетните граждани активно играят хазартни игри, съобщава черногорският сайт Мондо. Според неофициални оценки най-малко 10 процента от хората, които участват в игри на късмета, имат признаци на зависимост, но държавата няма официални институции за лечение на подобен род зависимост. Проучванията показват, че 85 процента от хората, които се занимават с хазарт, го правят за забавление и нямат проблем с това, но 10 процента са склонни към зависимост, а при останалите 5 процента зависимостта от хазарта е на патологично равнище. По данни на Управлението за хазартни игри в Черна гора има 16 фирми, които организират спортни залагания и имат общо около 600 пункта и над 320 терминала, 22 фирми организират специални игри на късмета в 92 клуба с автомати. В Черна гора има общо 1200 автомата за игри на късмета и около 70 рулетки.", "date": "2019.08.18", "title": "Всеки втори черногорец залага"}
{"url": "https://www.monitor.bg:443/bg/a/view/mejdu-6500-6600-evro-e-cenata-na-kilogram-bg-rozovo-maslo-173225", "text": "Масово цените, на които се продава на международните пазари българското лавандулово масло, са 95 лева на килограм и между 6500-6600 евро за килограм розовото масло. Ценовите нива на една от емблемите на България на световните козметични пазари на практика се върна на нивата си от преди 5 години, съобщава DarikNews.bg. Трудна е реализацията на тазгодишната продукция от розово и лавандулово масло, съобщиха производители на етерично-маслени култури от Казанлъшко. Три са основните причини за това: пренасищане на пазара с тези продукти, непродадени количества от миналата година, както и по-лошата реколта през тази. През тази година произведеното розово масло е с 10% повече розово масло От три години насам експерти в земеделието алармират за пренасищане на пазара от насаждения с лавандула и рози, но въпреки това площите растат. Само от лавандула, годишното производство на масло е над 100 тона в страната, като лидер в световен мащаб от няколко години е житницата на България-Добруджа. Своеобразният пародокс се обяснява и с голямото количество усвоени евросубсидии в тази посока. Шокови ценови постижения като 10-12 хиляди, а в случаи и за рекордните 20 хиляди евро за килограм розово масло вече са невъзможни, категорични са производителите на етерично-маслени култури. През миналата седмица стана ясно, че ЕС възнамерява да забрани на Австралия да използва термина „българско розово масло“, защото то е с защитено европейска име.", "date": "2019.08.18", "title": "Между 6500-6600 евро е цената на килограм БГ розово масло"}
{"url": "https://www.monitor.bg:443/bg/a/view/peshehodec-zagina-na-avtomagistrala-trakija-173216", "text": "Жител на Нова Загора загина при поредно произшествие на трасето на автомагистрала Тракия.  Сигналът за трагичния инцидент е бил подаден на телефон 112 към 21,30 часа в събота. При пристигане на място униформените служители от местното РУ „Полиция“ установили, че в района на км. 247 движещ се в посока Бургас лек автомобил „Мерцедес“ е помел 47-годишния мъж, който вървял буквално по средата на асфалтовия път. Пешеходецът е загинал на място. Образувано е досъдебно производство. Няма данни водачката на автомобила, 46-годишна жителка на Сливен да е употребила алкохол. Заради неотложните следствени действия се е наложило да бъде спряно движението по аутобана за около 2 часа. Само на 8 км по-встрани по трасето към 06,50 часа в неделя е станал още един инцидент, при който са се сблъскали две коли, пътуващи в посока София. При удара автомобилите са напуснали пътното платно, пострадал е един от пътниците, който е откаран до ЦСМП-Сливен за преглед, няма опасност за живота му. Тепърва ще се установяват причините, не бил изключено заспиване на единия от водачите.  ", "date": "2019.08.18", "title": "Пешеходец загина на автомагистрала Тракия"}
{"url": "https://www.monitor.bg:443/bg/a/view/5-galerii-obedinjavat-usilija-za-ubilejna-izlojba-173215", "text": "Платна, излезли изпод четката на родения преди 140 години художник Атанас Михов, притежание на 5 галерии и частни колекционери, ще видят старозагорци от 18,00 часа във вторник. Юбилейната експозиция ще бъде подредена в западната зала на старозагорската художествена галерия, инициативата е на директора на културния институт проф. д-р Марин Добрев. Той припомня, че ученикът на професорите Иван Мърквичка и Ярослав Вешин е смятан за родоначалник на българския импресионизъм. Роден е на 24 септември 1879 г. в Стара Загора, интересът  към изобразителното изкуство у него разпалва току що завърналият се от Италия Георги Евстатиев- След завършването на специалността „Живопис“ в Рисувалното училище през 1904 година е бил изпратен за учител в Скопия, преподавал е рисуване Силистра (1906 – 1910), Разград (1910 – 1912), Русе (1913 – 1915) и в София (1923 – 1932), след което се пенсионира и се отдава на активно творчество.Участва в Балканската и Първата световна война, където рисува в окопите. Първата си самостоятелна изложба Атанас Михов организира през 1914 година, 6 години по-късно  става член на дружеството „Родно изкуство“ и организира самостоятелна изложба в София. По същото време става и член-съосновател на Дружеството на севернобългарските художници, чийто председателски пост заема. Взема участие в множество общи художествени изложби и изложби на дружество „Съвременно изкуство“, на Съюза на южнославянските художници „Лада“, на дружество „Родно изкуство“ и Дружеството на севернобългарските художници.Негови работи са представяни на международни изложби, сред които Биенале по живопис във Венеция през 1910 година, в Рим през 1911 година, в Прага през 1925 година, в Пилзен, Бърно, Ческе Будейовице и Крумац през 1937 – 38 година, както и във Виена през 1949 година. През 1952 година е удостоен със званието „народен художник“. Умира на 21 януари 1975 година в София. Картини на Атанас Михов са притежание на Президентството, Министерския съвет, Министерството на външните работи, редица посолства на Република България в чужбина, Националната художествена галерия, Софийската градска художествена галерия, градските художествени галерии в страната, както и множество частни сбирки в България и чужбина.", "date": "2019.08.18", "title": "5 галерии обединяват усилия за юбилейна изложба"}
{"url": "https://www.monitor.bg:443/bg/a/view/real-m-izprevari-barsa-sled-818-dni-173218", "text": "„Реал“ (Мадрид) успя да изпревари (Барселона) в класирането на Испания за първи път от 818 дни. Това сочи статистиката след първия кръг в Ла Лига. „Кралете“ победиха „Селта“ с 3:1 и излезязоха начело в подреждането, преди да са се изиграли всички мачове от уикенда. Кралският клуб успя да изпревари „Барселона“ в първенството, заради поражението на \"каталунците\" с 0:1 от „Атлетик“ (Билбао). За последно „Реал“ беше по-високо в подреждането в края на сезон 2016/17, когато тимът на Зинедин Зидан стана шампион на страната. От този момент „белият балет“ на няколко пъти е имал еднакво количество точки с каталунците, но нито веднъж не успява да го изпревари. „Виляреал“ и „Гранада“ пък сътвориха най-атрактивния мач на старта и в невероятно голово зрелище завършиха 4:4. „Валенсия“ и „Реал“ (Сосиедад) от друга страна направиха 1:1 след късна драма. Кевин Гамейро вкара в 58-ата минута. В 95-ата френският стрелец пропусна дузпа, а в 101-вата Микел Оярсабал изравни от друг наказателен удар.", "date": "2019.08.18", "title": "„Реал“ (М) изпревари „Барса“ след 818 дни"}
{"url": "https://www.monitor.bg:443/bg/a/view/moshten-udar-s-kopito-poluchavat-8-ot-10-veterinari-172675", "text": "Мощен удар с копито е най-честата травма сред ветеринарите. Това сочи ново изследване на британски анализатор, пише  farminguk.com. Такава травма са получавали 81% от ветеринарите, които са имали инцидент по време на работа. Поне 6-има от 10 ветеринари, заети в селското стопанство, миналата година са получили травми по време на работа. За случаи на травма на работното място са информирали 65% от ветеринарите, заети конкретно в коневъдни ферми, и 66% - в смесени стопанства. Британската ветеринарна асоциация (BVA) настоятелно препоръчва да се разработи специален протокол за опазване на здравето и безопасността на ветеринарите и фермерите в стопанствата.     Един от петима ветеринари, участвали в допитване в страната, е оценил получените травми като „много“ или „достатъчно сериозни“. Други травми, които специалистите получават по време на работата си, са от ухапвания или одрасквания. Почти 1/5 от анкетираните ветеринари – 19%, са били принудени да прекъснат работа заради сериозна травма. Ветеринарите дори споделят как някои травми са повлияли на кариерата и здравето им.     „Една крава ме удари по време на цезарово сечение, отлетях встрани и си изкълчих китката. Това се случи в същата седмица, в която един кон ме удари по главата с глава. Не успях да изляза в болничен, тъй като съм единственият ветеринар в няколко ферми“, споделя специалист. „За съжаление отказвам да работя с едри животни, тъй като е твърде опасно. Аз съм единственият източник на доход в семейството и искаме да имаме скоро дете. Работата с добитък в момента е доста опасна поради риска от сериозни удари с крака и други травми“, казва друг.", "date": "2019.08.18", "title": "Мощен удар с копито получават 8 от 10 ветеринари"}
{"url": "https://www.monitor.bg:443/bg/a/view/metalni-vyjeta-i-delineatori-shte-sprat-katastrofite-v-kresnenskoto-defile-173204", "text": "   „Ако пътната маркировка в Кресненското дефиле  я заменим със специални делинеатори и метално въже, което да не разрешава физически изпреварването, няма да има нито една жертва“, обясни експертът Богдан Милчев от Института за пътна безопасност. Според него след влизане в сила на забраната за изпреварване по цялото трасе в дефилето и положената пътна маркировка продължават катастрофите с жертви, защото маркировката не се спазва и продължават рискованите изпреварвания. Експертът добави, че Институтът за пътна безопасност е стартирал нова програма „Мисия Нула“. Чрез нея цялото общество и държавата ще бъдат предизвикани да няма никакви жертви по пътищата.    „Ние считаме, че като основен елемент за постигане на тази цел е да променим традиционния подход. Всички усилия до момента бяха да променим шофьорите, да ги насочим върху средата“, каза Милчев, цитиран от сайта economic.bg. По думите му Институтът за пътна безопасност ще настоява за повече отговорност от доставчика на пътната система, който поддържа пътищата в страната. Снимки: Архив на автора  ", "date": "2019.08.18", "title": "Метални въжета и делинеатори ще спрат катастрофите в Кресненското дефиле"}
{"url": "https://www.monitor.bg:443/bg/a/view/planinski-spasiteli-tyrsjat-izgubil-se-chovek-v-pirin-173205", "text": "Планински спасители търсят изгубил се човек в Пирин планина, съобщиха от регионалната база на Планинската спасителна служба (ПСС) към Българския червен кръст (БЧК) за района на Банско. Човекът се е изгубил в района на хижа „Малина“. Към момента са излезли две групи планински спасители на разузнаване от Банско и от Сандански, информира „Фокус“. Заедно с групата от Банско има и три кучета.  ", "date": "2019.08.18", "title": "Планински спасители търсят изгубил се човек в Пирин"}
{"url": "https://www.monitor.bg:443/bg/a/view/policijata-v-sofija-razsledva-ubijstvo-na-jena-namerena-kraj-negovan-173207", "text": "Полицията в София разследва убийство, след като късно снощи близо до село Негован беше намерено човешко тяло. По първоначална информация то е на жена.  В момента на място има екипи на СДВР. По информация на \"Хоризонт\" престъплението вероятно е извършено преди доста време.  Предстои разследване по случая. Образувано е досъдебно производство.", "date": "2019.08.18", "title": "Полицията в София разследва убийство на жена, намерена край Негован"}
{"url": "https://www.monitor.bg:443/bg/a/view/puskat-dvijenieto-na-avtomobili-po-bulevard-bylgarija-173206", "text": "От утре движението на автомобили по столичния булевард \"България\" ще бъде напълно възстановено за автомобили, а до 15 септември се очаква да приключи и цялостната реконструкция на моста в този участък. Това каза кметът на София Йорданка Фандъкова. \"Днес приключва ремонтът на участъка от бул. \"Черни връх\" до бул. \"Гешов\" в северното платно. Знаете, че южното платно беше пуснато за движение преди известно време. С пускането и на северното платно очакваме от утре цялото движение на автомобили по бул. \"България\" да бъде възстановено. Тази нощ ще се маркира. Ще продължи маркировката на южното платно, без да се спира движението, и продължава работата по тротоара на южното платно и подхода от бел. \"България\" към бул. \"Витоша\". Йорданка Фандъкова посочи още, че се очаква повечето ремонти в столицата да приключат до средата на септември.", "date": "2019.08.18", "title": "Пускат движението на автомобили по булевард \"България\""}
{"url": "https://www.monitor.bg:443/bg/a/view/doklad-veshtae-glad-i-mizerija-za-london-pri-brekzit-bez-sdelka-173213", "text": "Великобритания ще бъде засегната от недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия, показват документи на британското правителство, предаде Ройтерс, цитирайки неделния в. „Таймс“. Според изданието прогнозите, направени от правителството, описват най-вероятните последици от Брекзит без сделка, а не най-лошите сценарии. Според оценките, британското общество и бизнеса не са готови да се справят с последиците от напускането на ЕС без договорености със страните от общността. „Този проект няма за цел да сплашва, в него се дава възможно най-реалистичната оценка с какво ще се сблъска обществото при Брекзит без сделка, твърди високопоставен източник в правителството. В доклада се описва какво ще се случи при връщането към „твърда” граница с Ирландия, което може да доведе до протести, блокиране на пътищата и преминаване към “решителни действия” в отношенията между страните. Проблемите със забавянето на транспорта по границата на Великобритания неизбежно ще доведат до прекъсвания в доставките на горива в Лондон и югоизточна Англия Митническите проблеми пък при преминаването на Ла Манша могат да засегнат доставките на медикаменти заради удължаване на срока за преминаване през границата, това ще доведе и до общо поскъпване на услугите в сферата на социалното осигуряване. Правителствените оценки показват, че 85 процента от камионите, използващи главните пропускателни пунктове на Ламанша, \"може да не са готови\" за френските митници, което означава, че работата на пристанищата може да бъде нарушена в продължение на три месеца, преди движението да се подобри. Brexit без сделка ще засегне и доставките на хранителни стоки, което ще повлече увеличаване на цените на храните и, без съмнение, ще се отрази върху най-уязвимите слоеве от населението, пише вестникът. Неизбежното начало на протестите по цялата територия на Обединеното кралство ще наложи мобилизация на допълнителни сили на реда и сигурността. В подготвения от правителството отчет се отбелязва, че митата върху вноса на горива, установени на ниво от 0%, ще доведе до закриването на два нефтопреработвателни завода, а значи до ликвидирането на 2000 работни места, масови протестни акции и проблемите на снабдяването с горива. Правителството също така смята, че е вероятно да се стигне до твърда граница между британския район Северна Ирландия и Ирландия, тъй като сегашните планове за избягване на значителни проверки ще се окажат неприложими. Според документите, подготвени този месец, позволяват да се \"надникне в тайното планиране, осъществявано от правителството с цел да се избегне катастрофален срив на инфраструктурата на страната. Докладът не е секретен и е в открит достъп. На този фон ново правителство на Борис Джонсън обеща, че Великобритания без никакви уговорки ще излезе от ЕС на 31 октомври, независимо с или без сделка. Самият премиер Джонсън започва обиколка, на която ще каже на френския президент Еманюел Макрон и германския канцлер Ангела Меркел, че парламентът на Великобритания не може да спре Брекзит, предаде Ройтерс. Очаква се Джонсън да каже на Меркел и Макрон, че те имат два месеца, за да се съгласят за сделка, приемлива за британското правителство и парламент, в противен случай Великобритания ще напусне без споразумение на 31 октомври. Джонсън ще се срещне с европейските лидери преди форума на Г-7 във Франция на 24-26 август. Британското общество категорично отхвърля плана на министър-председателя Борис Джонсън Обединеното кралство да напусне Европейския съюз без сделка, показват резултати от допитване по поръчка на лондонския в. \"Индипендънт\". Резултатите обезсилват неговото твърдение, че разполага с мандат да предприеме такава драматична стъпка. Едва 34 процента от анкетираните искат премиерът да осъществи Брекзит без сделка на 31 октомври, ако се налага, докато 49 на сто се обявяват за отлагане на напускането, за пълна отмяна на Брекзит или за произвеждане на втори референдум.", "date": "2019.08.18", "title": "Доклад вещае глад и мизерия за Лондон при Брекзит без сделка "}
{"url": "https://www.monitor.bg:443/bg/a/view/tri-monahini-debnat-jertvenijat-agnec-173211", "text": "Фантастична история за вярата, любовта и изкуплението – това ни предлага новата драматична поредица „Жертвеният агнец“. Сюжетът се завърта около три католически монахини, които са последните членове на забравения орден на Света Агнес в манастир на отдалечен остров. Напълно забравени от останалия свят, те стоят кротко в манастира си, където дивата растителност изниква между камъните му, а овцете се разхождат свободно в параклиса. Трите жени живеят скромен живот, посветен на работа, молитви и разказване на зловещи приказки вечер, докато се занимават с ръкоделията си. Това продължава до пристигането на амбициозен млад свещеник, пратен на мисия от църквата. Когато монахините разбират истинските намерения на отец Игнатиус, те трябва да вземат нещата в свои ръце. С участие в „Жертвеният агнец“ се разписват Ан Дауд („Историята на прислужницата“), Еси Дейвис („Игра на тронове“, „Мистериите на Мис Фишър“) и Джесика Бардън („Омарът“, The End of the F***ing World). Драмата ще започне излъчване на 3 септември от 22 ч. по НВО, като вече стартира в стрийминг платформата на компанията.", "date": "2019.08.18", "title": "Три монахини дебнат „Жертвеният агнец“"}
{"url": "https://www.monitor.bg:443/bg/a/view/obstanovkata-na-smetishteto-v-svishtov-e-ovladjana-njama-zamyrsjavane-na-vyzduha-173208", "text": "Нормализирана е обстановката на горящото 50 декара старо сметище в Свищов. Тази нощ голяма част от града беше обгазена. Няма опасност за населението и въздуха, увериха властите. Пожарникари и доброволци продължават да обливат тлеещите участъци. Сметището в Свищов се запали на 14 август, няма опасност пожарът да се прехвърли в близките горски масиви и във вилната зона.  Около сметището е силно задимено, екипите продължават да се борят с възпламенили се огнища и да обливат участъците, за да намалят дима. „В Свищов и околните села обстановката с въздуха се нормализира след снощното обгазяване“, посочи кметът на Свищов Генчо Генчев: „Смея да твърдя, че няма никаква опасност за населението. Пристигат 9 водоноски от земеделските кооперации, с които продължават действията по обливане на сметището с вода и намаляването на запрашеността и запушеността на района на сметището, така и към град Свищов“. От днес полицията и общината в Свищов въвеждат денонощна охрана на горящото старо сметище, върху което са депонирани близо 360 хиляди кубически метра отпадъци. „Пожарът е под контрол, но сметището ще продължи да тлее със седмици“, заяви директорът на Областната противопожарна служба Красимир Кръстев: „Обстановката е овладяна и самият пожар е под абсолютен контрол, няма възможност за разпространение. Сметището се явява във високата част на града, има възможност димът да се наслои над самия град и това създава неприятности и дискомфорт на населението“.", "date": "2019.08.18", "title": "Обстановката на сметището в Свищов е овладяна, няма замърсяване на въздуха"}
{"url": "https://www.monitor.bg:443/bg/a/view/advokat-dimityr-dimitrov-trifonov-pyrvo-e-prebil-malkata-kristin-173214", "text": "Обвиняемият за смъртта на малката Кристин Георгиева от сливенското село Сотиря Мартин Трифонов първо я е пребил, а след това я изнасилил и блудствал с нея. Това сподели след среща с него служебният му защитник, адвокатът от сливенската колегия Димитър Димитров. Според него 21-годишният мъж си дава ясна сметка за извършеното, разказал е в подробности какво точно се е случило и признал, че никога преди това не бил виждал момиченцето. „Клиентът ми е в сравнително добро здравословно състояние. Куршумът е счупил дясната му подбедрица, но това не пречи да се предвижва и следващата ни среща ще бъде в съдебната зала утре (понеделник) по делото за постоянната мярка за неотклонение. Предполагам че наблюдаващия прокурор Пламен Стефанов ще поиска оставяне в ареста. Заяви, че е действал под влияние на алкохола, който изпил по обяд: домашна ракия и бира, но тепърва ще станат ясни пробите, очакваме да излезе и ДНК-експертизата, не всичко казано от обвиняемия трябва да се приема като чиста монета. За мен Трифонов има достатъчно интелект, напуснал е училище през втория срок на 11-и клас, не е глупак или психопат, макар да не може да обясни мотивите си за подобно жестоко престъпление, довело до смъртта  на детето…“, коментира за \"Монитор\" адвокат Димитър Димитров. След вземането на постоянната мярка за неотклонение от съда в понеделник ще бъде извършен следствен експеримент за детайлно уточняване на събитията от четвъртък в центъра на село Сотиря, където Мартин Трифонов е проследил и нападнал жертвата си, уточниха от прокуратурата в Сливен. Разследването е възложено на шефа на окръжния следствен отдел Христо Кашински, на задържания са повдигнати три обвинение: за убийство по особено мъчителен начин, за изнасилване и за блудство с малолетно дете, които могат да бъдат да бъдат наказани с доживотен затвор без замяна. 21-годишният младеж вече има зад гърба си една изтърпяна присъда за блудство и кражби, новото престъпление е извършено само 15 месеца след излизането от килията в Бургаския затвор.  ", "date": "2019.08.18", "title": "Служебният защитник: Трифонов първо е пребил малката Кристин"}
{"url": "https://www.monitor.bg:443/bg/a/view/napadenie-na-gara-v-germanija-173210", "text": "Полицията затвори частично гарата в северния германски град Изерлон, след като мъж и жена бяха нападнати с нож и починаха. Трагедията се разигра в пиковия час, а десетки хора станаха свидетели на нападението, включително гостите на сватбено тържество от около 20 души. За смъртоносната атака е задържан 43-годишен мъж. При нападението са загинали двете жертви - 32-годишна жена и 23-годишен мъж. Предполагаемият нападател не е оказал съпротива и е бил задържан на място, съобщи говорител на полицията. „Нашето разследване досега доказва, че причината за нападението е лични отношения между нападателя и жертвите, каза той. Според разкази на свидетели, първоначално заподозрения и жертвите се карали. След това нападателят извадил нож и ги наръгал. Много хора са станали свидетели на нападението, включително гостите на сватбено тържество - около 20 души, тъй като гарата се намира в центъра на града. В момента на инцидента тя е била препълнена с хора, според говорителя на полицията.", "date": "2019.08.18", "title": "Нападение на гара в Германия"}
{"url": "https://www.monitor.bg:443/bg/a/view/martin-obiral-redovno-baba-stanka-173198", "text": "Жителите на с. Сотиря споделят, че заподозреният за убийството на 7-годишната Кристин е извършвал множество кражби в селото. Известно е, че една от най-често ограбваните къщи е на баба Станка, която живее сама. Възрастната жена сподели пред bTV, че познава Мартин Трифонов от малък. Той често влиза в къщата ѝ и краде. През последните години кражбите са надхвърлили пет. Въпреки това обаче баба Станка не се страхува от насилника и твърди, че всеки път подава жалба в полицията. В селото има слух, че е възможно 21-годишният престъпник да е блудствал с жената. Тази информация обаче остава непотвърдена. Дончо също познава Мартин от дете, макар да споделя, че никога не е имал проблеми с него. За покойните му баба и дядо си спомня с добро: В деня след убийството Трифонов се опитал да се укрие именно в двора на Дончо и съпругата му. „Ако можете, да ме скриете“ - помолил младежа, но те го посъветвали да се предаде на полицията.", "date": "2019.08.18", "title": "Мартин обирал редовно баба Станка"}
{"url": "https://www.monitor.bg:443/bg/a/view/1000-leva-globa-za-mladej-ojenil-se-za-14-godishna-173202", "text": "Пълнолетен младеж от пловдивско село бе освободен от наказателна отговорност и бе глобен с 1000 лева, защото заживял на съпружески начала с момиче, ненавършило 16 години. От съвместното им съжителство им се родило и бебе. Случаят на любовта на 18-годишния и неговата изгора, която била на 14г., когато заживели заедно, е от 2017г. Двамата се запознали през септември същата година и между тях пламнала огромна любов, става ясно от съдебното решение. Няколко месеца по-късно – в началото на 2018г., младите пожелали да живеят заедно. Тогава младежът бил навършил пълнолетие, а момичето било само на 14г. Въпреки несъгласието на родителите й, тя много плакала и настоявала, та в крайна сметка майка й и баща й се съгласили. Така девойката отишла в дома на жениха и същата вечер преспали. В края на лятото на 2018г. момичето забременяло и на 22 май следващато година родило момченце, което било припознато от баща си. По време на бременността си девойката ходила на лекар, който уведомил социалните служби. Пред тях младите първо заявили, че са скарани и не живеят заедно, но по време на разследването на прокуратурата, станало ясно, че продължават да си живеят като семейство. През февруари 2019г. момичето навършило 16 г. и казало пред социалните, че има желание да сключи граждански брак с младежа, но щяло да бъде след година – две. Младият татко се признал за виновен в съда и молил за минимално наказание, което му било и наложено. Съдебното решение не е окончателно и може да бъде обжалвано.", "date": "2019.08.18", "title": "1000 лева глоба за младеж, оженил се за 14-годишна"}
{"url": "https://www.monitor.bg:443/bg/a/view/3-bona-globa-i-godina-bez-knijka-za-driftadjija-ot-plovdiv-173201", "text": "С 3 000 лева бе глобен млад мъж от Пловдив, който бил хванат да участва в гонка на възлов булевард в града, реши съдът. Със същото съдебно решение шофьорът останал без книжка за една година поради нарушение на Закона за движение по пътищата. Тези санкции мъжът решил да обжалва в районния съд с искане наказателното постановление да бъде отменено, като неправилно и незаконосъобразно. Според съдебният състав жалбата му е допустима, но разгледана по същество е неоснователна. Гонката се състояла през март 2017г. Тогава пловдивчанинът закарал на работа приятелката си, която била нощна смяна. На нейно име се водел лекият автомобил „БМВ 530Д”. В същата вечер – на 12 март 2017г., пътни полицаи и техни колеги от Първо районно управление на полицията в Пловдив провеждали специализирана полицейска операция за нерегламентирани състезания по пътищата между автомобили. Около 20,30 часа те се намирали на бул. „Кукленско шосе” срещу номер 52. Видели, че срещу тях се движат, идвайки от околовръстния път в посока центъра на Пловдив, два автомобила. Единият бил въпросното „БМВ 530Д”, а вторият – „Мерцедес”. Колите се движели с висока скорост, като се състезавали. В един момент БМВ-то изпреварило мерцедеса. Като стигнали до края на еднопосочното движение, те предприели маневра за обратен завой, но били спрени за проверка от пътните полицаи. На водача на БМВ-то бил съставен акт за участие в нерегламентирано състезание по пътищата, отворени за обществено ползване. При предявяване на акта на нарушителя, последният вписал, че няма възражение против констатациите в документа. Така се стигнало до издаване на наказателното постановление, което шофьорът обжалвал в Районния съд. Съдията не приел за достоверни показания, че санкционираният водач не бил разбрал за какво точно му съставят акта. Наказателното постановление било потвърдено, като решението на съда не е окончателно и може да бъде обжалвано пред Административния съд в Пловдив.", "date": "2019.08.18", "title": "3 бона глоба и година без книжка за дрифтаджия от Пловдив"}
{"url": "https://www.monitor.bg:443/bg/a/view/za-dekadansa-na-edni-shorti-akulata-djado-na-shekspir-ochakvashtata-ni-postojanna-turbulencija-i-komarite-koito-predpochitat-cifrite-pred-bukvite-sonet-172998", "text": "Тежък август е заседнал на сърцата ни – всеки се бори с някакво природно бедствие, повечето си имат имена дори. Важното е да се намира време за почивка, дори когато наоколо се срутва цивилизацията, която не е само в София, ами и в други столици. Отплеснах се. Сиестата е важна, а тази седмица в „Този шарен свят” се случиха интересни неща, които биха ни предизвикали от нежен сърбеж до значителен вик на нагона ни. Зависи от пола. Всъщност не зависи. Пак се отплеснах, та:       Откриваме новините с една доста неприятна за едни и приятна за тези, които не изпитват емпатия. Учени от град Томск установиха, че комарите са привличани различно според кръвната група на хората и за тях е най-вкусна нулевата. Тоест предпочитат цифрите пред буквите, математиката пред литературата. Не ги харесвам още повече. Кръвопиещите насекоми кацат на кожата на хората с кръвна група от първа група (нулева) два пъти по често, в сравнение с тези от група А (втора група). Съществуват и други фактори, благодарение на които комарите се насочват безпогрешно към \"най-вкусния\" за тях човек в тълпата. Тези насекоми са привличани от високите нива на метаболизъм, от повишената температура и от човешкия мирис. Колкото по-високо е нивото на метаболизма на даден индивид, толкова повече въглероден двуокис той изпуска в околната среда. А това го прави привлекателен за комара, тъй като този газ ориентира рецепторите на насекомото при откриване на източници на храна. Поради тази причина комар е по-вероятно да ухапе възрастен човек, а не дете, бременни жени, хора с висок индекс на телесна маса, а също така и хората на физическия труд. (Комарите хапят дебелите, честито ни. Също и пролетариите. – бел.авт.). Изследователите установили, че тези досадни за човека инсекти бързо се адаптират и стават устойчиви на най-разпространените средства за защита, които използваме срещу тях. Поради тази причина много от аерозолните репеленти вече не са ефективни. Най-непробиваема засега е ултразвуковата защита срещу тях. Или емиграцията. Друга новина свързва глобалното затопляне, ако то същеуствува, нали, и летящите птици от метал. Учени от университета в Рединг, Англия, заключиха, че глобалното затопляне води до увеличаване на турбулентността при ясно небе, която може да представлява заплаха за пътниците в самолетите. Затоплянето в Арктика води до понижаване на температурата на въздуха в ниските слоеве на стратосферата над полюсите. Същевременно се повишава температурата в горните слоеве на тропосферата над екватора. Колкото по-голяма е разликата в температурите на полюсите и екватора, толкова по-силна е турбулентността от запад на изток над северната част на Атлантическия океан. В ниските слоеве на тропосферата се наблюдава обратната тенденция - разликите в температурата намаляват и това води до отслабване на турбулентността. Двата процеса взаимно се компенсират, но напоследък се констатира, че скоростта и посоката на вятъра значително се променят в относително малък участък от атмосферата. Турбулентността в горните й слоеве остава непроменена, а в ниските й слоеве отслабва.  Климатичните модели прогнозират, че в средата на 21-ви век турбулентността при ясно небе ще се усили 2-3 пъти. Това няма да стане причина за самолетни катастрофи, но може да доведе до травми на пътници и членове на екипажа. Предлагам да се завърнат керваните като масов транспорт, въпреки че все още са си разпространени в определени топоси. Следващата новина е поетична, ама не съвсем, защото показва старостта в грозното й лице. Учени откриха във водите край Гренландия жива акула, родена през 1505 година, което я прави по-стара от гения на английската литература Уилям Шекспир, който е роден чак 1564 г., ако изобщо е същестувал. Ерго е точно като глобалното затопляне. Специалистите безпогрешно могат да определят възрастта на гренландската полярна акула, тъй като тя расте с по 1 сантиметър всяка година. Представителите на вида са истински рекордьори-дълголетници в животинския свят. Професор Ким Пребел отбеляза, че новооткритият екземпляр е най-старото живо гръбначно същество на планетата. Учените изучават неговата ДНК с надеждата да открият тайните на дългата продължителност на живота на този вид. Гренландската полярна акула се храни основно с риба, на биолозите никога не са наблюдавали как тя ловува. В стомасите на този морски хищник са откривани парчета от елен, дори от кон. Средната продължителност на живота на гренландската полярна акула е 272 години. Това са най-северните и най-студенолюбивите акули между всички останали. Най-големите екземпляри могат да достигнат до 7,3 метра. Но обикновено средната дължина на тези животни е 2,4.-4,8 метра, а теглото им не превишава 400 килограма. Месото на гренландската акула е считано за национално ястие в Исландия.   Много ни дойде високата култура, време е да си дойдем на мястото. Мъжете, които стриктно се придържат към модните тенденции, вече могат да си купят напълно прозрачни пластмасови шорти, под които се виждат банските или слипът им. Късите панталонки, които не оставят нищо на въображението, се продават за 27 долара. Фирмата производител е \"Маверик суимуеър\". Артикулът е предназначен за плажа и е в ограничено количество. Но отзивите в мрежата не са насърчаващи за новия продукт. Повечето потребители се кълнат, че биха сложили прозрачните шорти само ако са изгубили бас. Цивилизацията си отива пред очите ни, затова пък очите ни скоро ще се надяваме да спрат да виждат.   Вечно декадентство идва, но няма страшно, гениите ще ни спасяват бавно-бавно. Преборихме и тая седмица, бавно-бавно. Така и трябва да се танцува, бавно-бавно. Прилагам рандъм, както казват младите, сонет на Шекспир, който трябва да се чете бавно-бавно. Весела неделя! Сонетът е жесток и май ми стана любим.   Ти музика си. Но защо тогава посрещаш с болка всеки пеещ звук? Защо обичаш мъката с такава любов и радост като никой друг? И от какво е тази скръб? Не е ли от туй, че ти долавяш всеки път как стройно съгласуваните трели със укор към самотността звучат? Виж струните как в хор една след друга запяват дружно в съгласуван тон. И сякаш пеят син, баща, съпруга, щастливо съчетани в унисон. И те ти казват в общ, единствен звук, че с теб не пее тука никой друг.", "date": "2019.08.18", "title": "За декаданса на едни шорти, акулата дядо на Шекспир, очакващата ни постоянна турбуленция и комарите, които предпочитат цифрите пред буквите (+СОНЕТ)"}
{"url": "https://www.monitor.bg:443/bg/a/view/malyk-samolet-padna-vyrhu-kyshta-v-sa-sht-173199", "text": "Малък самолет падна върху къща в американския щат Ню Йорк, при което загинаха двама човека и избухна пожар, предаде Асошиейтед прес, като се позова на полицията. Националното управление за безопасност на транспорта разследва причината за катастрофата в град Юниън Вейл. В самолета \"Чесна 303\" е имало трима души - единият е загинал, другите двама са били ранени. В пострадалата къща също е имало трима души - единият е загинал, друг е тежко ранен, а третият е в неизвестност. Самолетът се е разбил на около 1,5 км от летището в Лагрейнджвил, откъдето е излетял.", "date": "2019.08.18", "title": "Малък самолет падна върху къща в САЩ"}
{"url": "https://www.monitor.bg:443/bg/a/view/teror-v-kabul-173200", "text": "Най-малко 20 души са ранени при взрив на сватба в афганистанската столица Кабул, съобщи хуманитарната организация Emergency. Местните медии съобщават за десетки загинали и хоспитализирани хора. Липсват официални данни, но на сватбеното празненство са присъствали над 1000 души. Според афганистанското вътрешно министерство, засега не е ясно каква причината за взирва. По данни на агенция AP, терорист-самоубиец се е самовзирвил сред празнуващите. Това е 17-ият терористичен акт в Кабул от началото на 2019 г. При предишните 16 нападения бяха убити най-малко 113 души, пострадаха над 700. Агенция ДПА обаче отбелязва, че Кабул обикновено занижава броя на жертвите в официалните данни за терористичните актове.", "date": "2019.08.18", "title": "Терор в Кабул"}
