{"url": "http://www.monitor.bg/a/view/8804-%D0%9F%D0%B5%D0%B5%D0%B2%D1%81%D0%BA%D0%B8-%D0%BC%D0%B8%D1%88%D0%B5%D0%BD%D0%B0-%D0%BD%D0%B0-%D0%B0%D0%B3%D0%B5%D0%BD%D1%82%D0%B8-%D0%BE%D1%82-%D0%94%D0%A1/", "text": "Прокопиев дирижира хора на фалшивите новини\n                    Агенти на комунистическите тайни служби атакуват Делян Пеевски с фалшиви новини и клевети в услуга на олигархичните си господари.Пропагандната кампания, която Фабриката за фалшиви новини провежда срещу депутата и наш издател, върви вече цяло десетилетие. Освен медиите, финансирани от шайката олигарси, обаче важна брънка в машината за манипулации на задкулисието са т.нар. анализатори, които тиражират уж собствени, „експертни“ мнения, които обаче дословно съвпадат с опорните точки на публикациите в „Капитал“, „Дневник“, „Медиапул“, „Фрогнюз“ и „Сега“. Общото между самозваните авторитети е, че всички те са били съпричастни към репресивния апарат на бившата комунистическа власт в лицето на Държавна сигурност.Особено деен в пропагандните акции срещу Делян Пеевски е агент Академик - Огнян Стефанов, който не само че използва сайта си „Фрогнюз“ за разпространението на фалшиви новини, но и сам тиражира опорните точки, спуснати от финансовия му благодетел Цветан Василев, като не пропуска да напише „лично мнение“ или да даде интервю във всяка възможна медия, в която пробие. Нагледен пример бе даден в петък, когато в рамките на 2 часа Стефанов написа коментар, изпълнен с ченгесарски манипулации и клевети по адрес на Пеевски, и също така публикува интервю с един от глашатаите на мафията - Георги Георгиев от „Боец“. Темата бе идентична – колко лош е Делян Пеевски, а опорните точки също са сходни и също така неверни. И ако Академик го играе журналист, то агент Сашо, както Илиян Василев е подписвал доносите си в ДС, се представя просто за експерт. По какво точно е експерт не е ясно, защото той коментира всичко и винаги в една линия – тази, която е зададена от Фабриката за фалшиви новини. Василев разбира от ядрена енергетика, от банково дело, от военна индустрия, от национална сигурност, през последните дни даже се изяви и като експерт по журналистическа етика. В своята немощ да създаде поредния изкуствен скандал около твърденията на Цветан Василев Фабриката за фалшиви новини се принуди да активира агент Сашо, който уж отстрани, не като журналист, а като експерт да призове всички медии извън пипалата на олигархията да обърнат внимание на клеветите, изречени от обвиняемия за грабежа на века, укриващ се в Белград. Естествено, такова внимание обърна само друго ченге – Светослав Терзиев от „Сега“, който не пропусна да изготви коментар колко е важно всички да проверят какви ги бръщолеви един обвиняем, източил 4,7 млрд. лв. от КТБ.Като диригент на хора от ченгета, пеещи фалшиви новини се изявява розовобузият олигарх Иво Прокопиев. Неговите медии не само чинно препечатват твърденията на въпросните глашатаи, но редовно сами задават опорните точки в своите публикации. Например още с внасянето на законопроекта на депутатите Делян Пеевски, Йордан Цонев и Хамид Хамид за спиране на вторичния грабеж на активи на КТБ „Капитал“ моментално публикува анализ, твърдящ, че целта на тази поправка е нашият издател да се добере до фирми, които не е успял досега да овладее. Ако си направите труда да разгледате блога на агент Сашо, ще видите, че неговата експертиза е родила абсолютно същите твърдения. Разбира се, доказателства за тези твърдения отсъстват както на страниците на „Капитал“, така и в главата на Илиян Василев. Важното е по примера на Гьобелс, който твърди, че една лъжа, повторена сто пъти, става истина, Прокопиев да задвижи пропагандната си машина и да създаде същата уж полифонична манипулация.Многократно засилената канонада от фалшиви новини в последно време обаче издава истинския страх на олигархичната шайка, управляваща тази пропагандна машина. Административният съд в Бургас окончателно потвърди запора на активи на Иво Прокопиев заради съмнения за престъпно забогатяване на олигарха. Огнян Донев пък, който издържа бутиковия сайт „Клуб Z“, редовно тиражиращ фалшивите новини на агент Сашо, само след две седмици отново трябва да се изправи пред съда и евентуално да чуе присъдата си по делото за укриване на данъци в особено големи размери. Той има сериозни причини за притеснения и около предложената от Пеевски промяна в конституцията, според която давността за престъпленията, извършени при приватизацията, ще бъде отменена. Причината е, че както побратимът му Прокопиев забогатя с престъпна приватизационна сделка по времето на Костов, така и на Донев му се усмихна късметът, докато Командира беше на власт. Сделката за придобиване на „Софарма“ от Донев обаче е една от проблемните сделки, които прокуратурата даде за пример на база доклада на ДАНС за ревизията на раздържавяването на активи по времето на прехода. Заедно с подсъдимите олигарси повод за притеснения има и Газовия барон Сашо Дончев, който, макар и да загуби монополните си позиции при доставките на синьо гориво в България, драпа със зъби и нокти да запази господстващото си положение над разпространителската мрежа за бита. Както по времето на Костов Сашо Дончев за една нощ стана едноличен владетел на природния газ в България, така с навлизането на чуждестранни инвеститори и без подкрепата на управляващи Дончев може да загуби монопола си. Най-основателна причина да му треперят мустаците от страх обаче има Българския Мадоф Цветан Василев. Законопроектът на Пеевски, Цонев и Хамид бе одобрен на второ четене в правната комисия на НС и предстои окончателно да бъде приет в пленарна зала. По този начин финансовите потоци към Василев окончателно ще спрат и съответно парите, които плаща на глашатаите си за производство на фалшиви новини, ще свършат.Към хора на ченгетата се присъедини и представител на по-младата генерация – бившата говорителка на ГДБОП Катя Илиева, която е на заплата при Огнян Стефанов. В интервю за любимия журналист на Иво Прокопиев – Светослав Иванов, Илиева използва националния ефир на бТВ, за да преповтори старата фалшива новина на „Фрогнюз“ за връзка между убития бизнесмен Петър Христов и нашия издател. Лъжата по тази тема е 100-процентова и ние я регистрирахме и опровергахме в рамките на нашата кампания за разкриване на фалшиви новини. Брутален е обаче механизмът за манипулиране на общественото мнение: лъжа, продуцирана от храненик на БГ Мадоф, стига до национален ефир благодарение на проводника на опорните точки на Прокопиев Светослав Иванов.  Топлата връзка между медиите на олигарсите, формиращи Фабриката за фалшиви новини, е бившата говорителка на Костов Стояна Георгиева.   Нейният сайт „Медиапул“ е своеобразно лоно на фалшивите новини, като освен собственоръчно изработени манипулации през бутиковата медия се препират „коментарите“ на различните анализатори. Против всякаква пазарна логика се препечатват публикации на конкурентни медии, стига да са написани по общите опорни точки на Фабриката за фалшиви новини. Стояна е символична майка на фалшивите новини в България, тъй като още с напускането на пресцентъра на Министерския съвет в мандата на Костов тя създава „Медиапул“ и го използва за методичен отстрел на враговете на Костов през годините, продуцирайки всевъзможни компромати. От стенограмите „АРГО-гейт“ пък лъсна нагледно как уж независимата журналистка чертае на една маса общи планове с „конкурентния издател“ Прокопиев и провалени политици като Христо Иванов и Радан Кънев как да им се създаде поредният нов политически проект. Официалните остриета на Прокопиевата Фабрика за манипулации са съпругата му Галя и съдружникът му Теодор Захов. Самият олигарх се опитва да се дистанцира от медийната си империя и започва да се изживява в ролята на издател едва когато държавните органи започнат да душат около далаверите му. Неговата съпруга обаче официално се води изпълнителен директор на „Капитал“, а по време на скандала с изтеклите мейли към журналистите на тази медия, в които се вижда отчетливо как олигархът ги кара да пишат лобистки материали за фирми, свързани с неговия бизнес, г-жа Прокопиева го играеше разпределител на опорни точки. На провелия се миналата седмица форум, в който „Капитал“ срещу заплащане уреди на представители на бизнеса да се срещнат с премиера и министрите му, пък Галя Прокопиева го играеше домакин. Именно на това събитие лъсна, че олигархът е в прекрасни отношения с властта, а манипулациите на неговите медии, че Делян Пеевски има връзки с правителството, се разбиха на пух и прах. В същото време съдружникът на Прокопиев в „Икономедия“ Теодор Захов официално е шеф на организацията за частно ползване на олигарсите Съюз на издателите в България. От името на такъв Захов кръстосва Брюксел, а и чуждестранните медии и защитава интересите на своя ортак. Неговият бизнес опит в интернет компаниите, както и идеологическата закалка на Галя Прокопиева пък са причината кръгът „Капитал“ и присъдружните им сайтове да имат толкова изкуствено завишено присъствие в мрежата.\n\n\n                    ", "date": "2018.02.04", "title": "Пеевски мишена  на агенти от ДС"}
{"url": "http://www.monitor.bg/a/view/54430-%D0%9F%D0%BE%D1%82%D0%B2%D1%8A%D1%80%D0%B4%D0%B5%D0%BD%D0%BE-%D0%9E%D1%82%D1%80%D1%8F%D0%B7%D0%B0%D1%85%D0%B0-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%B7%D0%B0-%D0%B4%D1%83%D0%BF%D1%87%D0%B5%D0%BD%D0%B5%D1%82%D0%BE-%D0%BD%D0%B0-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    Директорът на РИОСВ – Варна издаде решение по оценка на въздействието върху околната среда (ОВОС) с характер „не одобрявам“ на инвестиционното предложение на фирмата на Сашо Дончев „Русгеоком БГ” ЕАД, относно „Разработване и усвояване на находище „Спасово” с площ 219 кв. км в блок „Добрич” за проучване и добив на природен газ на територията на област Добрич” (включващо четири участъка: „Рогозина”, „Чернооково”, „Калина” и „Рогозина изток”).Решението е вследствие на проведеното на 25 януари 2018 година заседание, на което Експертният екологичен съвет към РИОСВ-Варна не одобри реализацията на инвестиционното предложение за дупчене на Житницата на България от Газовия барон. В заседанието тогава участваха представители на РЗИ – Добрич, БДЧР – Варна, ОД „Земеделие“ – Добрич, община Генерал Тошево и кметствата в общината, на Геологически институт – БАН, Минно-геоложки университет „Свети Иван Рилски“, Българска минно-геоложка камара, „ВиК-Добрич“ АД, СДП Балкани и ОЦОСУР – Варна. От всички членове на Експертния съвет, 33-ма души гласуваха „против”, а само трима - \"за\". Това са представителите на Минно геоложката камара, на Геологическия институт към БАН и на Минно геоложкия институт. Мотивите за решението на Експертния съвет бяха свързани основно с опасността от замърсяване на водоносните хоризонти от дейността. Те са главно в три направления. Основното е, че в района има три сондажа на ВиК Добрич, които се използват за питейни нужди. Не става ясно как по време на добив на газ при една евентуална авария, ако водата се замърси, как тя ще бъде почистена. Становището на Басейнова дирекция е, че има несъответствие между инвестиционното предложение и плановете за управление на водния хоризонт.Инвестиционното намерение на фирма „Русгеоком БГ” ЕАД е за площ от 219 дка в землищата на 18 села на община Генерал Тошево, да изгради 8 площадки с 41 сондажа за добив на газ, с дълбочина на сондите от 1080 до 2 700 м. „Русгеоком” иска концесия върху терена за срок от 35 години. В началото на октомври миналата година се проведоха девет обществени обсъждания на доклада за оценка на въздействието върху околната среда (ОВОС) на „Русгеоком”. Резултатът от всички бе един и същ: Добруджа каза „не” на добива на газ; хората излязоха на протести, земеделци изкараха тежки селскостопански машини в центъра на Генерал Тошево.Основните страхове на хората в Добруджа са, че производството на газ в землището на 18 села ще замърси питейната вода и почвата, ще доведе до мащабни замърсявания и на полята, и на подземните води, и на крайбрежието.След решението на Директора на Регионалната инспекция, „Русгеоком” ЕАД има право на обжалване в двуседмичен срок пред Административния съд във Варна. Ако съдът потвърди решението на РИОСВ, то следващата инстанция за обжалване е Върховния административен съд.\n\n\n                    ", "date": "2018.02.04", "title": "Потвърдено: Отрязаха Сашо Дончев за дупченето на Добруджа"}
{"url": "http://www.monitor.bg/a/view/89914-%D0%9F%D0%BE%D1%81%D1%82%D1%80%D0%B0%D0%B4%D0%B0%D0%BB-%D0%BE%D1%82-%D0%B1%D1%83%D1%80%D1%8F%D1%82%D0%B0-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D0%B1%D0%B5%D1%80%D0%B5-%D0%B4%D1%83%D1%88%D0%B0/", "text": "\n                    Мъжът, който едва не беше обезглавен от паднала ламарина по време на бурята във Враца в събота бере душа. 39-годишният врачанин е транспортиран в столичната болница „Токуда” с много счупвания в основата на черепа и обезобразено лице.\n\nТежко раненият е минавал към 13,30 часа край сградата на бившето кино „Коларов”, което е на пъпа на града. При поредния силен порив на вятъра от сградата се разхвърчали керемиди, дървения и метални отломки от покрива и фасадата.Една от тежките ламарини буквално се стоварила върху него и го затиснала на плочките. Мъжът бил в безсъзнание, когато пристигнал екип на спешния център в града. След направения преглед медиците установили, че състоянието му е много тежко, което наложило преместването му в софийската клиника.\n\nДругите двама пострадали от стихията в града са в стабилно състояние. Те са нарязани от дебели стъкла на витрини, но опасност за живота им няма.\n                    ", "date": "2018.02.04", "title": "Пострадал от бурята във Враца бере душа"}
{"url": "http://www.monitor.bg/a/view/74466-%D0%92%D1%8F%D1%82%D1%8A%D1%80%D1%8A%D1%82-%D0%B1%D1%83%D1%82%D0%BD%D0%B0-%D1%81%D0%B2%D0%B5%D1%82%D0%BE%D1%84%D0%B0%D1%80-%D0%B8-%D0%BF%D0%BE%D0%BA%D1%80%D0%B8%D0%B2%D0%B0-%D0%BD%D0%B0-%D0%B0%D0%BF%D1%82%D0%B5%D0%BA%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Ураганният вятър, който бушуваше в Пазарджик в събота късно следобяд и  във вечерните часове, успя да събори светофара на ул. „Пловдивска“. Съоръжението се намира на кръстовището при магазин“ Кауфланд“ към ромската махала. Поражения има и на покрива на „Обединени аптеки“ , които са разположени в близост до читалище „Пробуда“ в кв. Изток. Ламарините прекъснаха жици и се наложи елтехници да отстраняват аварията. От покрива на читалището са изпадали керемиди. На десетки сигнали са се отзовали дежурните огнеборци от Районната служба „Пожарна безопасност и защита на населението“ в Пазарджик в резултат на бурния вятър.Екипите са реагирали на информация за паднали дървета на улици в Пазарджик, на пътя Пазарджик-Пловдив. Дърво е паднало и върху подвижен навес на ресторант в центъра на областния град. Освен това пожарникарите са отстранили надвиснали опасни предмети – ламарини и козирки, от района на сградата на Драматично-кукления театър“ Константин Величков“ в града. Вятърът беше толкова силен, че бе отнесъл ламарини от покрива на гараж и ги беше заплел в клоните на дърво, та се наложи огнеборците да ги свалят оттам, за да не наранят някого. За радост при всички случаи няма пострадали хора. Екипите на пожарната са действали във взаимодействие с аварийни групи към електроразпределителното дружество и местната община.\n\n\n                    ", "date": "2018.02.04", "title": "Вятърът бутна светофар и покрива на аптека в Пазарджик"}
{"url": "http://www.monitor.bg/a/view/77388-%D0%9F%D1%80%D0%B8%D0%B2%D1%8A%D1%80%D0%B6%D0%B5%D0%BD%D0%B8%D1%86%D0%B8-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F-%D0%BA%D0%BC%D0%B5%D1%82-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D1%8A%D1%82%D1%8F-%D0%B7%D0%B0-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Около 200 привърженици на разследвания и с две обвинения кмет на Септември Марин Рачев са блокирали от 12 часа днес пътя от Велинград към Пазарджик и Септември.Полицейски екипи отклоняват пътуващите по обходни маршрути, тъй като по това време в почивния ден има десетки летовници от столицата и Пловдив, които са избрали да почиват във Велинград през уикенда и не могат да се приберат по домовете си заради блокадата на пътя. Протестът е срещу високата гаранция от 250 хил. лева, която прокуратурата  наложи на кмета на община Септември и която Рачев каза, че ще обжалва пред съда. Друго искане на феновете на Рачев е полицията и ДАНС да върнат компютрите, иззети при акцията от сградата на Община Септември, защото администрацията не можела да работи без тях. Привържениците на кмета на септември скандират“ Рачев, Рачев!“, „Искаме си кмета!“ и настояват обвиненията срещу него да отпаднат. Протестиращите носят плакати, които им бяха раздадени малко преди блокадата на пътя. Много от поддръжниците на септемврийския градоначалник бяха докарани с автобуси от съседните села, за да окажат подкрепа на Марин Рачев.\n\n\n                    ", "date": "2018.02.04", "title": "Привърженици на разследвания кмет на Септември блокираха пътя за Велинград"}
{"url": "http://www.monitor.bg/a/view/58144-%D0%9C%D0%92%D0%A0-%D1%88%D0%B5%D1%84%D1%8A%D1%82-%D0%A6%D0%B5%D0%BB%D0%B8%D1%8F%D1%82-%D0%95%D0%A1-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D1%87%D0%B5-%D0%BF%D0%B0%D0%B7%D0%B8%D0%BC-%D0%BD%D0%B0%D0%B9%D0%B4%D0%BE%D0%B1%D1%80%D0%B5-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0/", "text": "\n                    „Няма по-добре пазена граница от българската. Такава е оценката на министрите на вътрешните работи в ЕС и това е очевидно.“. Това обяви вътрешният министър Валентин Радев.\n\nТой напомни, че са направени сериозни инвестиции, за да бъде спряна вълната от нелегално преминаващи мигранти на южната ни граница, която е външна за ЕС.\n\n„Ние построихме такава механична ограда. Сега я насищаме с европейски средства, които използваме за камери, лазери. Днес сутринта дежурният ми докладва: 0 мигранти на вход, 0 мигранти в страната, 0 мигранти на изход, а такъв натиск имаше през 2014 година и 2015 година“, каза в ефира на БНР МВР шефът.\n\nТой коментира и криминогенната обстановка в страната. „Мутренските времена не се връщат. През 2016 година имаше 79 убийства. От тях са разкрити 67. През 2017 година-95, а от тях са разкрити всички без едно, тоест 94. Виждате как работи полицията. Като министър съм доволен, защото виждам активността, виждам желанието, с което хората работят. Като гражданин искам убийствата веднага да се разкриват, но не стават веднага нещата. Трябва да бъдем перфектни, трябва да намерим доказателства, така че те да издържат“, обясни Радев. Той бе категоричен, че всеки, който наруши закона, рано или късно ще понесе неговата тежест. „Ще усилим работата на собствената ни лаборатория. Ще има преструктуриране в Института по криминалистика. Колегите са много добри, но понякога експертизите са толкова много, че се налага да използваме и частни лаборатории както в случая с шесторното убийство в Нови Искър“, разкри една от набелязаните мерки за усъвършенстване на работата на криминалистите МВР шефът.\n                    ", "date": "2018.02.04", "title": "МВР шефът: Целият ЕС признава, че пазим най-добре външната граница"}
{"url": "http://www.monitor.bg/a/view/88984-%D0%9F%D0%BE%D0%BA%D1%80%D0%B8%D0%B2-%D0%BE%D1%82-%D1%81%D1%8A%D1%81%D0%B5%D0%B4%D0%BD%D0%B0-%D0%BA%D1%8A%D1%89%D0%B0-%D1%81%D0%B5-%D1%81%D1%80%D1%83%D1%82%D0%B8-%D0%B2-%D1%81%D1%82%D0%B0%D1%8F%D1%82%D0%B0-%D0%BD%D0%B0-%D0%B4%D1%8F%D0%B4%D0%BE/", "text": "Щетите от урагана над Враца са огромни, комисия ги описва\n                    Покрив от съседна къща се срути върху дома на 84-годишния Ангел Алексиев на улица „Черни връх” във Враца и едва не го уби. Старецът тъкмо си лягал вечерта в събота, когато върху него се срутил тавана на стаята му, пробит от железата. Жилището му е сред най-пострадалите от ураганният вятър, който се изви над града.Още две кооперации в центъра също са с отнесени покриви. След вихрушката мансардата на Нина Петрова вече е необитаема. Вятърът издухал покрива, който се разпилял по две съседни сгради. Така жилището й останало без таван и дъждът, който завалял вечерта, го наводнил. Съседният апартамент на Слави Бонев също останал без покрив.Над 80 са подадените сигнали за нанесени щети от бурята, съобщиха от общината. Има и други отнесени покриви, рухнали са двете бетонни колони и част от навеса на заведение до площад „Христо Ботев“, десетки са изкоренените дървета, потрошените коли и витрини. На централния площад най-тежко е пострадала сградата на театъра, на която са изпочупени голяма част от стъклата.Аварийни екипи продължават да разчистват улиците на града и да премахват съборените дървета. Комисия от общината започна да описва щетите.\n\n\n                    ", "date": "2018.02.04", "title": "Покрив от съседна къща се срути в стаята на дядо"}
{"url": "http://www.monitor.bg/a/view/89473-%D0%9D%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB/", "text": "\n                    Искри започнаха да прехвърчат между лидерите от партиите от коалицията „Обединени патриоти“. Поводът е предизвикалата напрежение в обществото ратификация на Истанбулската конвенция, станала известна у нас като Конвенцията затретия пол и поискания, която бе отложена и инициативата на противниците на документа от ВМРО за провеждане на референдум по темата.\"Ако Симеонов беше пожелал да коментираме темата, преди да се изплющи по медиите, щях да му обясня. Аз не можа да разбера дали той е против референдума или за нещата, за които искам да се проведе той\", заяви лидерът на ВМРО Красимир Каракачанов в коментар на думите на коалиционния си партньор и председател на НФСБ Валери Симеонов, който нарече идеята за референдума \"глупотевина\".\"Полът е биологична категория, а не социална“, отсече пред Нова ТВ вицепремиерът. По думите му обществото трябва да отговори на въпроса подкрепя ли еднополови бракове и въвеждане на трети пол. \"За съжаление, една добра идея - да се реши проблемът със семейното насилие и насилието срещу жени, е опорочена с опита да се пробута и така наречената \"джендър идеология\". В някои от членовете и разпоредбите на Истанбулската конвенция се налагат понятия като „социален пол”, \"нетрадиционни роли на пола\", изтъкна Каракачанов.\n\n\n                    ", "date": "2018.02.04", "title": "Напрежение между патриотите заради третия пол"}
{"url": "http://www.monitor.bg/a/view/72195-%D0%A2%D0%BE%D0%BA%D0%BE%D0%B2%D0%B8-%D1%83%D0%B4%D0%B0%D1%80%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-4-%D0%BA%D0%B2%D0%B0%D1%80%D1%82%D0%B0%D0%BB%D0%B0-%D0%B1%D0%B5%D0%B7-%D0%BF%D0%B0%D1%80%D0%BD%D0%BE-%D0%B2-%D0%A1%D0%BE%D1%84%D0%B8%D1%8F/", "text": "Спуканата тръба била ремонтирана частично през лятото\n                    Токови удари оставиха днес 4 столични квартала в източните части на София без парно и топла вода, сочи информация от сайта на столичната топлофикация.Още вчера от дружеството предупредиха, че заради лошото време помпените станции в тази част на столицата работят с прекъсвания и това се отразява на качеството на топлоснабдяването. В неделя обаче се е спукал стар участък от главен топлопровод захранващ от ТЕЦ-а близо до гара Искър кварталите - „Гео Милев“, „Яворов“, „Подуяне - Редута“ и част от съседния „Слатина“ (между бул.”Шипченски проход” и улиците ”Коста Лулчев”, ”Гео Милев” и ”Слатина”).От столичното парно обясниха за „Монитор“, че тръбата се е спукала най-вероятно от честото спиране на помпите при прекъсването на тока и след това пускането им при идването му. От получаващата се разлика в налягането слаб участък от топлопровода не е издържал и се е спукал. Днес сутринта аварнийте екипи на „Топлофикация-София“ са източили водата и след като тръбите изстинат се очаква да започне ремонтът на повредения участък. По данни на дружеството части от авариралата тръба през лятото на 2017-та са били подменени.\n\n\n                    ", "date": "2018.02.04", "title": "Токови удари оставиха 4 квартала без парно в София"}
{"url": "http://www.monitor.bg/a/view/7452-%D0%9C%D0%B0%D0%BB%D0%BA%D0%B0%D1%82%D0%B0-%D0%A0%D0%B8%D0%B6%D0%B0-%D0%BF%D0%B0%D0%BA-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D0%BB-%D0%BC%D0%BE%D1%82%D0%BE%D1%80/", "text": "Арестантът: Само исках да си вдигна адреналина законно\n                    \n\n\n\n\n                    ", "date": "2018.02.04", "title": "Малката Рижа пак с белезници, откраднал мотор"}
{"url": "http://www.monitor.bg/a/view/10677-%D0%94%D0%B6%D0%B8%D0%B3%D0%B8%D1%82-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0-%D0%BF%D1%80%D0%B5%D0%B4-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%A1%D0%B2%D0%B8%D0%BB%D0%B5%D0%BD%D0%B3%D1%80%D0%B0%D0%B4/", "text": "\n                    37-годишен хасковлия е с опасност за живота, след като се движел безразсъдно с над 100 км в час по улиците на Свиленград. Шофираното от него ауди буквално излетяло от платното след удар в бордюр на кръговото пред МБАЛ-Свиленград.\n\nЗверският удар, при който колата прелетяла няколко метра и се приземила по таван се чул от дежурните в болницата. Екип изтичал и прибрал пострадалия, но само да го подготви за път. С тежка черепно-мозъчна травма любителят на високите скорости в градска среда е откаран в Хасково. Настанен е неврохирургията на МБАЛ-Хасково, но състоянието му остава критично.\n\nКатастрофата стана около 6 часа сутринта. Полицията изяснява защо колата се е движела с бясна скорост. Проверяват се камерите на болницата, съседните две казина и голям търговски обект, в търсене на детайли около катастрофата.\n                    ", "date": "2018.02.04", "title": "Джигит се размаза пред болницата в Свиленград"}
{"url": "http://www.monitor.bg/a/view/35781-%D0%90%D1%82%D0%B8%D0%BD%D0%B0-%D0%BF%D0%BE%D0%B4-%D0%BE%D0%B1%D1%81%D0%B0%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Национален антиправителствен митинг срещу решаването на дългогодишния спор, който Гърция има с Република Македония за името се провежда днес в Атина, съобщи „ Митингът е организиран от крайнодесни гръцки политици и партии, подкрепен е от профашистката „Златна зора“ и групировката \"Рубикон\", която заплаши с проливането на кръв. Организаторите настояват за „обща граница със Сърбия“, икономическо задушаване на Република Македония и по никакъв начин терминът Македония да не бъде използван в наименованието на държавата.Ще бъдат създадени полицейски бариери от автобуси в най-горещите точки на центъра. на крак са 19 000 полицаи.Демонстранти започнаха да се събират в центъра на Атина, където в 14 часа местно време се очаква масов митинг срещу евентуални компромиси от страна на Гърция в спора за официалното име на северната съседка Македония, предаде АП.В столицата пристигат стотици автобуси, натоварени с демонстранти от цяла Гърция. Мнозина пристигнаха с фериботи от островите. Според в. \"Катимерини\" за превоз на участниците в митинга са ангажирани 1500 автобуса.Очаква се на митинга да присъстват повечето депутати от консервативната партия Нова демокрация. Подкрепа за протеста в Атина изрази и бившият гръцки премиер Андонис Самарас, който заяви, че това ще бъде \"велик ден за страната\". Един от главните оратори ще бъде композиторът Микис Теодоракис.Според гръцките медии движението в центъра на града ще бъде спряно, а три централни станции на метрото - затворени. Протестът ще се охранява от 4000 полицаи.Гръцката полиция планира да издигне бариери, за да предотврати сблъсък на демонстрантите от Синтагма с участници в контрапротест, организиран от анархисти пред Атинския университет.Организаторите на протеста се надяват на площад Синтагма в Атина да се съберат около един милион демонстранти, които ще протестират срещу включването на думата \"Македония\" в името на северната съседка.Спорът за името започна още когато Македония обяви независимост от бивша Югославия през 1991 г. Атина смята, че името Македония създава предпоставки за териториални претенции спрямо северната й провинция със същото име. Македония отрича това.Нерешеният спор за името пречи на Македония да се присъедини към НАТО заради ветото на Гърция, която вече е членка на алианса. Левите правителства в двете страни обявиха, че ще се опитат да решат спора до края на тази година.Според публикувана неотдавна анкета близо 60 процента от гърците са против включването на думата \"Македония\" в името на бившата югославска република.\n\n\n                    ", "date": "2018.02.04", "title": "Атина под обсада заради името на Македония"}
{"url": "http://www.monitor.bg/a/view/32269-%D0%9F%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%BE%D1%82-%D0%BA%D1%80%D0%B0%D1%8F-%D0%BD%D0%B0-%D0%B3%D1%80%D0%B0%D0%B4%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BE%D0%B1%D0%B8%D1%80/", "text": "\n                    С обир на банков клон ще се борят Герасим Георгиев-Геор и Румен Угрински в пилотния епизод на „Полицаите от края на града“, чиито старт е на 9 март по Нова. Комедията, за чиито нужди е преустроено едно реално РПУ, ще забавлява зрителите всеки петък от 21 ч. Действието ще се развива в несъществуващия екстремно забутан квартал „Запад“, а една от основните локации в продукцията – заведението на Джиджи (Милица Гладнишка) в момента работи като ресторант.\n\nВ поръчково ушити униформи с пагони ще скочат още Алекс Раева, Ненчо Балабанов, Албена Михова. Историята, въртяща се около шепа ченгета, създаващи повече проблеми, отколкото опазващи обществения ред, ще бъде белязана и от специалното участие на един от най-обичаните тв тандеми – Зуека и Рачков. Като експанзивната и напориста екранна съпруга на Геро ще видим Стефания Колева. „Милица засне първите си сцени със Стефания. Имат страхотна екранна химия, харесват се като колеги и диалозите им отключват смях на ръба на истерията. Понякога от кикотенето им чак не се разбира какви ги говорят, а те го удрят на пълна импровизация, която е много идейна и екипа не спира да снима.“, споделиха за „Монитор“ близки до продукцията. По сценарий персонажа на Гладнишка е самотна женица, чиито мъж е в затвора. Работата й като барман потиска неувереността й и тя смело скача на част от клиентите си след два шота време. Първата „жертва“ на огнения й темперамент в адаптацията по испанския Los hombres de Paco се оказва героя на Васил Василев-Зуека. \n                    ", "date": "2018.02.04", "title": "“Полицаите от края на града“ започва с обир"}
{"url": "http://www.monitor.bg/a/view/41014-%D0%A7%D0%B5%D1%82%D0%B8%D1%80%D0%B8-%D1%81%D0%B2%D0%B0%D1%82%D0%B1%D0%B8-%D0%B8-%D0%B5%D0%B4%D0%BD%D0%BE-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5-%D0%B2-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8%D1%82%D0%B5/", "text": "\n                     С подновяването на брачните си обети Йовка (Ева Тепавичарова) и Спас (Руслан Мъйнов) ще повлекат крак за още три сватби в „Столичани в повече“. Рекордьорът по екранно дълголетие сред бг сериалите се завръща с 12-ти сезон на 2 март и ще заразязва зрителите на bTV със селския опортюнизъм на Лютови и Чеканови всеки петък от 21 ч. Освен акордите на Менделсон обаче в 13-те епизода ще чуем и камбана за опело. Кой ще отлети завинаги от битката за надмощие край кметския стол на  Извор предстои да разберем, но едно е ясно – това няма да е баба Марийка, героинята на легендарната Стоянка Мутафова.Работата по  „Столичаните“ приключи преди повече от година и актрисата засне прощалната си сцена в хола на апартамента си в „Лозенец“и само две седмици след като бе изписана от болница със стент на сърцето. От  продукцията разказаха за „Монитор“, че сюжета позиционира баба Марийка във Виена. Самата Стоянка седи зад собственото си пиано, прислужница й поднася кафе, а след финалната й реплика „Мен не ме мислете, аз оставам тук!“ екипа я възнаградил с бурни аплодисменти.Клапата на поредицата отново щраква в Панчарево, пред чието кметство бе заснета и последната сцена от 12 сезон. Финалът е отворен, белязан е от скок от фикция към реалността, а ледената епоха създала усещане за дежа вю у продуцента Евтим Милошев. „Помня първите тестови кадри, правихме ги със Сашката Косев и Виктор Божинов, пробвахме всичко – техниката, екипа, цветовите корекции при постпродукцията. Да е било два дни преди старта на снимките, и беше -  20. Сега пак бяхме в Панчарево, на площада пред кметството, и пак беше кучи студ.Актьорите бяха с термо бельо, но ние, както се казва, си бяхме излязли от офиса.“, разказва за „Монитор“ Милошев. С екипа отворили няколко бутилки шампанско и взели да броят, без да щадят гърлата си, до 12 заради броя на сезоните. „Кметството е в ниското, получи се страхотна акустика, а емоциите и децибелите наистина наподобяваха абитуриентски бал.“, спомня си с усмивка  Евтим.   \n\n\n                    ", "date": "2018.02.04", "title": " Четири сватби и едно погребение в „Столичаните“"}
{"url": "http://www.monitor.bg/a/view/64447-%D0%97%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D0%90%D1%80%D1%81%D0%B5%D0%BD%D0%B0%D0%BB-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%B6%D0%B5%D0%BD%D0%B0/", "text": "Пиер-Емерик Обамеянг отървал затвора\n                    Рекордната покупка на „Арсенал“ Пиер-Емерик Обамеянг е разследван от полицията за опит да прегази жена със златистото си „Ламборгини“.48-годишната пиарка Мартина Вехсунг е подала оплакване срещу габонеца, който пред базата на „Борусия“ (Дортмунд)едва не минал през нея с над 80 км/ч. Инцидентът е станал преди четири години, пише в. „Сън“.Интересното е, че Обамеянг почти прегазил Вехсунг, след като имали уговорка за среща, с която тя трябвало да започне да работи за него. След подаденото оплакване, футболистът залял профила на пиарката с обиди като „к**ва“ и „златотърсачка“.Мартина Вехсунг признава пред „Сън“, че две години е водила неуспешни опити да осъди новото попълнение на „Арсенал“, който е можел да получи дори присъда от 5 години затвор. Тя предполага, че в основата на всичко е бащата на Пиер-Емерик Обамеянг – Пиер, който е същевременно и агент на сина си. Родителят не бил доволен, че синът му е избрал пиар без неговото съгласие. Така за купения от „артилеристите“ за 55 милиона паунда футболист останало да намери начин да се откаже от услугите на германката.„Уличката пред базата на „Борусия“ е малка. Трудно могат да се разминат две коли. Аз бях отстрани и го чаках, както се бяхме разбрали за срещата. Когато ме видя, той наведе главата си и даде газ. Чух рева на двигателя и как от почти 0 км/ч вдигна над 80 км/ч и опита да мине през мен. Само бързата ми реакция ме спаси от удар. Бях шокирана, тъй като можех да се ударя в предното стъкло и да се превъртя през колата. Неговото оправдание беше, че не вярвал, че съм истинска личност, а само интернет профил във „Фейсбук“.От прокуратурата в Дортмунд потвърдиха пред „Сън“, че срещу Пиер-Емерик Обамеянг е имало заведено дело през февруари 2015 г. и неговият край е бил обявен през 2017 г. По-всичко личи, че срещу футболната звезда не са предприети наказателни действия. \n\n\n                    ", "date": "2018.02.04", "title": "Звездата на „Арсенал“ опитал да прегази жена"}
{"url": "http://www.monitor.bg/a/view/83844-%D0%A1%D1%83%D0%BF%D0%B5%D1%80%D0%B1%D0%BE%D1%83%D0%BB-%D0%BE%D1%82%D0%BD%D0%BE%D0%B2%D0%BE-%D1%81%D1%8A%D0%B1%D1%80%D0%B0-%D0%91%D1%83%D1%88%D0%B0%D1%80-%D1%81-%D0%BD%D0%B5%D0%B9%D0%BD%D0%B8%D1%8F-%D1%84%D0%B5%D0%BD-1/", "text": "\n                    Един от секссимволите в женския тенис Южени Бушар отново се похвали със среща. Блондинката загуби облог от фен покрай Супербоул преди година и трябваше да излезе на среща със свой фен.Канадката и въпросният Джон Гьорки се видяха още няколко пъти в рамките на изминалата година, а поредното издание на Супербоул през уикенда ги събра отново. Организаторите на тазгодишното супершоу в САЩ поканиха Бушар да гледа битката на живо, а тя прие, отправяйки покана към Гьорки да я придружи на трибуните и да вика за любимия му „Ню Инглънд Пейтриътс“ срещу „Филаделфия Йигълс“.\"Познайте кой се върна\", написа Бушар под снимка с младежа, който според мнозина може да е новото й гадже.Припомняме, че първият коментар на хубавицата за Гьорки бе, че е \"нормално момче\", с което е прекарала \"страхотна вечер\" и се закани срещата им да не остане единствена.\n\n\n                    ", "date": "2018.02.04", "title": "Супербоул отново събра Бушар с нейния фен №1"}
{"url": "http://www.monitor.bg/a/view/86500-%D0%9C%D0%B8%D1%80%D0%B5%D0%BB%D0%B0-%D0%BE%D1%82%D0%BA%D1%80%D0%B8-%D1%81%D0%B5%D0%B7%D0%BE%D0%BD%D0%B0-%D1%81-%D0%BF%D0%BE%D0%B1%D0%B5%D0%B4%D0%B0-%D0%B8-%D1%80%D0%B5%D0%BA%D0%BE%D1%80%D0%B4/", "text": "\n                    Олимпийската вицешампионка от Рио 2016 в скока на височина Мирела Демирева откри сезона с победа на турнира в зала в Карлсруе (Гер). Тя спечели надпреварата с личен рекорд за сезона от 195 см. Мирела направи четири последователни успешни опити на 185, 189, 192 и 195 см, след което не сполучи на 200 см. Световната вицешампионка от Лондон 2017 Юлия Левченко (Укр) раздели второто място със сънародничката си Катерина Табашник с по 192 см.Радослава Мавродиева излезе на второ място в европейската ранглита за сезона в зала в тласкането на гюле, след като в първото си състезание записа 17,81 м. Тя спечели осмата си титла на България в обновената зала „Асикс Арена”, след като направи само два успешни опита – 17,19 м и 17,81 м. След 11 поредни титли в зала в гюлето за мъже обаче Георги Иванов сдаде короната след 3 фаула. Златото спечели Михаил Михалев с 16,23 м.В същото време в Букурещ Александра Начева направи на два пъти корекции на собствения си национален рекорд в тройния скок в зала за девойки под 18 г. Тя се приземи първо на 13,21 м, а после и на 13,29 м. Предишният й рекорд от миналата зима бе 13,03 м. Със сегашното си постижения Начева оглави световната ранглиста за девойки под 20 г.\n\n\n                    ", "date": "2018.02.04", "title": "Мирела откри сезона с победа и рекорд"}
{"url": "http://www.monitor.bg/a/view/10257-%D0%9B%D0%B8%D0%BD%D0%B4%D0%B7%D0%B8-%D0%92%D0%BE%D0%BD-%D0%BF%D0%BE%D0%BA%D0%B0%D0%B7%D0%B0-%D0%BA%D0%BB%D0%B0%D1%81%D0%B0-%D0%B2-%D0%93%D0%B0%D1%80%D0%BC%D0%B8%D1%88/", "text": "\n                    Американката Линдзи Вон спечели и второто спускане в Гармиш-Партенкирхен, валидно за Световната купа по ски-алпийски дисциплини.След съботния триумф, Вон бе най-бърза и в неделя с време 1:37,92 минути, като записа 81-а победа в кариерата си. Така тя се приближи само на 5 успеха до рекорда на Ингемар Стенмарк - най-успешният алпиец за всички времена, който има 86 победи.Успехът на американката е неин четвърти за сезона и трети пореден на спускане след първото в Гармиш преди ден и триумфа в Кортина д'Ампецо преди две седмици.Втора с 1:38,03 мин. остана италианката София Годжа, с което тя дублира постижението си от събота, когато също бе първа подгласничка на Вон. Трета е Тина Вайратер от Лихтенщайн с 1:38,04 минута.С двете победи в Гармиш Линдзи Вон подсказа, че се намира в отлична форма точно преди олимпиадата в Пьончан, където ще търси втора олимпийска титла в спускането след златото във Ванкувър 2010.Лидерката за Световната купа Микаела Шифрин (САЩ) пропусна състезанието, но продължава да е начело в класиране с 1513 т.\n\n\n                    ", "date": "2018.02.04", "title": "Линдзи Вон показа класа в Гармиш"}
{"url": "http://www.monitor.bg/a/view/66550-%D0%A0%D0%B5%D0%B0%D0%BB-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%A0%D0%BE%D0%BD%D0%B0%D0%BB%D0%B4%D0%BE-%D0%BF%D0%BE%D0%B1%D0%B5%D1%81%D0%BD%D1%8F/", "text": "Зидан: Бъдещето ми зависи от Шампионската лига\n                    Европейският и световен клубен шампион „Реал“ (М) продължава с безумното си представяне в първенството. Испанският колос направи само 2:2 срещу слабака „Леванте“ и поднесе поредно разочарование на феновете си. Играчите на Зинедин Зидан водеха в резултата до последната минута след попадения на Рамос и Иско, когато Джампаоло Пацини изравни. Така „Реал“ остана на незавидното четвърто място в класирането и е на 18 точки от лидера „Барселона“, като на практика единственият шанс за трофей е Шампионската лига, след като тимът отпадна и от Купата на краля.След мача пък Зидан призна, че бъдещето му зависи именно от Шампионската лига. Спецът също така заяви, че битката за титлата в Испания не е приключила, макар че на практика само чудо може да върне интригата. Френският специалист за пореден път заяви още, че не смята да подава оставка и вярва, че сезонът може да бъде спасен. „Загубихме точки в спечелен мач, няма как да не ме е яд. Трудно ми е да приема случващото се. Единственото, което можем да направим, е да спечелим Шампионската лига. Очевидно е, че от това зависи бъдещето ми“, коментира Зидан.В испанските медии пък се акцентира върху факта, че треньорът си позволи да смени звездата Кристиано Роналдо в 81-вата минута при резултат 2:1 за „Реал“. „Това беше тактическа смяна, защото имах нужда от подсилване на халфовата линия“, обясни Зидан, въпреки че именно след смяната на португалеца падна изравнителното попадение. Самият Роналдо пък се разсърди, но не на треньора, а на телевизионен оператор, който снимаше реакциите му след смяната. Видимо ядосаният носител на „Златната топка“ изкрещя на човека с камерата „Снимай мача, а не мен“, след което му направи жест да мълчи.След мача пък капитанът Серхио Рамос също призна, че има сериозно напрежение в отбора заради слабите резултати. „Не знаем какъв е проблемът. Ако знаехме, щяхме да го решим. Но според мен трябва повече работа и по-малко приказки“, сподели защитникът.\n\n\n                    ", "date": "2018.02.04", "title": "„Реал“ с поредна издънка, Кристиано Роналдо побесня"}
{"url": "http://www.monitor.bg/a/view/47408-%D0%A0%D0%B8%D0%B0%D0%BD%D0%B0-%D0%B4%D0%BE%D0%BD%D0%B5%D1%81%D0%B5-%D0%BA%D1%8A%D1%81%D0%BC%D0%B5%D1%82-%D0%BD%D0%B0-%D0%90%D1%80%D1%81%D0%B5%D0%BD%D0%B0%D0%BB/", "text": "\n                    “Арсенал“ най-накрая зарадва феновете си с убедителна победа – 5:1 срещу „Евертън“ в мач, който бе дебютен за новото попълнение Пиер-Емерик Обамеянг, а Хенрих Михтарян записа първи двубой като титуляр след идването си от „Манчестър Юнайтед“. Обамеянг дори успя да вкара гол, а арменският национал се отчете с 3 асистенции. В герой на вечерта обаче се превърна Арън Рамзи, който вкара хеттрик. Така „Арсенал“ продължава гонитбата за топ 4 с „Ливърпул“ и „Тотнъм“. Дербито между двата тима бе снощи, а преди него „артилеристите“ изоставаха на 3 точки.Интересното е, че Арсен Венгер и компания имаха ВИП гост преди мача, който очевидно им донесе късмет. Това бе звездата Риана, която се разходи из стадиона и дори бе пусната в съблекалнята. Певицата пък не пропусна да се снима с играчите, които на свой ред веднага се похвалиха с фотосите в социалните мрежи. \n\n\n                    ", "date": "2018.02.04", "title": "Риана донесе късмет на „Арсенал“"}
{"url": "http://www.monitor.bg/a/view/59241-%D0%9A%D0%BE%D0%BD%D1%82%D0%B5-%D0%BD%D0%B0-%D0%B5%D0%B4%D0%B8%D0%BD-%D0%BC%D0%B0%D1%87-%D0%BE%D1%82-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE/", "text": "\n                    “Челси” може да се окаже с нов мениджър още тази вечер. Според „Дейли Експрес“ много е вероятно Антонио Конте да бъде уволнен, ако загуби от “Уотфорд”. Като негов евентуален наследник е посочен бившият треньор на “Барселона“ Луис Енрике.Италианският специалист през тази седмица призна, че има намерение да изпълни договора си със „сините“, от който остават 18 месеца. Той коментира темата заради спекулациите, че е фаворит за селекционер на националния отбор на Италия.Вчера пък „Гадзета дело спорт“ обяви, че треньорът на „Наполи“ Маурицио Сари е предизвикал интереса на Роман Абрамович, който е готов да плати откупна сума в размер на 8 милиона евро. Към момента „Челси“ е на 21 точки зад лидера в класирането „Манчестър Сити“. „Сините“ са на четвърто място и рискуват да останат без квота за Шампионската лига, а двубоят срещу „Уотфорд“ тази вечер е ключов.\n\n\n                    ", "date": "2018.02.04", "title": "Конте на един мач от уволнението"}
{"url": "http://www.monitor.bg/a/view/64173-%D0%96%D0%B5%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D1%86%D0%B0%D1%80%D0%B8%D1%86%D0%B0-%D0%BD%D0%B0-%D0%BC%D0%B0%D0%BB%D0%BA%D0%B8%D1%8F-%D1%84%D0%B8%D0%BD%D0%B0%D0%BB/", "text": "Зографски ще се цели в 20-ицата в Пьончан\n                    Александра Жекова завърши пета в сноубордкроса в старта за Световната купа в германския курорт Фелдберг. Тя завърши трета в полуфиналната си серия, което я изпрати в малкия финал. Там Сани бе най-бърза, оставяйки зад себе си канадките Бренеман и Бергерман, както и австралийката Брокхоф.В събота в първия старт във Фелдберг българката отново стигна до малкия финал, но завърши трета или седма в общото класиране. Преди седмица в Банско Жекова отново спечели втория по сила финал.Италианската Микаела Мойоли извоюва втора поредна победа в германския курорт през уикенда. След успеха си в събота, днес тя остави зад себе си французойките Шарлот Банк (втора), Кло Треспьош (трета) и Нели Моен-Локо, която не финишира.Така Александра Жекова прибави 450 т. и с актива си от 2670 т. се изкачи на 8-о място в генералното класиране за Световната купа. Убедителен лидер е Микела Мойоли с 6630 точки.Състезанието във Фелдберг бе последен старт преди олимпийската надпревара в сноубордкроса в Пьончан.Тази вечер пък с полет през Истанбул за Корея се отправя ски-скачачът ни Владимир Зографски. Преди това той и новият му треньор Матиаш Зупан (Слвн) споделиха очакванията си за игрите. Влади започва първи от нашите още на 8 февруари с квалификация на малка шанца.\"Чувствам се подготвен. Надявам се да направя два добри скока и да подобря резултата си от предишната олимпиада\", каза Зографски. В Сочи преди 4 г. той не мина квалификациите на малка шанца и завърши 47-и на голяма.Зографски иска да участва и на трета олимпиада, защото вижда потенциал в себе си.Според наставника му Матиаш Зупан, сребърен медалист в отборния ски скок от Калгари'88, място близо до 20-ото ще бъде добро класиране за Зографски на игрите. „Той е в много добра физическа форма, но ни трябваше време, за да свикнем с комуникацията помежду си. Работим малко повече за стил и техника. Трябваше да подобрим навиците му относно самите скокове\", коментира словенецът.\n\n\n                    ", "date": "2018.02.04", "title": "Жекова стана царица на малкия финал"}
{"url": "http://www.monitor.bg/a/view/48132-%D0%A1%D0%B0%D0%BC%D0%BE-%D0%B4%D0%B2%D0%B0%D0%BC%D0%B0-%D1%81%D0%B8%D0%B3%D1%83%D1%80%D0%BD%D0%B8-%D0%B7%D0%B0-%D0%9B%D0%B5%D0%B2%D1%81%D0%BA%D0%B8-%D0%9B%D1%83%D0%BA%D0%BE%D0%B9%D0%BB/", "text": "\n                    \n                                        Само за двама баскетболисти е сигурно, че ще останат в „Левски Лукойл“, обяви старши треньорът на тима Константин Папазов, като призна, че не е изключено и той да бъде сменен. Причина за изказването стана втората поредна сензационна загуба – този път от „Балкан“ в първенството. \"Зелените\" от Ботевград спечелиха с 86:63 в столичната зала \"Триадица\" и оглавиха класирането.По думите на Папазов място в тима имат само Станимир Маринов и Кийт Клентън. Българинът игра слабо в мача, но от 10 дни е на антибиотици. Американецът пък завърши с 13 точки и 10 борби.„Всеки останал трябва да си извоюва мястото. Нещо когато не се случва, трябва да търсим решения“, обяви Папазов.„Играчи, които имат претенции, не се показват, когато трябва. А когато дойде лято и трябва да се преговаря, претенциите им са големи. Ще се наложи може би да се правят и промени, защото трябва да си постигнем целите\", категоричен бе и президентът на „Левски Лукойл“ Тодор Стойков.Следващият мач на „сините“ отново е с „Балкан“ на 14 февруари, но за Купата на България.\n                    \n                                    ", "date": "2018.02.04", "title": "Само двама сигурни за „Левски Лукойл“"}
{"url": "http://www.monitor.bg/a/view/80015-%D0%9F%D0%B8%D1%80%D0%B8%D0%BD-%D1%82%D0%B5%D1%81%D1%82%D0%B2%D0%B0-%D1%8E%D0%BD%D0%BE%D1%88%D0%B8-%D0%BD%D0%B0-%D0%9B%D0%B0%D1%86%D0%B8%D0%BE-%D0%B8-%D0%A5%D1%8A%D0%B4%D1%8A%D1%80%D1%81%D1%84%D0%B8%D0%B9%D0%BB%D0%B4/", "text": "\n                    \n                                        Двама нападатели пристигнаха на проби в “Пирин”, съобщиха от клуба. Румънският голаджия Стефан Каталин Тира и англичанинът Фло Божаж ще бъдат тествани от треньора Милен Радуканов, опитвайки се да си спечелят договори. Двамата ще вземат участие в контролата срещу унгарския „Мезьоковежд Жори“ днес, а мачът е от 15 часа в Турция.Стефан Тира има 3 мача и 1 гол за младежкия национален отбор на родината си. Той е на 23 години и е висок 185 сантиметра. Румънецът е минал през юношеските формации на „Динамо“ (Букурещ), „Удинезе“ и „Лацио“ в Италия. За последно той се състезава за „Ювентус“ (Букурещ), където записа 16 мача и 2 гола.\nАнгличанинът Фло Божаж пък е юноша на елитния Хъдърсфийлд, като през миналия сезон записа 8 мача в Чемпиъншип.\n                    \n                                    ", "date": "2018.02.04", "title": "“Пирин“ тества юноши на „Лацио“ и „Хъдърсфийлд“"}
{"url": "http://www.monitor.bg/a/view/14738-%D0%91%D0%BE%D0%B6%D0%B8%D0%BD%D0%BE%D0%B2-%D0%B5-%D0%BC%D0%B5%D0%BD%D1%82%D0%B5-%D0%BF%D1%80%D0%BE%D0%BF%D0%BB%D0%B0%D0%BA%D0%B0%D1%85%D0%B0-%D1%84%D0%B5%D0%BD%D0%BE%D0%B2%D0%B5/", "text": "\n                    Валери Божинов счупи собствения си рекорд за най-много отбори в кариерата на български футболист, подписвайки с 14-и клуб досега – хърватския „Риека“. Нападателят парафира контракт до края на сезона, след като преди това изкара едноседмични проби.Привличането на Божинов обаче не бе прието добре от феновете на тима, които се усъмниха в качествата му. Причина за недоволството е моментното състояние на нападателя, както и фактът, че не е играл футбол от 4 месеца. „В началото той бе сочен за един от най-големите таланти на европейския футбол и игра за клубове като „Ювентус“, „Фиорентина“ и „Манчестър Сити“, но след това кариерата му върви стремглаво надолу. За последно бе в швейцарския „Цюрих“, от където сам си тръгна, защото не можел да се аклиматизира към живота там. Българинът е фен на нощния живот, но е загадка дали ще бъде полезен на отбора. Много рискова сделка, според мен той е менте“, пише запалянко в официалния форум на „Риека“. Тимът е все още действащ шампион на Хърватия, но няма да може да защити титлата си, след като в момента е на четвърто място и изостава на 15 точки от лидера „Динамо“ (Загреб).\n\n\n                    ", "date": "2018.02.04", "title": "Божинов е менте, проплакаха фенове"}
{"url": "http://www.monitor.bg/a/view/28464-%D0%A4%D0%B5%D1%80%D0%BD%D0%B0%D0%BD%D0%B4%D0%BE-%D0%9A%D0%B0%D1%80%D0%B0%D0%BD%D0%B3%D0%B0-%D0%BF%D0%B5%D0%B5-%D1%81-%D0%B4%D0%B5%D1%86%D0%B0-%D0%B7%D0%B0-%D0%A7%D0%A0%D0%94/", "text": "\n                    Само 12 часа след като се завърна в София след изтощителния лагер в Испания, бразилският нападател Фернандо Каранга отдели време и зарадва най-малките \"армейци\" от школата на ЦСКА-София по случай рождения ден на малкия Кристиан. Рожденикът празнуваше заедно със съотборниците си от набор 2009/10 с треньор Емил Димитров, когато Каранга се появи и предизвика радост и изумление във всички деца. Малчуганите обсипаха голмайстора с внимание, поискаха автограф и снимка с него, а той не отказа на никого и направи щастливи всички момчета.\n\nМалките \"армейци\" пяха песни на ЦСКА-София, а кулминацията беше изпълнението на \"Още от дете\", в което се включи и Каранга.\n\nНападателят и колегите му са в почивка до вторник, а последната контрола преди подновяването на сезона е в събота срещу „Царско село“ на стадион „Българска армия“. В първия пролетен кръг пък играчите на Стамен Белчев, които са само на точка след лидера „Лудогорец“, гостуват на „Верея“.\n\n \n                    ", "date": "2018.02.04", "title": "Фернандо Каранга пее с деца за ЧРД"}
{"url": "http://www.monitor.bg/a/view/33315-%D0%9A%D0%B8%D1%80%D0%BE%D0%B2-%D0%BF%D1%83%D1%81%D0%BD%D0%B0-%D0%91%D0%BE%D1%82%D0%B5%D0%B2-%D0%9F%D0%B4-%D0%B2-%D0%BF%D0%BE%D1%87%D0%B8%D0%B2%D0%BA%D0%B0-%D1%81%D0%BB%D0%B5%D0%B4-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE/", "text": "\n                    “Ботев” (Пловдив) приключи подготвителния си лагер в турския курортен град Алания и се прибра в България. Носителите на Купата и Суперкупата на България се подготвяха в южната ни съседка през последните две седмици. Край бреговете на Средиземно море възпитаниците на Николай Киров-Белия изиграха основния си пакет от зимни проверки, съчетани със солиден обем от работа за физическа подготовка. Петте контролни срещи в Турция “Ботев” започна с голово реми 2:2 срещу сръбския “Раднички” (Ниш). Последва победа с 1:0 срещу украинския “Олександрия” и загуба от грузинския “Сабуртало” с 0:2. Основният състав на “жълто-черните” получи почивка в приятелския мач срещу “Монтана”, в който “Ботев” записа ново поражение, този път с 0:1. Последната контрола бе срещу арменския “Пюник”, като двата отбора не си отбелязаха гол. До началото на първенството “канарчетата” имат още една проверка – в събота срещу лидера във Втора лига “Ботев” (Враца). След завръщането си от Турция футболистите бяха пуснати в двудневна почивка. “Жълто-черните” подновяват тренировки във вторник от 14:30 часа на клубната база в Коматево.\n\n\n                    ", "date": "2018.02.04", "title": "Киров пусна „Ботев“ (Пд) в почивка след завръщането"}
{"url": "http://www.monitor.bg/a/view/84240-%D0%9F%D0%B5%D1%82%D0%BA%D0%BE-%D0%92%D0%B5%D0%BD%D0%B5%D0%BB%D0%B8%D0%BD%D0%BE%D0%B2-%D1%81%D1%80%D0%B5%D1%89%D0%B0-%D0%B6%D0%B5%D0%BD%D0%B0-%D1%81%D0%B8-%D0%B2-%D1%81%D1%8A%D0%BD/", "text": "\n                    Актьорът Петко Венелинов, който зрителите познават като разглезения плейбой Станислав от „Скъпи наследници“ на bTV, ще става баща. Бебето трябва да се появи на бял свят след два месеца, но той предпочита да запази пола му в тайна за сега. Историята на запознанството с приятелката му обаче би се превърнала в добър сюжет за филм – преди да се срещнат, тя го сънува.  В последствие случайно го вижда в представление и решава да се свърже с него, като му изпрати съобщение в интернет. „Започнахме да се виждаме и се оказа, че между нас има нещо специално. Тя също е актриса, което й помага по-лесно да приеме моята роля в „Скъпи наследници“, където до 15-ти епизод вече съм се целувал с поне 5-6 момичета“, коментира с усмивка Петко.\n\nТой издава, че в реалния живот е крайна противоположност на пристрастения към интригите и лукса Станислав, който освен всичко е и постоянно разгонен. „Не съм женкар или мачо, а съм моногамен. Освен това  много обичам природата. Имам къща близо до Монтана и ходя там при всяка възможност с моята приятелка. Няма друго място, където да мога да си почина, както сред природата“, разказа актьорът, който е любител на екстремните спортове.\n\n Петко е запален по маунтин байк, падъл борд, а отскоро и по сноуборд, но признава, че много внимава, за да избегне травми, които биха попречили на актьорската му кариера. Екстремни ситуации не са липсвали и по време на продължилите година и половина снимки на „Скъпи наследници“. След като му се налага да се снима тънко облечен при температура от минус 21 градуса, се разболява. „Бях по пуловерче и леко наметнат с палто. Замръзваше ми устата и не можех да говоря. Разболях се три пъти един след друг, наложи се да взимам и антибиотици“, спомня си актьорът, за когото това е първа роля на малкия екран.\n\n \n                    ", "date": "2018.02.04", "title": "Петко Венелинов среща жена си в сън "}
{"url": "http://www.monitor.bg/a/view/32854-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-4-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    Един от най-рисковите дни за месеца. Символ е паякът чакащ в мрежата. Приемайте го както искате, но в днешния ден лесно може да бъдете зарибени и уловни в мрежата на собствената си амбиция. Съветът е да не отваряте компютъра, да стоите далече от мрежите, да се заемете с приятни семейни и лични дела, с хобито си, с тренировките във фитнеса или на открито и с това, което отдавна ви молят децата. Най-неблагоприятният ден за сключване на брак. Ролите са само две, тази на паяка и на мухата. Ограничете контактите.Работа-4Пари-4Любов-4Късмет-4Здраве-4 Днес на едно място печелите, а на друго печелят чрез вас, чрез личната ви активност и обаяние. Нищо да не се обещава и започва. Не правете предложение и не приемайте такова. Стойте далече от разговорите в мрежата. Тези, които знаят слабите ни места ще се възползват. Няма равностойност, всеки се стреми да излъже другия. В такъв момент е добре да работиш самостоятелно, да си останеш у дома и да не реагираш на привличания и обещания. Изкушенията са на всяка крачка, но и вие ще изкушите поредния балък.Работа-5Пари-4Любов-4Късмет-4Здраве-4 Днес влизате в ролята на този, който пуска мухата в мрежата, който задейства чуждата амбиция и се възползва от нечие доверие. Проблемът е, че винаги ще се намери някой, който да надхитри хитреца. В този ден се води тежка битка за тиритории и позиции на влияние. Не се препоръчва обвързване, както и поемане на чужди задължения. Лесно ще направите полезни за околните личните си амбиции. Но с времето другият ще се усети и ще опита да се изплъзне от наложените забрани и отговорности. В момента нищо не се дава даром.Работа-5Пари-6Любов-5Късмет-4Здраве-4 Родените в първата декада може да влезат с двата крака в капана. Не подписвайте нови договори, не теглете кредит, не се обвързвайте дори и с доказани във времето партньори. Сключените бракове ще се неравностойни. Единият ще бъде в услуга на другия. Лесно се попада и в мрежите на порока. Точно днес не опитвайте нищо, от което после трудно ще се отървете и откажете. Тече програма за зарибяване и поставяне в зависимост от чужди интереси. Останете си у дома, работете на свой терен и със свои средства.Работа-4Пари-4Любов-4Късмет-4Здраве-4 Ден на изкушения и примамливи съобщения. Не реагирайтге първосигнално. Тези, които добре познават навиците и желанията ви може да опитат да ви изнудят. Лесно се влиза в схеми. Сами сте на път да уловите някой наивник в мрежите си, да го накарате да ви съдейства и работи за личната ви кауза и интереси. Пазете се от хора в нетрезво състояние и не си позволявайте да ви обхване опиянение. Днес случайно или не попадаме на грешния човек и правим крачки, които после няма да си простим. Постойте край огън, пречистете се.Работа-5Пари-4Любов-4Късмет-4Здраве-5 Рисков ден за малкия човек, който иска да изпъкне, да привлече вниманието, да се докаже и покаже. Заложени са мрежи за наивници на всякаква възраст. Един ще позволи да го изнудват в чувствата, друг ще се изхвърли в професионален план и ще попадне на мошеници. Не влагайте свои и чужди пари в съмнителни проекти и покупки. Не предлагайте брак и не се женете. Днес може да направите ход, за който ще съжалявате не само вие. Бъдете резервирани към новите идеи, които ви предлагат. Ползата ще е за човек в сянка.Работа-5Пари-4Любов-4Късмет-4Здраве-5 Ден на лъжи и завоалирани действия. Родените в първата декада може да стъпят накриво, да подценят ситуацията и да се обвържат с неподходящите хора в неподходящия момент. Не взимайте точно днес важни решени, особено ако те ще засегнат негативно близките и децата. Подхвърлените уж случайно идеи може да целят личната ви елиминация не само на работното място, но и в личен план. Един от най-рисковите ви дни за месеца. Останете където сте, не правете важни стъпки и изявления. Не влизайте в казиното.Работа-4Пари-4Любов-4Късмет-4Здраве-4 Денят е неблагоприятен за подписване на съвместни договори, за започване на нова инициатива и връзка. Ако сключите днес брак бъдете сигурни, че връзката ще е неравностойна и енергията ще тече от единия към другия. Това може и да сте вие, но едва ли ще бъдете щастливи в такава ситуация. Денят е свързан с нравствената чистота и съвеста. Не правете това, което вътрешното ви аз не одобрява. Полезно е да се поседи край огън. Запалете лампите, нека е светло. Излезте и от сенчестия бизнес.Работа-5Пари-4Любов-4Късмет-4Здраве-4 Чудесен ден за работа на свой терен, за самообучение и тренировки. Колкото по-малко контакти имате, толкова по-добре. Не реагирайте на привидно примамливи покани. Зад предложенията се крие уловка, желание за манипулация и изнудване. На работното място ограничете контактите и изповедите. Не споделяйте нищо, собено ако касае и колега. Всяка информация ще бъде използвана в нечий ощърб. Отложете важните делови разговори и преговори за следващите два дни, в които късметът ще ви следва.Работа-5Пари-5Любов-4Късмет-4Здраве-5 Ден на конфликти и лъжи. Родители и деца не се разбират и то в момент, когато имат истинска нужда един от друг. Тежък и опасен ден. Останете си у дома, ако има такава възможност. Изкушения и пороци ви дебнат още от вратата и от асансьора. Всичко, което ви кажат или разберете днес трябва да приемате с резерви. В момента всеки строи своя пясъчен замък, който скоро ще се разруши. Ще си останем насаме със сълзите и разочарованията. Не се предоверявайте, не си определяйте първа среща и не се обвързвайте. Утре е много по-добър ден.Работа-4Пари-5Любов-4Късмет-4Здраве-4 Ще имате чудесен ден, ако може да си позволите да не зависите от никого, ако ограничите контактите и прекарате чудесни моменти с най-близките и любими хора. Не допускайте чуждо тяло в личната си вселена, ако не искате да си докарате неприятности и да си развалите почивката. Стойте далече от алкохола и стимулантите и от хора, които са злоупотребили с тях. В състояние на опиянение и в чувствата може да направите грешен ход и избор. Неблагоприятен ден за обвързване, за преговори, сватби и годежи.Работа-5Пари-5Любов-5Късмет-4Здраве-4 Един от дните, в които колкото по-малко контакти имаме, толкова по-добре. Проблемът е, че не можете да си го позволите. Ангажирали сте се с обещания, пътувания и задължения, а те влекат след себе си неприятно обвързване, от което после ще ви се иска да избягате, но трудно ще ви се получи. В този ден няма равностойност нито в думите, нито в делата. Много неща се правят скришом, без задръжки и с цел зарибяване на другия. Лесно се попада в мрежите на порока и на страстта преоблечена като любов.Работа-5Пари-4Любов-4Късмет-4Здраве-4 Личната ви година е осмица. Ще постигнете много, ще получите повишение или преназначение и ще влезете в нова творческа и бизнес среда. Изискването е да спазвате закона и да не си позволявате действия в сивата икономика. Юпитер ще ви гледа в пречупваща позиция, а той е стожера на законноста.Родените днес ще имат светски и публичен успех, ще бъдат харесвани и ще доминират в средата си. Много неща ще им се отдават с лекота, но и леко ще нагазват в тресавището на неравностойните връзки. Пазете ги от пороците, но не ги правете саксийно цвете.Заченатите днес ще имат магическо обаяние, което могат да използват както за добро, така и за зло. Не рискувайте точно днес да правите бебето.\n\n\n                    ", "date": "2018.02.04", "title": "Хороскоп за 4 февруари, неделя"}
{"url": "http://www.monitor.bg/a/view/14352-%D0%92%D0%BB%D0%B0%D0%B4%D0%BE-%D0%9F%D0%B5%D0%BD%D0%B5%D0%B2-%D0%BA%D0%B0%D1%87%D0%B8-%D0%9C%D0%B0%D1%87%D1%83-%D0%9F%D0%B8%D0%BA%D1%87%D1%83-%D0%B2%D1%82%D0%B0%D0%BB%D0%B5%D0%BD-%D1%81-20-%D0%BA%D0%B3/", "text": "Актьорът живя на плаващ остров в Перу с дъщеря си Яна\n                    Един от най-обичаните български актьори  и професионален пътешественик - Владо Пенев, сбъдна тийнейджърската си мечта да стигне до Перу. От страната на инките той се върна едва преди десетина дни свеж, втален с 20 кг и подмладен поне десетилетие и заради липсата на колосалната брада, с която зрителите го видяха за последно като водещ на новогодишния концерт на БНТ на \"Батенберг\". \"За пръв път пътувах с дъщеря си Яна. Слава Богу, тя се съгласи да дойде с мен. Не й допадна много перуанската кухня, докато на мен ми хареса всичко, включително най-традиционната им манджа, севиче се казва - това са сурови морски дарове с лайм и подправки разни хрупкащи.\", сподели за bTV Пенев. \n\nС Яна живяли в сламена колибка на плаващ остров в Титикака с елементарни удобства, а в деня, в който качили Мачу Пикчу, било дъждовно и мъгливо. \"Знам, че отидох в дъждовния период, но осем дни нямаше и капка, хванах едно прекрасно слънчево време. И точно когато качихме Мачу Пикчу беше мъгливо, беше още по-хубава и магична цялата гледка.\", обясни актьорът. За спомен от пътешествието той си взел ръчно изработен шал в цветовете на жълтото куче, под  чиито знак по китайския календар минава 2018-та. \n\nС трансформацията на тялото си Пенев се заема още през ноември. Той започва да се храни според \"Зоната\" - режимът, по който се втали до неузнаваемост и Руслан Мъйнов. \"Не съм гладувал, напротив, аз добавях някакви неща към храната, която обичам, не съм отнемал. Например, към кафето, което обичам да пия с мляко и мед, добавях бразилски орех, за да балансирам с мазнините. И пиех много вода, никога по време на хранене, винаги 20 минути преди или един час след.\", обяснява Пенев. Добрата си форма той продължава да поддържа и с любимият си спорт - ходенето. На ден в градска среда и в търчане по задачи навърта поне по 20 км.  \n                    ", "date": "2018.02.04", "title": "Владо Пенев качи Мачу Пикчу втален с 20 кг"}
{"url": "http://www.monitor.bg/a/view/5708-%D0%97%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8-%D0%BD%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B8%D1%8F-%D1%84%D1%80%D0%BE%D0%BD%D1%82/", "text": "Джъстин Трюдо показа съпричастност към страдащите от синдрома на Даун, звезди прибавиха бели рози към тоалета си в борба срещу сексуалния тормоз\n                    И най-малкият жест на съпричастност може да предизвика лавина от позитивни последствия. Звездите по света и у нас неведнъж са доказвали своето отношение към различни каузи, а благотворителната им дейност се превръща в основен фактор за присъствието им в медийното пространство. Редица популярни личности основаха дори собствени организации, с които да се борят срещу несправедливостите, а доброто им сърце не остава незабелязано от техните последователи. Не е нужно обаче и да влагаш милиони, за да изразиш подкрепата си към дадена кауза.Последният пример за това е канадският премиер Джъстин Трюдо.Цветните му чорапи се превърнаха в истинска сензация по време на Световния икономически форум в Давос. За пропусналите „модния бунт“ на държавника припомняме, че той се появи на среща с носителката на Нобелова награда за мир Малала Юсафзаи, обут в чорапи на патенца. Мнозина приеха решението му като пристъп на ексцентричност. Оказва се обаче Трюдо неведнъж се застъпва за благотворителна кауза именно чрез тази част на облеклото си.Така преди година той се обу в чорапи, изрисувани с цветовете на дъгата, като така подаде ръка на LGBT общността. Прословутите патета пък са в знак на съпричастността му към страдащите от синдрома на Даун. Предисторията на чорапите се крие в 21-годишния Джон, диагностициран със заболяването. Вместо да се поддава на депресията обаче младежът решава да основе бранда Crazy Socks, приходите от който отиват именно в подкрепа на засегнатите от синдрома. Сред височайшите личности, които разполагат с подобни чорапи освен канадския премиер са още Джордж Х. У. Буш и Бил Клинтън.Популярните личности демонстрират съпричастност в избора на тоалет и за някои от най-значимите събития в Холивуд. Бели рози на ревера или в ръка белязаха визията на знаменитостите по червения килим преди дни на церемонията по връчването на „Грами“ в подкрепа на жените, станали жертва на сексуален тормоз. Сред тях се отличи поп чудовището Лейди Гага, която заложи на дантелен гащеризон в готически стил на „Армани“, а бодливото цвете красеше рамото й под формата на брошка. Някои от звездите на юбилейната церемония пък се спряха изцяло на бели тоалети, отново в подкрепа на каузата.Сред дефилиращите в бяло бяха Лана дел Рей, която сложи бяла роза на ръката си вместо гривна, Кеша, Карди Би и Хейли Стайнфелд. Много от звездите продължиха тенденцията, която стартира на церемонията по връчване на „Златен глобус“, да се появят с черни тоалети, отново в подкрепа на инициативите за сексуално посегателство #MeToo и #TimesUp. Сред знаменитостите в тъмната гама най-добро впечатление направи поп старлетката Майли Сайръс, която избра черен прилепнал гащеризон, дело на дизайнера Жан Пол-Готие.Поддръжниците на каузата набират средства чрез краудфъндинг платформата GoFundMe, като първоначално обявената цел бе 15 милиона долара. До днес кампанията е събрала над $19 милиона. За момента Time's Up ще функционира децентрализирано, обясняват още членовете й, които ще се борят за каузите си, разделени на групи.Да подаде ръка на хора, страдащи от пристрастия или хранителни разстройства се зае и бившата старлетка на „Дисни“ - Деми Ловато. Тя ще даде възможност на феновете си, закупили билет за турнето й в подкрепа на последния й албум Tell Me You Love Me да се включат в групова терапия. Сесиите ще започват обикновено до час преди старта на шоуто, като специалисти ще помагат на присъстващите да се преборят с вътрешните си демони във всички 20 града от американския лъч на музикалната обиколка на Ловато. Самата Ловато неведнъж е говорила за собствения си сблъсък с подобни заболявания. Припомняме, че през 2010 г. изпълнителката на Let It Go влезе в рехабилитационна клиника заради психични и емоционални проблеми, сред които биполярно разстройство. Това беляза края на актьорската й кариера и младият талант се фокусира изцяло върху страстта си към музиката. „Знам, че когато ме определят като биполярна - това е истина, защото съм такава, но не ми харесва, когато го използват като определение. Това е нещо, което притежавам. Но не е това, което съм“, изповяда се наскоро 24-годишната певица.Някои звезди демонстрират загриженост въпреки крехката си възраст. 15-годишният актьор Гатен Матарацо, който изгря с ролята си на смелия Дъстин Хендерсън в хитовия сериал на Netflix „Странни неща“, е роден с диагнозата клейдокраниална дисостоза. Заболяването се характеризира със състарен вид, забавено костно съзряване, забавено развитие на зъбите, костна дегенерация на крайниците, къси пръсти, далекогледство и сензорна загуба на слуха. Причината Матарацо да участва в сериали, постановки на Бродуей и да се снима в музикални клипове е, че иска да даде пример на другите с това заболяване, че въпреки него могат да сбъднат мечтите си. Той подпомага организацията CСD Smiles, коятосъбира финансови средства за операциина пациенти в неговото състояние. Гатен стартира и собствена линия тениски, печалбата от които се внася във фонда на кампанията.В подкрепа на децата болни от рак пък се обяви Хелън Мирън 72-годишната актриса позира гола във фосотетия за Cancer Research UK – британска компания, която събира пари за лечение и операции на малчугани, които страдат от коварната болест. Според статистиките във Великобритания всяка година около 4200 деца и млади хора до 24-годишна възраст са диагностицирани с рак или средно по 12 болни на ден. Част от инициативата окуражава хората да даряват дрехите си за продан, а спечелените средства да отидат във фонда. Сред другите знаменитости, снимали се за каузата, са моделът и актриса Кели Брук, тв водещата Кристин Лампард и вокалистката на групата Girls Aloud Надин Койл. От 2004-а насам кампанията „Дари дрехи за добро“ към Cancer Research UK е събрала над 32 милиона паунда и помога на 1600 деца всяка година.В България също можем да се гордеем от готовността на звездите да протегнат ръка на хората в нужда.Наскоро любимата на малки и големи Крисия Тодорова, която класира страната ни на второ място на детската „Евровизия“ през 2014 г., се раздели с дългата си коса в името на благотворителна кауза. За доброто си дело загатна самата певица в социалните мрежи, като публикува фотос, на който държи отрязаната си коса, събрана в опашка. „Не се безпокойте, хора, правя го за добро“, написа малката надежда на родната музикална сцена под въпросния кадър. Това не е първият път, в който Крисия протяга ръка на хора в нужда. Съвсем наскоро тя дари и част от роклите в гардероба си за онлайн търга в помощ на 16-годишния Иво Христов, страдащ от „Неврофиброматоза-тип 2“. Чрез събраните средства авторът на пет сборника с разкази, последният от които е „Изпусната любов“, ще замине за изследвания в Германия. Крайната цел на кампанията е изпращането на популярния като БГ Стивън Кинг писател на лечение в Америка.Миналата есен дъщерята на попфолк певицата Мария Марая също сераздели с дългите си косиАктът бе провокиран от чиста добрина. Звездната наследница дари кичурите си на онкоболна жена. Изпълнителката на „Болна тема си за мен“ загатна за голямото сърце на щерка си с кадри във Фейсбук.Лъчезар Евтимов и Йонислав Йотов-Тото, по-популярни като група „Скандау“, също се разписват на благотворителния фронт. Рапърите ще отделят ежемесечно част от печалбата си от продажбата на мърчандайз продукти в името на добра кауза. „Решихме приходите от чашите на „СкандаУ“ да бъдат дарение. Толко е просто! Ще очакваме вашите предложения на ArmyMission@gmail.com, всеки месец от 16 до 20. Може да бъде за нуждаещи се хора, за сиропиталища, за манастири и църкви. Просто изпращайте предложения. Имаме Армия, а вече и \"Мисия\"“, обявиха рапърите в социалните мрежи.Чашите с надписи Yes Baby и „Има ли платена любов у тая могила“, превърнали се в запазена марка за Лъчо и победителя от „ВИП Брадър“, могат да бъдат намерени на официалния сайт на групата на цени от 10 лв.\n\n\n                    ", "date": "2018.02.04", "title": "Знаменитости на благотворителния фронт"}
{"url": "http://www.monitor.bg/a/view/75079-%D0%9A%D0%B8%D0%BD%D0%BE%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "Гилермо дел Торо взаимства от постановка, писателка твърди, че „Замръзналото кралство“ е по биографията й\n                    Филмът „Формата на водата“ триумфира с цели 13 номинации за „Оскар“. Само ден след като режисьорът Гилермо дел Торо и творческият екип, който стои зад продукцията, поляха успеха си, семейството на писателя Пол Зиндел ги обвини в плагиатство. Това, за съжаление, е сценарий твърде често срещан в киното и музикалната индустрия. На фона на главоломните суми, които се изливат за реализирането на филмов проект, не е изненада, че често се прибягва до споразумение в съда и в крайна сметка не знаем дали любимият ни филм не е копие на нечий ощетен труд. Ето едни от най-популярните киношедьоври, бранили честта си за авторски права в съдебната зала: „ Авторските права на тоталния фаворит за тазгодишните награди „Оскар“ с 13 номинации „Формата на водата“ са под въпрос, пише в. „Гардиън“. Семейството на американския писател и сценарист Пол Зиндел настоява, че идеята е взета от негова пиеса. „Ние сме удивени как такава голяма филмова къща е могла да създаде продукция, сюжетът на която е толкова явно взаимстван от постановката на моя покоен баща Пол Зиндел от 1969 година - „Позволи ми да чуя шепота ти\". От Fox не само че не си признават за плагиатството, но дори и не се обърнаха към нас за авторските права!“, заяви синът му Дейвид. Творческият екип зад лентата, която ще се бори за статуетка за „Най-добър филм“, представя идеята като авторска и работата на Зиндел не се споменава никъде като принос или вдъхновение. „Гилермо дел Торо никога не е чел и не се е запознавал с произведенията на г-н Зиндел под каквато и да било форма. Г-н Дел Торо има зад гърба си 25-годишна кариера с 10 художествени филма, като през цялото време е бил крайно открит. Ако семейство Зиндел има въпроси относно оригиналността на творбата, ние бихме приветствали разговорите с него!“, отвърнаха в своя защита от Fox Searchlight Pictures. В сюжетната линия на произведенията действително има големи прилики. И в двете главната героиня е хигиенистка в секретна военна лаборатория, която се влюбва в живеещо във водата същество. При Зиндел обаче то е делфин, а във „Формата на водата“ - хуманоидна амфибия. Над съществото се провеждат научни експерименти и жената се опитва да го спаси, като го пренася в кош за пране. „Най-хитовата анимация на всички времена „Замръзналото кралство“ се разписва с цели три дела за неуредени авторски права – за сценарий, саундтрак и образ на герой. През 2014 година лентата за приключенията на сестрите Елза и Ана отива на съд за първи път. Писателката Изабела Таникуми твърди, че „Дисни“ са копирали историята от нейната автобиография „Копнежи на сърцето“ и иска сумата от 250 милиона долара като обезщетение. Филмовият гигант излезе със заявлението, че сюжетът е вдъхновен от приказката „Снежната кралица“ на Ханс Кристиан Андерсен. Таникуми посочва 18 прилики в историята, героите и развръзката, като дори има съвпадение на имена между двете произведения. Кориците на книгата и филма също са почти идентични.Художничката Кели Уилсън пък заяви претенции за създаването на един от главните персонажи в „Замръзналото кралство“ - снежният човек Олаф, който обича топли прегръдки. Исковата й молба сочи, че най-добрият приятел на Елза е всъщност Джо от късометражната й анимация „Снежният човек“, който се бори със зайци, за да спаси носа си – идея, заложена в трейлър на филма на „Дисни“. Страните в делото обаче постигат споразумение.Наскоро и поп звездата Деми Ловато бе обвинена в плагиатство за песента Let it Go. Чилийският певец Джейми Сиеро твърди, че хитът от „Замръзналото кралство“ е взаимстван от неговия сингъл Volar, който излиза през 2008 година. Мъжът има претенции да получи солидна сума както от изпълнителката на Sorry Not Sorry, така и от колежката й Индина Мензел и от компанията „Дисни“. Сиеро заяви, че песните са почти идентични по структура, нотни комбинации, мелодия, текст и тематика. Още не е ясно дали композиторът на Let it Go Робърт Лопес е включен към делото, но чилиецът е обявил претенции срещу още няколко човека от екипа, съобщават от TMZ. „Комедията „Последният ергенски запой“ предизвиква истински фурор с появата си на големия екран и съвсем естествено се сдоби с продължение. Втората част обаче е на крачка да не стигне до зрителите през 2011 година, след заведено дело за плагиатство. Татуистът Виктор Уитмил съди продукцията заради легендарната татуировка на лицето на Майк Тайсън. В „Поредният ергенски запой“ героят на Ед Хелм - Стю се събужда след бурна и безпаметна нощ в Банкок с идентична на боксьорската рисунка. Уитмил създава татуировката специфично и единствено за Тайсън, поради което има претенции за авторски права и твърди, че компанията Warner Bros. няма право да я показва в лентата. За да не се налага да премахват с помощта на компютърна програма татуировката на Стю и да забавят премиерата на филма, от компанията се споразумяват за голяма сума като обезщетение за Уитмил. „През 2011 година жена, чието име по паспорт е Принцеса Саманта Кенеди, съди режисьора Джеймс Камерън за плагиатство в римейка на „Титаник“ от 1997-а. Тя твърди, че в лентата, в която с участие се разписват Леонардо ди Каприо и Кейт Уинслет, се срещат прилики с непубликуваната биография на баща й за трагедията, включително и прочутата сцена с голия портрет на главната героиня Роуз. Кенеди заяви, че е написала 480 страници с приликите между двете произведения и че бави обвинението с близо 15 години, защото не е ходила на кино през това време. Тя претендира за милиони долари и за придобиване на бъдещи приходи от компанията Paramount Pictures за продукцията. Принцеса Саманта дори подава молба всички копия от филма да бъдат унищожени. Съдът нарежда, че исканията й са неоснователни, а по-късно тя подава иск и срещу „Форест Гъмп“ с подобни обвинения. „През 2013 година графичният дизайнер Уилям Роджър Дийн заведе дело срещу режисьора Джеймс Камерън и компанията Twentieth Century Fox. Причината – авторските права за образа на планетата, която култовите сини същества обитават в най-доходоносната лента на всички времена „Аватар“. Дийн твърди, че луната Пандора от филма изглежда почти идентична с рисунките, които той прави за книгите „Магнетична буря“, „Пейзажи“ и „Мечтата на дракона“. В исковата молба са изредени много примери за плагиатство, включително за облика на летящите острови, каменните арки и визията на героите. Сред исканията на графичния дизайнер е да получи 50 милиона долара обезщетение и да бъде включен като автор в „Аватар“ и във всички евентуални продължения. „Една от любимите анимации на малки и големи „Търсенето на Немо“, която проследява борбата на един самотен баща за спасяване на сина му, се сблъсква с обвинение за плагиатство малко след премиерата си. Френският писател на детски книги Франк ле Калвез заведе дело срещу „Дисни“ и „Пиксар“ с твърдението, че анимацията от 2003-а следва плътно сюжета на романа му от 1995 г. Pierrot Le Poisson Clown. Ле Калвез обаче губи делото, след като става ясно, че книгата му е написана след създаването на сценария на филма и всъщност той е откраднал идеята за приключенията на малкия Немо и баща му Марвин. Писателят е обвинен в измама и в крайна сметка той изплаща обезщетение на „Дисни“. \n\n\n                    ", "date": "2018.02.04", "title": "Киношедьоври на съд за плагиатство "}
{"url": "http://www.monitor.bg/a/view/24795-%D0%9F%D0%BE%D1%87%D0%B8%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%8F%D1%82-%D0%B7%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%87%D0%B0%D0%BD%D0%B8-%D0%B0%D1%80%D1%82%D0%B8%D1%81%D1%82-%D0%9D%D0%B8%D0%BA%D0%BE%D0%BB%D0%B0%D0%B9-%D0%9A%D0%B8%D0%BC%D1%87%D0%B5%D0%B2/", "text": "\n                    Въпреки крехката надежда, от „Пиригов“ долетя скръбната вест, че е починал любимият от десетилетия на блгоевградчани артист Николай Кимчев. Актьор, певец с няколко издадени албума с народна българска музика от Македония Кольо Кимчев беше на два пъти и директор на благоевградския драматичен театър „Никола Вапцаров“.\n\nНа 5 септември той припада в дома си, получава кръвоизлив в мозъка и близо един месец лекарите в София се бориха за живота му. На 14 декември миналата година актьорът навърши 65 години. Изиграл десетки роли Николай Кимчев бе сред емблемите на културния живот в областния център на Пиринско. Отскоро пенсионер, той продължаваше да играе в киното и в спектаклите на благоевградския театър.\n\nНиколай Кимчев е роден в квартал Ораново на град Симитли, където утре, 5 февруари в 15 часа ще бъде погребан до родителите си. Преди това от 10 часа ковчега с тленните му останки ще бъде изложен на поклонение във фоайето на Драматичен театър „Никола Вапцаров“ – Благоевград. Кметът на Симитли Апостол Апостолов обяви утрешния ден за траур в общината.\n\n \n\n\n                    ", "date": "2018.02.04", "title": "Почина любимият за благоевградчани артист Николай Кимчев"}
{"url": "http://www.monitor.bg/a/view/46837-%D0%A1%D0%B8%D0%BC%D0%BE%D0%BD%D0%B0-%D0%97%D0%B0%D0%B3%D0%BE%D1%80%D0%BE%D0%B2%D0%B0-%D0%B3%D0%BE%D1%82%D0%B2%D0%B8-%D0%B0%D0%BB%D0%B1%D1%83%D0%BC/", "text": "\n                    Дъщерята на попфолк примата Глория – Симона Загорова има амбиции да се разпише с първи самостоятелен албум до края на годината. Чаровната брюнетка вече има в актива си няколко сингъла, сред които „Моето момче“ и „Достъп забранен“ и в близките месеци възнамерява да ги умножи. „Целта ми е тази година е да направя моя първи самостоятелен албум. Надявам се да се получи. В момента уча поп и джаз пеене, а след това мисля да запиша магистратура\", разказа пред Нова тв тя. Най-голяма опора за Симона е известната й майка, която обаче влиза в ролята и на най-строг неин съдник. „Майка ми винаги ми е казвала, че човек трябва да се бори за това, което иска, не може да получава всичко наготово. Тя е много критична и много трудно казва \"Браво\", сподели още 21-годишната красавица.След като положи основите на кариерата си в „Гласът на България“, тя срещна и близък приятел – победителят в музикалната надпревара Радко Петков. Младите изпълнители вече са правили кавъри рамо до рамо, но в момента търсят подходящи мелодия и текст за собствено съвместно парче. \n\n\n                    ", "date": "2018.02.04", "title": "Симона Загорова готви албум"}
{"url": "http://www.monitor.bg/a/view/66494-%D0%9C%D0%B0%D0%BA%D0%9C%D0%B0%D1%84%D0%B8%D1%8F-%D0%BD%D0%B0-%D0%BA%D0%BB%D0%B8%D0%BA-%D1%80%D0%B0%D0%B7%D1%81%D1%82%D0%BE%D1%8F%D0%BD%D0%B8%D0%B5/", "text": "Джеймс Нортън се учи как да целува като руснак в поредицата по бестселъра на Миша Глени \n                    Параноята от подслушвателни устройства под жартиерите на любовниците и ченгетата, ровещи из двора ти за изтръгнати на нокти на изчезнали безследно „сътрудници“ на клана – това е тръпка, позната ни до всеки невротичен детайл от култовия „Семейство Сопрано“. Преди „Игра на тронове“ мафиотската сага на Терънс Уинтър бе рейтинговия рекордьор на HBO и в продължение на шест години пишеше телевизионна история с непредвидимите като инфаркт обрати, колоритните социопати между стриптийз пилоните на „Бада Бинг“ и шокиращите детайли от ежедневието на един италиански гангстер от Ню Джърси. От „Кръстникът“ насам в света на киното е прието името на героя, който пука ребра и съдби за доброто на „бизнеса“, да завършва с гласна. Нова поредица на BBC 1 ни даде причина да забравим за парче пица време стереотипа за наследниците на дон Корлеоне в уличните войни на екран. McMafia („МакМафия“) взима на фокус друга нация с чудовищен потенциал за далавери в диапазон от кибер шантаж и трафик на жени до амбулантна търговия с чанти и казина в цяла Европа. Запознайте се с руснаците. И по-точно със семейство Годман, които намират пристан в Лондон след злополучния си сблъсък с конкурентна групировка в Москва. Сериалът е екранизация по едноименния бестселър на Миша Глени, разглеждащ криминалния пейзаж след разпада на бившия социалистически блок. Ако търсите интелигентно разказана история с динамиката на сибирско надпиване с водка и поне един централен персонаж, който да създава съспенс само с поглед, то първите три епизода ще ви влязат като у дома си. „Роден съм със сребърна лъжица в устата. Завърших частно училище в Англия и бизнес колеж в Америка. Никога не съм се интересувал от бизнеса на чичо си. Колкото до баща ми – той е безобиден стар човек.“ Така започва речта, с която Алекс Годман опитва да откупи спокойствие и сигурност за семейството си. Прави го между две хапки хайвер в двореца Версай, а човекът, пред който упражнява целия си чар на отличник от Харвард с британско възпитание, прилича на съсухрен счетоводител. Истината за Вадим Калягин обаче е друга. Той е властелинът на организираната престъпност в Москва и само преди месец едва оцелява в атентат. Поръчител е чичото на Алекс - Борис, който за разлика от големия си брат не спира да търси отмъщение за изгубените позиции на семейството в Русия и поддържа имението си край Лондон с приходи от нелегални залози, търговия с антики и други „артистични“ занимания. Отговорът на Вадим не закъснява и Борис умира пред очите на племенника си, след като група наемници прерязват гърлото му с ножче за хайвер. Алекс успява да им се изплъзне, но смъртта на чичо му преобръща лайфстайла му на добро момче и гений в менажирането на хедж фондове. За да предпази семейството си той свива моралния си кодекс в коша и превръща фонда си в перачница на парите на руски евреин, чиито транспортни канали на корабен магнат пулсират като нарко артерии. Оторизирайки с един клик трансфери към мистериозни банки на Кайманите, Алекс успява да участва в гангстерската война с най-силното си оръжие – управлението на парични потоци.  Папионката на Алекс Годман стяга Джеймс Нортън, който за ролята на злодей в един друг сериал - „Линия на смъртта“, бе свикнал да получава заплахи за живота си дори в кварталната бакалия. В този смисъл 32-годишния британец с усмивка обяснява, че не се страхува от засади на руската мафия под прозореца си. Ролите на екранните му родители Дмитрий и Оксана се изпълняват от натурални руснаци и от тях Джеймс усвоява както произношението на езика, така и традиционни ритуали като сочното целуване на непознат по двете бузи, вместо ръкостискане. „МакМафия“ се превръща в екранно събитие благодарение на сценариста Хосеин Амини, вкарал в натюрела на Годман опита си като аутсайдер и емигрант от Техеран в Англия. Преди да се завърти в ефир Миша Глени показва сериала на човек, който работи като транспортен мениджър за различни мафиотски групи в Русия. И той оценява реализма на 100 %. Глени е и експерт по една от основните теми в „МакМафия“ - кибер престъпността. В книгата си от Dark Market (2011) той разказва за появата на незаконни онлайн пазари и жонглира с детайли за схемите за източване на кредитни карти и кражби на самоличност. \n\n\n                    ", "date": "2018.02.04", "title": "\"МакМафия\"  на клик разстояние "}
{"url": "http://www.monitor.bg/a/view/78229-%D0%A3%D0%BC%D0%B0-%D0%A2%D1%8A%D1%80%D0%BC%D0%B0%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B7%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7/", "text": "\n                    Актрисата Ума Търман се присъедини към дългия списък със знаменитости, обвинили продуцента Харви Уайнстийн в сексуален тормоз. Неприятната ситуация между звездата от „Криминале“ и холивудския магнат се разиграла в края на 90-те, когато двамата се срещнали по работа в Париж, а след това и в Лондон. „Той ме блъсна и се опита да се хвърли върху мен и да се съблече. Направи куп неприятни неща“, изповяда се в интервю за в. „Ню Йорк таймс“ чаровната блондинка. По думи на Търман, тя го предупредила, че ще съсипе кариерата си и ще изгуби семейството си, ако се отнася така към нежния пол в киноиндустрията.Говорителите на Харви Уайнстийн пък повдигат въпроса защо актрисата чака 25 години за да даде публичност на случилото се. „Г-н Уайнстийн признава, че е направил опит за близост с г-жа Търман, след като неправилно изтълкувал държанието й в Париж. Той незабавно се извинил“, реагира в комюнике говорителка на бившия продуцент, който в момента е на лечение в Аризона.\n\n\n                    ", "date": "2018.02.04", "title": "Ума Търман скочи на Уайнстийн за секс тормоз"}
{"url": "http://www.monitor.bg/a/view/37321-%D0%A1%D0%B8%D0%BB%D0%BD%D0%B8-%D0%B1%D0%BE%D0%BB%D0%BA%D0%B8-%D1%81%D0%BF%D1%80%D1%8F%D1%85%D0%B0-%D1%82%D1%83%D1%80%D0%BD%D0%B5%D1%82%D0%BE-%D0%BD%D0%B0-%D0%9B%D0%B5%D0%B9%D0%B4%D0%B8-%D0%93%D0%B0%D0%B3%D0%B0/", "text": "\n                    Силни болки принудиха поп чудовището Лейди Гага да преустанови европейската си обиколка. За решението си 31-годишната певица съобщи в профила си в Туитър. „Толкова съм съсипана, не знам как да го опиша. Знам, че ако не го направя, действията ми няма да са като в текстовете на песните ми“, гласят думите й. Тя отложи концертите си във Великобритания, Швейцария, Германия, Швеция, Дания и Франция в рамките на световното турне, което промотира последния й албум Joanne.Припомняме, че екстравагантната блондинка страда от фибромиалгия - заболяване, което е съпроводено с хронични болки в мускулите и костите. Заради състоянието си носителката на „Грами“ отложи концерти и миналата година, след като беше приета в болница по спешност през септември.\n\n\n                    ", "date": "2018.02.04", "title": "Силни болки спряха турнето на Лейди Гага"}
{"url": "http://www.monitor.bg/a/view/25149-%D0%9C%D0%B0%D0%B9%D0%BA%D1%8A%D0%BB-%D0%91%D1%83%D0%B1%D0%BB%D0%B5-%D1%81%D1%82%D0%B0%D0%B2%D0%B0-%D0%B1%D0%B0%D1%89%D0%B0-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D1%8A%D1%82/", "text": "\n                    Канадският поп идол Майкъл Бубле и актрисата Луисана Лопилато очакват трети наследник, съобщи в. „Мирър“. Звездната двойка още не е потвърдила новината, разпространена от аржентинската журналискта Лаура Уфбал. Местните медии посочват, че 30-годишната красавица ще разкрие щастливото събитие на премиерата на последния си филм в родната си страна. Фенове споделят, че не са изненадани, тъй като Бубле и Лопилато дадоха заявка от началото на връзката си, че ще създадат голямо семейство.Майкъл и Лусиана възпитават две момченца. Миналия март стана ясно, че 4-годишният Ноа е преборил коварната болест рак. „Възстановяването му е дълъг процес, както всички знаете. Трябва да продължим с прегледите. Но сме много щастливи.“, сподели тогава изпълнителят на Feeling Good. По време на лечението знаменитият татко заряза кариерата си и се отдаде на грижите по болното си детенце. Малкият син на Бубле и Лопилато Елайъс се роди през януари 2016 г.   \n\n\n                    ", "date": "2018.02.04", "title": "Майкъл Бубле става баща за трети път "}
{"url": "http://www.monitor.bg/a/view/52312-%D0%9A%D0%B8%D0%BB%D0%B0%D1%82%D0%B0-%D0%B7%D1%83%D0%B1%D1%80%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B0-%D0%B7%D0%B0-10-%D0%BA%D0%BB%D0%B0%D1%81-%D0%BD%D0%B0%D0%BF%D0%B8%D1%80%D0%B0-%D0%B7%D0%B0-%D0%B2%D0%B8%D1%81%D1%88%D0%B5/", "text": "\n                    Явор Янакиев, по-известен на феновете на хип-хопа като 100 Кила, се върна в училище. Изпълнителят на „Аз съм 6“ заляга над материала за 10 клас, който преди години повтарял цели пет пъти. „Аз не съм редови ученик, не ставам сутрин в 7 да припкам с чантата като тийнейджърите. Аз все пак работя до 7 часа. Ходя само за изпити, но съм решен да завърша и да запиша висше. Даже като дадох гласност на това нещо с училището от няколко университета ми се обадиха и изявиха готовност да ме поемат като студент.“, обясни Килата за Нова тв.\n\nТой е решен да гради бизнес паралелно с музикалната си кариера, за да остарее достойно някой ден. „Тук големите артисти умират сами в апартаментчетата си, хората веднага ги забравят. Аз се старая непрекъснато да се развивам, работя от 16 годишен, грижа се за брат ми. От три години продавам дрехи, участвам в изготвянето на менюта за бургери на ресторанти, създадох и фондация „100 слънца“, която ще се занимава само с подкрепа на готини каузи. Знам, че старините ми няма да са спокойни, ако разчитам на държава и на политици.“, обясни рапърът.\n\n \n                    ", "date": "2018.02.04", "title": "Килата зубри материала за 10 клас, напира за висше"}
{"url": "http://www.monitor.bg/a/view/46826-%D0%91%D0%B5%D0%B7-%D1%81%D0%BC%D1%8F%D0%BD%D0%B0-%D0%BD%D0%B0-%D0%BF%D0%BE%D0%BB%D0%B0-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD%D0%B5%D1%86-%D0%BD%D0%B0-%D1%84%D0%B8%D0%BD%D0%B0%D0%BB-%D0%BD%D0%B0-%D0%B6%D0%B5%D0%BD%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%BA%D1%80%D0%B0%D1%81%D0%BE%D1%82%D0%B0/", "text": "\n                    Необичайна история се случи в Казахстан, където мъж на 22 години взе участие в конкурс за красота за жени - Miss Virtual Kazakhstan и дори достигна до финалната му фаза, без при това да си сменя пола. Моделът Илай Дягилев от Алмати пратил снимките си за участие в надпреварата под името Арина Алиева, като освен малко грим не е правил нищо с тялото си. Външният вид на младежа се е видял достатъчно привлекателен за мнозина казахстанци и те гласували за него, като го пратили във финалната фаза на конкурса.„Един ден спорихме с приятели за красотата и тогава ми хрумна идеята да взема участие в този конкурс. Винаги съм бил привърженик на идеята за естествена красота. Сега сами виждате, че много момичета са еднотипни, всички еднакво се гримират, обличат и смятат, че ако следват модните тенденции, значи са красиви. Аз не съм на това мнение“, разказва Илай.Според него преди момичетата били по-естествени и били по харизматични, а сега всички се подчиняват на стремежа да бъдат в една и съща „опаковка“.„Стигнах до финала и тогава разбрах, че нещата са отишли прекалено далеч – повече от 4 000 души бяха гласували за мен, затова реших да разкрия истинската самоличност на Арина Алиева.След официалните признания на „измамника“, организаторите на конкурса го дисквалифицирали и го заменили с друга, вече истинска, красавица.\n\n\n                    ", "date": "2018.02.04", "title": "Без смяна на пола - Казахстанец на финал на женски конкурс за красота (СНИМКИ)"}
{"url": "http://www.monitor.bg/a/view/30177-%D0%9A%D0%B8%D1%82%D0%B0%D0%B9-%D0%B8-%D0%A0%D1%83%D1%81%D0%B8%D1%8F-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-%D0%A1%D0%90%D0%A9-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%B4%D0%BE%D0%BA%D1%82%D1%80%D0%B8%D0%BD%D0%B0/", "text": "\n                    Пекин разкритикува в неделя американски правителствен доклад, определящ Китай като потенциален ядрен противник и призова Вашингтон да съкрати своя много по-голям ядрен арсенал, предаде АП.\n\nВ оповестения в петък доклад на Пентагона, обобщаващ заключенията от прегледа на ядрената доктрина на САЩ се казва, че Вашингтон иска да попречи на Пекин да направи погрешното заключение, че всяка употреба на ядрено оръжие, дори ограничена, е приемлива.\n\nВ изявление на китайското министерство на отбраната се посочва, че ядреният арсенал на Китай е на \"минималното равнище\", необходимо за сигурността. Пекин обещава също никога да не използва пръв ядрено оръжие \"при никакви обстоятелства\".\n\nКитайската страна \"твърдо се противопоставя\" на доклада, заяви говорител на министерството на отбраната. Той изтъкна, че световният мир и развитие \"са необратими тенденции\" и призова Вашингтон да работи с Пекин \"за съвместното опазване на мира, стабилността и просперитета в този регион и в света\".\n\nДен преди това Русия пък порица антируския и конфронтационен характер на новата американска ядрена доктрина, като предупреди, че ще вземе необходимите мерки, за да гарантира сигурността си по отношения на САЩ. \"Антируският и конфронтационен характер на този документ се набива на очи още при пръв прочит\", се казва в комюнике на външното министерство на Русия, което изразява \"дълбоко разочарование\".\n\n\"Разбира се, ще трябва да отчетем подходите, които вече ще прилага Вашингтон, и да вземем необходимите мерки за гарантиране на собствената си сигурност\", подчертава комюникето.\n\nСпоред руските дипломати, декларираната готовност на САЩ да използват ядрено оръжие, за да попречат на Русия да използва собствените си ядрени оръжия, е опит да се постави под съмнение правото й на самоотбрана за отразяване на агресия в ситуации, които биха били критични за съществуването й като държава. Руската военна доктрина предвижда прибягването до ядрено оръжие само при два, предимно хипотетични потенциални сценария - като отговор на агресия срещу Русия или нейни съюзници с използване на ядрено и други видове оръжия за масово унищожение, или при агресия с използване на конвенционални оръжия, но само ако съществуването на държавата бъде поставено под заплаха, припомня външното министерство.\n\nПрез 2016 г. руският президент Владимир Путин разпореди укрепване на ядрените сили на страната и модернизация на въоръженията в отговор на засилването на военното присъствие на НАТО по руските граници, което Москва смята за заплаха, припомня АФП. Русия неведнъж е обвинявала САЩ и НАТО, че я въвличат в курс на надпревара във въоръжаването и че след разпадането на СССР нарушават военното равновесие в Европа.\n\nСъединените щати си намериха \"плашило\" в лицето на Русия, за да оправдаят нарастването на своите военни разходи и увеличаването на ядрения си потенциал, заяви руският посланик във Вашингтон Анатолий Антонов.\n\nПравителството на американския президент Доналд Тръмп обяви, че ще продължи до голяма степен ядрената политиката на неговия предшественик Барак Обама, но ще заеме по-агресивна позиция към Русия. То каза, че Русия трябва да бъде убедена, че ще понесе \"неприемливо тежка цена\", ако заплаши дори с ограничена ядрена атака в Европа.\n\nСъединените щати ще възприемат по-агресивен подход по силата на новата ядрена стратегия, ще могат да обмислят нанасяне на удари в отговор на неядрени заплахи и да разполагат нови ядрени заряди с ниска мощност. Документът предвижда увеличаване на разходите за модернизиране на ядрените сили. Експерти отбелязват, че въпреки тревогите на правителството на Тръмп, свързани с ядрената заплаха от Северна Корея, новата стратегия е по-скоро отговор на растяща заплаха от Китай и Русия, които модернизират военните си способности.\n\nКритици казват, че има опасност новият подход да увеличи риска от ядрена война. Конгресменът демократ Адам Смит възразява, че новата ядрена стратегия няма да даде на САЩ по-голяма сигурност, а ще породи нова надпревара във въоръжаването, ще подкопае стратегическата стабилност, като снижи прага за употреба на ядрено оръжие и ще засили опасността от грешни изчисления и преценки, които могат да разпалят ядрена война.\n                    ", "date": "2018.02.04", "title": "Китай и Русия критикуват САЩ за новата ядрена доктрина"}
{"url": "http://www.monitor.bg/a/view/72222-%D0%94%D0%B6%D0%B5%D0%B1%D1%85%D0%B0%D1%82-%D0%B0%D0%BD-%D0%9D%D1%83%D1%81%D1%80%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%87%D0%B5-%D0%B5-%D1%81%D0%B2%D0%B0%D0%BB%D0%B8%D0%BB%D0%B0-%D1%80%D1%83%D1%81%D0%BA%D0%B8%D1%8F-%D0%A1%D1%8325-%D0%B2-%D0%A1%D0%B8%D1%80%D0%B8%D1%8F/", "text": "\n                    Групировката \" Тахрир аш Шам\", по-рано известна като \"Джебхат ан Нусра\", пое отговорност за сваления в Сирия руския самолет Су-25. Това съобщи сайтът SITE, който следи информационната дейност на екстремистите. Няма доказателства за надеждността на тази информация. Такива данни се появиха и по телевизионния канал Ал Арабия. Щурмови бомбардировач Су-25 на руските Въздушно-космически сили беше свален в събота от бойци в Сирия. Пилотът успял да катапултира, но след това е загинал в сражение с терористите.\n\nСлед това Русия нанесе масиран удар с високоточно оръжие по района в Сирия, откъдето преносим зенитно-ракетен комплекс свали руския щурмовик. При това бяха убити над 30 терористи на \"Джебхат ан Нусра\", съобщи руското министерство на отбраната.\n\nНа съвсем друго мнение се оказа базираният в Лондон Сирийски център за наблюдение на правата на човека, според който при руските удари са загинали 15 цивилни. Осем души били убити от ракети, изстреляни от руски бойни кораби в Средиземно море по град Хан ал Субул, в северозападната част на Идлиб. Други седем загинали при обстрел от хеликоптери на сирийската армия в град Маасран. Сред жертвите имало осем деца.\n                    ", "date": "2018.02.04", "title": "\"Джебхат ан Нусра\" се похвали, че е свалила руския Су-25 в Сирия"}
{"url": "http://www.monitor.bg/a/view/18548-%D0%A2%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B2-%D0%BD%D0%B5%D0%B4%D0%B5%D0%BB%D1%8F-%D0%A5%D0%B0%D0%B8%D0%BD%D0%B1%D0%BE%D0%B0%D0%B7/", "text": "\n                    Тежка катастрофа със загинали затвори старопланинският проход Хаинбоаз. По данни на старозагорското пътно управление инцидентът е станал около 13,00 часа на 51-ви километър между град Гурково и село Пчелиново. При опит да вземе ляв завой лек автомобил с русенска регистрация, идващ от северна България се е врязал челно в турски ТИР. При сблъсъка са загинали водачът на леката кола и двамата му спътници, тежко ранено с опасност за живота е малко дете, което е изпратено в реанимацията на старозагорската УМБАЛ „Проф. д-р Стоян Киркович“.Движението на тежките автомобили е било пренасочено през Котленския проход , а на леките през прохода Шипка заради необходимостта от извършването на оглед от следствените органи и отстраняването на катастрофиралите машини. \n\n\n                    ", "date": "2018.02.04", "title": "Тежка катастрофа затвори Хаинбоаз  "}
{"url": "http://www.monitor.bg/a/view/39020-3-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA-%D0%BD%D0%B0-%D0%BA%D0%BE%D0%BB%D0%B5%D0%B3%D0%B0/", "text": "\n                    С 3-месечна условна присъда с 3-годишен изпитателен срок се сдоби общ работник от предприятие в Северната икономическа зона на Пловдив след кавга със свой колега. Подсъдимият Трайко П. признал вината си в съдебната зала и сключил споразумение с прокуратурата, съобщи адвокатът на пострадалия Ст. К. от село Стряма Трайко Иванов.\n\nСпорът между двамата колеги започнал съвсем невинно. В началото на работния ден пострадалият, който работел като пазач в предприятието, се скарал с работника за пари, които се събират за минерална вода. Подсъдимият лиснал в лицето на пазача кафето, което държал. След това го хванал за дрехата и го блъснал назад. Пазачът загубил равновесие, политнал и паднал назад, повличайки със себе си работника, за който се бил хванал. При падането пострадалият първоначално не усетил болка, но няколко дни по-късно в спешен медицински център установили счупване на дясната бедрена кост. Поради многото му заболявания лекарите преценили, че не е разумно да му се прави операция. Счупеният крайник довел до обездвижването на пазача за половин година. Освен условната присъда подсъдимият Трайко П. трябва да плати и разноските по делото. Пострадалият предстои да заведе гражданско дело срещу него с иск за 26 000 лева.\n\n \n                    ", "date": "2018.02.04", "title": "3 месеца условно заради счупен крак на колега"}
{"url": "http://www.monitor.bg/a/view/42687-%D0%A0%D0%B5%D0%BD%D0%BE-%D0%B1%D0%BB%D1%8A%D1%81%D0%BD%D0%B0-%D0%BF%D0%B0%D1%82%D1%80%D1%83%D0%BB%D0%BA%D0%B0-%D0%B7%D0%B0%D0%B1%D0%B8-%D1%8F-%D0%B2-%D0%B4%D1%8A%D1%80%D0%B2%D0%BE/", "text": "\n                    Лека кола се заби в полицейска патрулка на оживено кръстовище в пловдивския район „Тракия”. Според очевидци униформените са карали с поне 80-90 км/час, но са били с включена и звукова, и светлинна сигнализация.Според Закона за движение по пътищата това дава абсолютно предимство на полицейския автомобил пред останалите участници в движението. Явно униформените са бързали да покрият сигнал, коментират очевидци. Според тях водачът на леката кола „Рено” не е спазил закона и не е пропуснал полицейската кола на кръстовището. След първия сблъсък във френската кола, полицейската „Киа” е изхвърчала от кръстовището и се е ударила в крайпътно дърво. Реното пък се озовало върху разделителния остров между пътните платна на булеварда. Катастрофата станала в 12,50 часа на светофарите между бул. „Освобождение” и ул. „Бранислав Велешки” до пощата в район „Тракия”. Вследствие на сблъсъка леко пострадал полицай, който е пътувал на предната седалка. Алкохолната проба с дрегер на водача на патрулката е отрицателна. В болница за прегледи са откарани 41-годишната шофьорка на реното, на която ще бъде взета кръвна проба и 20-годишна нейна спътничка. По първоначални данни двете нямат сериозни наранявания, съобщиха от полицията в Пловдив. \n\n\n                    ", "date": "2018.02.04", "title": "„Рено” блъсна патрулка, заби я в дърво"}
{"url": "http://www.monitor.bg/a/view/27255-%D0%A8%D0%B0%D0%BC%D0%BE%D0%BD%D0%B8-%D0%BD%D0%B0%D0%B9%D1%82%D1%8A%D1%80%D1%81%D0%B5%D0%BD-%D0%B7%D0%B0-%D0%B8%D0%BC%D0%BE%D1%82-%D1%81%D1%80%D0%B5%D0%B4-%D0%B0%D0%BB%D0%BF%D0%B8%D0%B9%D1%81%D0%BA%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8/", "text": "\n                    Шамони е най-търсен за инвестиция в имот сред алпийските курорти във Франция, сочи рейтингът на Alpine Property Search. Зимните центрове в Петата република са били оценявани по няколко основни критерия - възможността за осигуряване на изкуствен сняг, площта на ски пистите, степента на достъпност и потенциала за целогодишно използване. Според Property Wire Шамони е събрал 18 от 20 възможни точки.\n\nКласацията сочи обаче, че от алпийските курорти във Франция най-скъпи са имотите в Крушевел. Там цените на къщите са около 20 000 евро за кв.м, а на апартаментите от 11 000 до 15 000 евро за единица площ.\n\nНай-добро съотношение между цена и качество може да се намери в Сент Мартен де Бельвил, смятат от Alpine Property Search. В този френски планински курорт цените на ваканционните имоти варират от 5000 до 9000 евро за кв. м и мястото е подходящо за целогодишно ползване. Курортът е на второ място в рейтинга, уточнява Prian.ru. В топ 5 на предпочитанията на инвеститорите са още Сент Жерве, Ла Же и Морзин.\n                    ", "date": "2018.02.04", "title": "Шамони - най-търсен за имот сред алпийските курорти"}
{"url": "http://www.monitor.bg/a/view/3474-3-%D0%BC%D0%BB%D1%80%D0%B4-%D1%87%D1%83%D0%B6%D0%B4%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%B8%D0%BC%D0%BE%D1%82%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%B2-%D0%9F%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F/", "text": "\n                    Около 3 млрд. евро се очаква да достигнат чуждите инвестиции в Португалия през 2018 г., пише Reuters. Сумата е доста по-голяма от постигнатата от 1,9 милиарда за миналата година или с над 50% повече от предходната, отчитат от консултантската компания JLL. 80% от сделките с имоти в иберйиската държава се сключват с чужденци. Търсенето е стимулирано от редица данъчни облекчения за гражданите на други страни, инвестиращи в недвижимост в Португалия.\n                    ", "date": "2018.02.04", "title": "€3 млрд. чужди инвестиции в имоти очакват в Португалия "}
{"url": "http://www.monitor.bg/a/view/50392-167-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%BB%D1%83%D0%BA%D1%81-%D0%BA%D1%8A%D1%89%D0%B8-%D0%B2-%D0%9C%D0%B0%D1%8F%D0%BC%D0%B8/", "text": "\n                    16,7% повече продажби на лукс къщи за поне 1 млн. долара отчитат брокерите в Маями за миналата година, съобщава World Property Journal. Сделките за апартаменти от сегмента пък е нараснал с почти 48 на сто. Основно в един от най-топлите райони на САЩ купуват хора от североизточните щати, където данъците за имотни сделки са по-високи. Раздвижването на пазара се дължи и на по-големите отстъпки, давани от продавачите.\n                    ", "date": "2018.02.04", "title": "16,7% повече продажби на лукс къщи в Маями"}
{"url": "http://www.monitor.bg/a/view/79575-%D0%9E%D0%B1%D1%89%D0%B8%D0%BD%D0%B0%D1%80-%D0%B1%D1%83%D0%BD%D0%B8-%D0%B4%D1%83%D1%85%D0%BE%D0%B2%D0%B5-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D1%81-%D1%84%D0%B5%D0%B9%D0%BA-%D0%BD%D0%BE%D0%B2%D0%B8%D0%BD%D0%B0/", "text": "\n                    Придобилият напоследък скандална известност покрай няколко палежа на коли и недвижими имоти старозагорски общински съветник Янко Янков стресна потребителите в социалната мрежа „Фейсбук“ като публикува в неделя в една от групите снимка на горящ автомобил и написа:“Драги зрители и любители на шоуто на маймуните. Нова запалена кола в Стара Загора, пред блока на БКП-то. Няма какво да се чудите, аз я запалих. Собственикът може утре да я докара на паркинга на Candy cafe, до другата, има още място. Джипът ми ще е там през целия ден, мен дори и да ме няма може спокойно да го нарита и да запише клип с псувни, обиди и заплахи, а за полицаите му гарантирам, че няма да вземат адекватни мерки и да го задържат. Така, че спокойно, може да си безчинствате на воля..“.В хода на разразилите се под поста коментари Янков побърза да си сложи „тенекийка“, според която по време на инцидента бил извън Стара Загора, а снимката му я пратил …познат.От ОД на МВР – Стара Загора лаконично заявиха , че един специализиран автомобил на пожарната се е отзовал на сигнал , подаден към 19,00 часа на 3 февруари. Тепърва щяло да се изяснява дали става дума за умишлен палеж или за техническа неизправност .Пламъците са обхванали двигателния отсек на лек автомобил „Мазда“ с регистрационен номер СТ 5179 ТВ, пораженията били минимални. Репортерска проверка установи, че най-вероятно е имало самозапалване, собственикът на автомобила остана изненадан от коментарите във Фейсбук и поста на съветника.Редовни фейсбук потребители коментират, че напоследък мрежата се използва за разчистване на лични сметки, имало и случаи за „трупане на слава“ от заинтересовани политици.\n\n\n                    ", "date": "2018.02.04", "title": "Общинар буни духове в Стара Загора с фейк новина  "}
{"url": "http://www.monitor.bg/a/view/73115-%D0%95%D1%80%D0%B4%D0%BE%D0%B3%D0%B0%D0%BD-%D0%91%D0%BE%D1%80%D0%B8%D1%81%D0%BE%D0%B2-%D0%B5-%D1%81%D1%82%D0%B0%D1%80-%D0%BF%D1%80%D0%B8%D1%8F%D1%82%D0%B5%D0%BB/", "text": "\n                    „Борисов, Юнкер и Туск са стари приятели!“. Така коментира президентът на Турция Реджеп Ердоган пред италианския вестник „Стампа“ очакванията си за планираната срещата на високо равнище във Варна в края на март между него и ръководителите на общоевропейските институции, целяща сближаване на позициите между Анкара и Брюксел. Както писа „Монитор“ инициативата за организирането на такава среща е именно на българския премиер Бойко Борисов, който е категоричен, че споразумението между ЕС и Турция за мигрантите трябва да се продължи. Самият Борисов вече обсъди идеята както с Ердоган, така и с шефовете на ЕК, Европейския съвет и ЕП Жан-Клод Юнкер, Доналд Туск и Антонио Таяни.\n\nВ публикуваното от авторитетния италиански всекидневник просторно интервю държавният глава на Турция изразява надежда, че Съюзът ще вдигне възможно най-бързо „изкуствените препятствия“ пред присъединяването на страната му, заемайки конструктивна позиция по въпроса.\n\nВъв връзка с визитата си на Ботуша и това коя ще е тема №1 на разговора в понеделник между него и папа Франциск, Ердоган е категоричен: „Статутът на Йерусалим!“. „И двамата сме защитници на сегашния статут на Йерусалим и имаме желанието той да бъде запазен“, коментира Ердоган. Спирайки се на ситуацията в Сирия и Ирак пък, той подчертава, че страната му ще се бори докрай за изкореняването на тероризма от района и ще си сътрудничи за постигането на тази цел с всички нейни приятели.\n                    ", "date": "2018.02.04", "title": "Ердоган: Борисов е стар приятел"}
{"url": "http://www.monitor.bg/a/view/63793-%D0%9E%D1%84%D0%BE%D1%80%D0%BC%D1%8F%D1%82-%D0%BE%D1%86%D0%B5%D0%BD%D0%BA%D0%B8-%D0%B4%D0%BE-%D0%BC%D0%B5%D1%81%D0%B5%D1%86-%D1%81%D0%BB%D0%B5%D0%B4-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B2%D1%82%D0%BE%D1%80%D0%B8%D1%8F-%D1%81%D1%80%D0%BE%D0%BA/", "text": "Учениците се връщат в класните стаи в сряда\n                    До един месец след началото на втория срок могат да се оформят срочните оценки на учениците, които все още нямат такива. Става дума за деца, които заради принудителната грипна ваканция, която съкрати първия срок с една седмица, нямат все още оформена бележка за първата половина на учебната година. Това обясни пред „Монитор“ шефката на Регионалното управление по образование (РУО) - София Ваня Кастрева.\n\nСпоред наредба на МОН при нормални обстоятелства срочната оценка се формира не по-рано от една учебна седмица и не по-късно от два учебни дни преди приключване на срока. Ако учениците обаче са отсъствали твърде дълго, те могат и да държат изпити за оформяне на оценки, обясни още Кастрева.\n\nПравилата са предвидени в правилниците на училищата. Така например в 32-ро СУИЧЕ „Св.Климент Охридски“ при пропуснати над 30% от учебните часове по съответен предмет в рамките на един учебен срок ученикът полага изпит за оформяне на срочна оценка. При допуснати над 70 отсъствия по уважителни причини пък ученикът полага полага изпити по всички предмети за оформяне на срочна оценка.\n\nПо решение на педагогическия съвет ученикът може да бъде освободен при представен протокол от медицинска комисия и молба от родител. Протоколът и молбата се представят в срок от 7 дни, считано от деня на натрупване на отсъствията. Редът и провеждането на изпитите се определят със заповед на директора. Грипна епидемия за София беше обявена от 27 януари до 2 февруари. Така на практика принудителната почивка се сля с двата дни неучебни дни между двата срока – утре и вторник, и на столичните ученици им се насъбраха 11 дни извън класните стаи.\n                    ", "date": "2018.02.04", "title": "Оформят оценки до месец след началото на втория срок "}
{"url": "http://www.monitor.bg/a/view/60716-%D0%91%D0%B5%D0%B7-%D1%83%D1%81%D0%B5%D0%B4%D0%BD%D0%B0%D0%BB%D0%BE%D1%81%D1%82-%D0%BF%D1%80%D0%B8%D0%B5%D0%BC-%D0%BD%D0%B0-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D1%80%D0%BE%D0%BC%D1%87%D0%B5%D1%82%D0%B0/", "text": "\n                    Уседналостта да не се прилага като критерий при приема в първи клас за деца от ромски произход. Това става ясно от проект за допълнение към Наредбата за организация на дейностите в училищното образование, качен на сайта на образователното министерство за обществено обсъждане. Принципът на уседналост няма да се прилага, в случай че той би довел до формиране на една или повече паралелки от ученици само от малцинствена група.\n\nПредложението е дошло от Националното сдружение на общините в България, които искат водещият критерий да няма задължителен характер за общини, които провеждат политики или изпълняват проекти за интегриране на учениците от ромски произход. Идеята е да се избегне формирането на учебни групи, включващи само деца ромчета.\n\nЗа улесняване на работата на общините по отношение на интегрирането на ромското население е дадена възможност общините да насочват ученици към определени от тях училища при желание на родителите.\n                    ", "date": "2018.02.04", "title": "Без уседналост при приема на първолаци-ромчета "}
{"url": "http://www.monitor.bg/a/view/5334-%D0%A0%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%B7%D0%BE%D0%BD%D0%B0-%D0%BE%D1%82-%D0%90%D0%BB%D0%B0%D0%B1%D0%B8%D0%BD-%D0%B4%D0%BE-%D0%93%D1%80%D0%B0%D1%84%D0%B0/", "text": "\n                    Пешеходното пространство в центъра на София да се разшири по улица „Алабин“ от бул. „Витоша“ дo ул. „Граф Игнатиев“. Това предложение ще бъде разгледано и гласувано от Столичния общински съвет в четвъртък. Докладът в СОС е внесен от общинския съветник Войслав Тодоров от групата на коалиция „Сердика“.Миналата година общинарите дадоха зелена светлина и още два участъка в центъра на града да бъдат обособени само за пешеходци. От март бул. „Витоша“ ще бъде затворен за движение на автомобили между ул. „Алабин“ и бул. „Александър Невски“. С новата зона обаче няма да се спрат трамваите. Удължаването на пешеходната зона пред Съдебната палата и покрай храм \"Света Неделя\" е стъпка по пътя към освобождаването от автомобили на едноименния площад.От пролетта за движение ще бъде затворена и ул. „Георг Вашингтон“ в участъка от ул. „Трапезица“ до ул. „Пиротска“. Зам.-кметът по транспорта Евгени Крусев обясни тогава, че не приема доводи против обособяване на пешеходни зони в центъра, където има 2 метролинии, минават 5 трамвая и има 2 подземни гаража.\n\n\n                    ", "date": "2018.02.04", "title": "Решават за пешеходна зона по „Алабин“ от \"Витошка\" до „Графа“"}
{"url": "http://www.monitor.bg/a/view/44667-%D0%98%D0%B7%D0%B1%D1%80%D0%B0%D1%85%D0%B0-%D0%95%D0%BF%D0%B8%D1%81%D0%BA%D0%BE%D0%BF-%D0%94%D0%B0%D0%BD%D0%B8%D0%B8%D0%BB-%D0%B7%D0%B0-%D0%92%D0%B8%D0%B4%D0%B8%D0%BD%D1%81%D0%BA%D0%B8-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82/", "text": "Патриах Нефит гласува за конкурента му Герасим\n                    Архиереите от Светия синод избраха Драговитийския епископ Даниил за нов Видински митрополит. От общо 13 гласа той събра 11. За конкурента му епископ Герасим, който е главен секретар на синода гласуваха само патриарх Неофит, който е и Софийски митрополит, и Западно и Средноевропейкият митрополит Антоний.Даниил поема Видинската епархия, след като резултатът от епархийстките избори миналата неделя бяха оспорвани от част от миряните, които искат за свой митрополит епископ Поликарп – дългогодишен служител на Видинската митрополия, който обаче от няколко месеца е един от викарийните епископи на Пловдивския митрополит Николай.Независимо от оспорвания вот, архиереите от синода решиха, че вотът е бил законен.Вероятно следващата седмица новият Видински митрополит ще бъде официално представен в епархията си.Драговитийският епископ Даниил – Атанас Трендафилов Николов, е роден на 2 март 1972 г. в Смолян. Завършва основно и средно образование в родния си град. През 1996 г. записва и учи английска филология в Софийския университет „Св. Климент Охридски“, но на следващата година пренасочва образованието си в Богословския факултет в СУ. През 1997 г. е приет като послушник в Хаджидимовския манастир „Св. Георги“ под духовното ръководство на покойния Неврокопски митрополит Натанаил. От 7 август 1999 г. е монах. През 2002 г. завършва задочно българска филология в СУ „Св. Климент Охридски“. От 1 юни 2006 г. е архимандрит, а от 20 януари 2008 г. е епископ с титлата Драговитийски.От 15 юни 2010 г., по молба на митрополита на САЩ, Канада и Австралия Йосиф синодът го назначава за негов викарий.\n\n\n                    ", "date": "2018.02.04", "title": "Избраха Епископ Даниил за Видински митрополит"}
{"url": "http://www.monitor.bg/a/view/53100-%D0%A2%D0%B5%D1%81%D1%82-%D0%B8-%D0%B5%D1%81%D0%B5-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D0%B7%D0%B0-%D0%B2%D1%85%D0%BE%D0%B4-%D0%B2-%D0%90%D0%BB%D0%BC%D0%B0-%D0%BC%D0%B0%D1%82%D0%B5%D1%80/", "text": "Максималният резултат ще бъде 100 точки \n                    Кандидатстудентският изпит по български език и литература за вход в Алма матер подобно на матурите ще се състои от две части – тест и есе. Новият формат беше въведен за първи път миналата година. Тестът ще бъде с 50 въпроса. Ако кандидатите са се представили отлично, те ще получат 70 точки, като 1/3 от тях са за въпросите по литература. Втората част от изпита ще е създаване на аргументативен тип текст по даден проблем - есе и ще носи 30 точки. Съответно максималният резултат е 100. Кандидат-студенти ще разполагат с 4 часа, за да решат теста и да напишат есето. Кандидатстудентският изпит по история на България също ще се състои от два компонента - развиване на тема по даден исторически проблем и тест. Предложената изпитна програма е съставена въз основа на учебното съдържание по история на България за XI клас. При започване на изпита се изтеглят две теми, като всеки кандидат-студент има право да избере и да пише по една от тях, както и един от тестовите варианти, който се раздава на младежите. В нея са включени основни проблеми, които се отнасят до развитието на българската държава и на българското общество във времето от края на VII до средата на XX в.Тестът ще включва въпроси от отворен и затворен тип от областта на политическата, стопанската, църковната и културната история на България през Средновековието, Възраждането и Новото време. Оценката се изгражда според резултатите от темата и теста по шестобалната система със стъпка от 0,25 стотни. Традиционно Софийският университет ще проведе две изпитни сесии за прием през академичната 2018-2019 година.Приемът на заявления започва на 19 февруари 2018 г. Крайният срок е 9 март за първата сесия и 18 май за втората. Таксата за явяване на изпит е 30 лв. Първата изпитна сесия ще се проведе в неделните дни в периода 18 март - 22 април, а втората - в съботните и неделните дни от 27 май до 24 юни.Кандидат-студентите отново ще имат възможност да подадат документи онлайн, на място в Софийския университет или в бюрата на фирмите в страната. Зрелостниците могат да заплатят и таксите за явяване на изпит и за участие в класирането онлайн, в случай че регистрирането им е изцяло чрез онлайн системата за кандидатстудентската кампания.  За поредна година документите за класиране ще се приемат онлайн. Резултатите от първото класиране ще бъдат обявени на 10 юли, на второто на 17 юли, а на третото – на 24 юлиЗа пет от общо 117 специалности матурата няма да служи за вход вместо изпит. Това са регулираните специалности „Право“, „Медицина“ и „Фармация“ и две от специалностите във Факултета по журналистика и масова комуникация – „Журналистика“ и „Връзки с обществеността“. При установяване на идентичност на почерка между две или повече писмени работи, всички работи се анулират, гласят правилата на СУ за провеждане на писмени изпити. Кандидатите са длъжни да пишат само със син химикал. Изпитът може да бъде анулиран също така и при внасяне и необявяване на материали, свързани с конкурсния изпит, носене на техника с мобилна връзка, при доказано преписване, опит за преписване или подсказване, както и при неспазване на указания на квесторите по изпитната процедура. Върху плика с анулираната писмена работа задължително се записват мотивите за анулирането и се подписва от членовете на комисията в залата. При нарушаване анонимността на изпита чрез отбелязване със знак, особен цвят на химикала и др. писмената работа на кандидат-студента се анулира от председателя на изпитната комисия. Номерирането на страниците не се счита за знак.Писмените работи се проверяват и оценяват анонимно от двама проверители независимо един от друг, въз основа на предварително изготвени критерии с точност до стотни. В случай че разликата в оценките на двамата оценители е до 0.50, крайната оценка е средноаритметична между двете оценки. Писмени работи, при които разликата в оценките е повече от 0.50, се дават на арбитър. До устен изпит по журналистика се допускат кандидати, получили на писмения оценка не по-ниска от добър (3.50). Писменият изпит по журналистика има за цел да оцени способността на кандидат-студентите да създават цялостен и завършен писмен текст по зададена тема. Темите за писмения изпит са от съвременния обществен, политически, икономически и културен живот, отразен в българския периодичен печат, радиото, телевизията, интернет. Устният изпит по журналистика пък се провежда еднократно само за редовната кандидатстудентска изпитна сесия. Той протича под формата на събеседване. За обективност на оценките и съпоставимост на знанията на кандидатите се задават на всички едни и същи въпроси, които се определят от изпитната комисия в деня на изпита. Предмет на оценка са общата култура и осведоменост по актуални събития, комуникативните умения, информираността и мотивацията за професията.\n\n\n                    ", "date": "2018.02.04", "title": "Тест и есе по български и  литература за вход в Алма матер "}
{"url": "http://www.monitor.bg/a/view/27886-%D0%9C%D0%B8%D0%BB%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%94%D0%BE%D0%BD%D0%B5%D0%B2-%D1%81%D0%B8%D0%BD%D0%BE%D0%B2%D0%B5-%D0%BD%D0%B0-%D0%BC%D0%B8%D0%BB%D0%B8%D1%86%D0%B8%D0%BE%D0%BD%D0%B5%D1%80%D0%B8/", "text": "Прокопиев-старши пазил Тато, Донев-старши шпионирал Австрия и ФРГ\n                    Държавна сигурност е в основата на генезиса на олигарсите, управляващи Фабриката за фалшиви новини. Според напудрената биография на Иво Прокопиев, както сам той я разказва, е гениален предприемач, който още на 19 години е започнал да се занимава с бизнес съвсем сам и е натрупал първия си милион без чужда помощ. Много сходни са обясненията на Огнян Донев за собствения му небивал успех в придобиването на монопола над производството на медикаменти в България. И двамата придобиват по престъпен начин апетитни държавни активи по време на приватизацията на Иван Костов. Прокопиев и Донев обаче няма как да придобият статута на назначени милионери, ако не са „наши момчета“. А както неколкократно е доказвано за Иван Костов, „нашите момчета“ неминуемо са свързани с Държавна сигурност.Бащата на Иво Прокопиев – Георги, е дългогодишен началник на любимото ловно стопанство на Тодор Живков „Воден“. Там Георги Прокопиев се е грижил за доброто прекарване на Тато и високопоставените му гости, като Леонид Брежнев например. Заради специалния си статут „Воден“ се стопанисва от V управление на ДС, наречено Управление за безопасност и охрана (УБО). През 1969 г. Георги Александров Прокопиев започва работа в УБО, като става помощник-лесничей, а после и зам.-директор на „Воден”. Той отговаря за движението на всички ловностопански въпроси, следи за доброто развитие и състояние на дивеча, осигурява паша и качествен фураж, следи за поддържането на всички ловностопански съоръжения и построяване на нови такива. Стриктен и послушен, той печели доверието на Тодор Живков и се превръща в негов любимец, а похвалите към него са както морални, така и материални. Той се издига до директор на стопанството, но през 1977 г. е наказан за недобро стопанисване и както личи от документите, е допуснал липси и щети при ремонти на поверения му обект.Въпреки това през 1984 г. Прокопиев-старши е повишен в чин „лейтенант”, назначен на длъжност „старши разузнавач” при 3-ти отдел на Пето управление на ДС (УБО) и прехвърлен за директор на представителното ловно стопанство „Мазалат” в Габровско. В зората на демокрацията Георги Прокопиев се връща във „Воден“, където се пенсионира като служител на наследника на V управление – НСО. Нещатен служител на УБО на ДС, а впоследствие и на комунистическото МВР е и майката на Прокопиев, а прословутият му брат Александър, чрез когото розовобузият олигарх приватизира „Каолин“, щеше да е виден кадър на ДС, ако промените не бяха дошли, и затова може да се похвали само като служител на МВР.Три пъти е активиран от Държавна сигурност бащата на днешния фармацевтичен олигарх Огнян Донев - Иван. Също като бащата на Прокопиев, Иван Донев Тенев е правоверен член на БКП, при това партиен функционер. Заради заслугите си при въоръженото налагане на комунистическата диктатура след 9 септември Иван Тенев успява да продължи образованието си в икономическо направление и да се уреди на задгранична служба първоначално в Белград, където се ражда синът му Огнян. За ПГУ Донев-старши започва да работи, докато е в Хамбург, под псевдонима Антонов. Впоследствие ценният агент на ДС отново е активиран при преназначаването му във външнотърговско дружество в Австрия, а третият етап на кариерата му като ченге е отново в Германия. Иван Донев изпълнявал задачи, поставени му от ДС, като „разкриване на намеренията на австрийското правителство по отношение на икономическата политика“, „създаване на връзки с лица, работещи в стопански ведомства“, и т.н. Интересно е как неговият син, който в наши дни се представя за един от прозападните бизнесмени, ще обясни на чист немски език на чуждестранните ни партньори, че неговият баща ги е шпионирал.\n\n\n                    ", "date": "2018.02.04", "title": "Милионерите Прокопиев и Донев синове на милиционери"}
