{"url": "https://www.monitor.bg/bg/a/view/iyn-makuyn-izsledva-mashini-kato-men-u-nas-dogodina-146575", "text": "Какво е мястото на изкуствения интелект в живота на човека и могат ли роботите да изместят хората не само на работното място, но дори и в интимните отношения – отговор на тези въпроси ще търси носителят на „Ман Букър“ Иън Макюън в новия си роман „Машини като мен“ (Machines Like Me). Заглавието на прочутия писател ще направи премиерата си във Великобритания напролет, а няколко месеца по-късно – през юни – ще стане пазарен факт и у нас, разбра „Монитор“ от самия автор. коментира още Макюън, преди да открие четвъртото издание на литературно-филмовия фестивал „Синелибри“ в София. Писателят присъства на официалната церемония, за да представи лентата „На плажа Чезъл“, адаптирана по едноименния му роман. Самият той е автор и на сценария на продукцията. На събитието авторът получи Почетна награда за изключителен принос към съвременната проза и нейните превъплъщения на екрана, а само няколко часа по-рано той се изправи пред студентите в Софийски университет „Свети Климент Охридски“, където изнесе академична реч на тема „Свобода на изразяването“. „Свободата на словото винаги е под заплаха - от леви, десни, демагози, организирана престъпност, правителства. Натискът срещу нея е от всички крайни идеологии, религиозни възгледи, възгледи за идентичността ни. Главната идея е да се заглушат всички гласове освен един - това е цел и на всички правителства, които не подкрепят свободата на словото“, обясни пред студентите Макюън. В рамките на срещата си с тях той бе удостоен и с титлата Доктор хонорис кауза на СУ. 70-годишният писател ще остане на българска територия до края на седмицата, като е запланувал среща с родните си фенове и утре, от 19 ч. в клуб „Перото“.", "date": "2018.10.10", "title": "Иън Макюън изследва „Машини като мен“ у нас догодина"}
{"url": "https://www.monitor.bg:443/bg/a/view/transplantiraha-hrushtjal-ot-koljano-na-falangi-na-pryst-146594", "text": "Лекари трансплантираха хрущял от коляно на фаланги на пръст на 26-годишен спортист. Така той беше върнат скоро на бойната сцена, съобщиха от Многопрофилната болница за активно лечение „Св. София“ в столицата, където е извършена сложната интервенция. Това е първа по рода си операция в България, а в медицинската литература са описани единични такива случаи. При нея се взема хрущял от коляното на пациента и с помощта на специален инструментариум той се трансплантира на малка става. Ортопедите са приложили нова, иновативната техника при интервенцията на младия спортист. Трансплантацията на хрущял на големи стави е рутинна практика в болницата, но вече се въвежда и присаждането на хрущял на малки стави. „Пациентът няма никакви оплаквания, възстановил е движението, а девет месеца след операцията вече е подновил и тренировките“, разказа д-р Филип Койнарски. Спортистът е бил приет със счупен 4-ти пръст на лявата ръка по време на тренировка. След консултация и рентгенова снимка в родния му Благоевград не е установено счупване. Болките обаче продължили и младият мъж потърсил консултация в столицата. Повторните снимки показали ясно счупването, а желанието на пациента било не само да се премахне болката, но и да може да движи пръста си и да тренира. Познатите решения в този случай са обездвижване или изкуствена става, но и при двата варианта пациентът не би могъл да се занимава с бойни изкуства. Тогава екипът на отделението по Ортопедия и травматология обсъдил възможността за трансплантация на хрущял от коляното на фаланги на пръст. Подобна интервенция изисква пълно съдействие и воля от пациента за възстановяване. Самата операция е протекла за малко повече от час. Болката напълно е изчезнала, движението на пръста е възстановено. Спортистът се е върнал към тренировките две седмици след интервенцията, а в пълен обем силови упражнения прави два месеца след нея. От болницата съобщиха, че жена на 30 години вероятно ще е вторият пациент, който ще се подложи на подобна операция. При нея ще се трансплантира хрущял от коляното на палеца на ходилото.", "date": "2018.10.10", "title": "Трансплантираха хрущял от коляно на фаланги на пръст "}
{"url": "https://www.monitor.bg:443/bg/a/view/nenujna-informacija-za-10-oktomvri-srjada-146610", "text": "Членове на семейството, приятели, непознати, срещнати на улицата, видни личности, които се появяват на екраните на смартфони и на телевизионния екран - хората могат да разпознаят средно 5000 лица, сочат резултатите от изследване, цитирани от Франс прес. През по-голямата част от историята на човечеството хората са живели на малки групи, включващи стотина души, но през последните няколко века настъпи коренна промяна. Изследването на учени от университета в Йорк, Англия, показва, че способността ни за лицево разпознаване ни позволява да направим ежедневно преглед на хиляди лица, виждани на често посещавани места, на екраните на смартфони ни или на телевизионния екран.  \"В ежедневието имаме навика да идентифицираме приятели, колеги, известни личности, както и много други хора - заяви Роб Дженкинс от катедрата по психология в университета. - Но никой не е установил броя лица, които хората реално разпознават.\" За целите на изследването Дженкинс и екипът му поискали от участниците да споменат броя лица, за които си спомнят в личния си живот. След това доброволците трябвало да си спомнят броя на хората, които са разпознали, без да ги познават. На участниците били показани хиляди снимки на известни личности. Доброволците трябвало да посочат кои известни личности са разпознали. Оказало се, че всеки участник може да разпознае между 1000 и 10 000 лица. \"Констатирахме, че хората разпознават средно около 5000 лица\", отбеляза Дженкинс. Учените смятат, че получените резултати могат да допринесат за разработване на компютърни програми за лицево разпознаване, които са все по-често използвани на летища и в разследвания на престъпления. Резултатите от изследването са публикувани в Proceedings of the Royal Society.", "date": "2018.10.10", "title": "Ненужна информация за 10 октомври - сряда"}
{"url": "https://www.monitor.bg:443/bg/a/view/konsultirat-za-akne-bez-napravlenie-v-aleksandrovska-bolnica-146597", "text": "Александровска болница и медицинският център в нея организират безплатни прегледи и консултации без направление, съобщиха от лечебното заведение. Те ще се извършват на 11 и 12 октомври от дерматолози. Телефоните за записване на часове са 02/ 9230 495 и 02/ 9230 494. Акнето е най-често срещаното кожно заболяване, което засяга до 90% от тийнейджърите и 50% от младите хора над 25-годишна възраст. Кампанията има за цел да популяризира превенцията, ранното лечение на заболяването. Ключова роля за него има на диссеборята (качествена промяна в състава на себума). То все по-често се поява при мъже и жени над 25-годишна възраст. Лекарите препоръчват да се избягва самолечението и стискането на пъпките, третирането с агресивни продукти като спирт и сапун, които пресушават кожата и променят нейното pH. Нелекуваното акне в среден и тежък стадий може да продължи години и често води до трайни белези и пигментни петна по кожата, които остават като стигми за цял живот и се отразяват на социалния живот на пациента.", "date": "2018.10.10", "title": "Консултират за акне без направление в Александровска "}
{"url": "https://www.monitor.bg:443/bg/a/view/vlastta-s-diplomaticheski-demarsh-sreshtu-ochernjaneto-na-bylgarija-obzor-146613", "text": "Българските власти отправиха дипломатически демарш срещу очернянето на страната, което бе подето след убийството на тв водещата от Русе Виктория Маринова. Часове след ареста на обвиняемия за смъртта на 30-годишната жена премиерът Бойко Борисов размаха пръст срещу разпространяването на фалшиви новини за зверското престъпление, а след това извика на спешна среща посланиците у нас. В същото време разследващите в Германия похвалиха действията на българските си колеги и отбелязаха, че заедно са свършили отлична работа по разплитането на убийството и залавянето на извършителя (виж карето). На нея той запозна дипломатите с всички подробности около зверското престъпление, но в същото време е задал въпроса защо никой зад граница не е потърсил официална информация за случващото се. Два час по-рано, на извънреден брифинг в Министерския съвет заедно с главния прокурор Сотир Цацаров и вътрешния министър Младен Маринов Борисов се разгневи на медиите, спекулирали със смъртта на 30-годишната жена. „Българи направиха така, че за страната ни да се говори като за Малта и Словакия, да си очернят държавата по най-гадния начин, да се радват, че сме в световните новини с най-тежкото престъпление“, каза Борисов. Той изтъкна, че и нито едно от тях не е вярно. Премиерът продължи да разбива конспирациите, че убийството е поръчково, защото Виктория била журналист. „Знаете как се крие поръчковият убиец - иска да си вземе парите и да си ги харчи, не си оставя слюнките и да не казвам какви други неща, за да може 100% да бъде закован“, заяви Борисов и благодари на медиите, които не са избързали със заключения, преди да излезе наяве цялата истина. „Вие не сте четвъртата власт, вие сте първата власт и ви моля да бъдете отговорни, което изисква всяка власт“, обърна се Борисов към медиите. Министър-председателят спомена, че и разни червени и сини политици също са се възползвали от случая, за да изпращат имейли в чужбина, в които разказват за убийството. Не остана и без коментар последвалият отзвук в Европейския съюз. „Знам, че сега в Брюксел доста хора ме гледат, аз умишлено не разговарях с тях няколко дни. И въпреки това, което са ни учили, не само на правосъдие, не само като действие на полицията - те ни разсипаха от туитове. И аз тук доста ще си поговоря с тях, ще си променя и за шпицен кандидата мнението. Много внимателно съм чел всичко. Ще имаме сериозен разговор в ЕНП. Но това е политиката“, ядоса се Борисов, които визираше шефа на ЕНП в Европейския парламент и бъдещ кандидат за председател на ЕК Манфред Вебер. Чуждият политик написа преди дни в Туитър, че е „шокиран от убийството на български журналист - третия в ЕС, убит в последната година“. Борисов заяви, че ще се разправя с ЕНП на следващата им среща. Американското посолство в София също написа, че изразява шок и негодувание срещу убийството на журналист. „Не сме заслужили да бъдем охулени по този начин, когато всички са работили денонощно за разкриване на тежкото престъпление“, заяви премиерът. Целият отзвук го накара да свика и посланиците ни на среща в МС. Той разказал на дипломатите всичко, което органите на реда са направили, за да разкрият престъплението. По време на срещата изразил недоволство, че нито едно посолство у нас не е поискало официална информация, а в същото време са правени негативни коментари за страната ни и за работата на властите по случая. Иначе на брифинга вътрешният министър Младен Маринов съобщи, че зад жестокото убийство стои Северин Надеждов Красимиров, роден през 1997 г. в Русе. Задържан е в Германия. Живеел е близо до местопрестъплението, а Има криминална регистрация за кражба на цветни метали. Въпреки че убиецът е разкрит, Институтът по криминалистика продължава да работи и да търси още доказателства. От своя страна Сотир Цацаров обясни, че до момента разследването показва, че убийството е спонтанно действие, а няколко часа преди него извършителят е употребил голямо количество алкохол. Убиецът ударил Виктория силно в лицето, счупил й носа, завлякъл я е в храстите, след което е извършил брутално сексуално посегателство. Главният прокурор обясни, че за финал й нанесъл силни удари по главата, довели до черепно-мозъчна травма. Налице е съответствие както между ДНК профила, така и съответствие с намерените следи по жертвата. ДНК е открито и по вещите в дома му. На 21-годишния е повдигнато задочно обвинение за изнасилване, за което Наказателният кодекс предвижда 15-20 години затвор. Красимир ще отговаря и за убийство с особена жестокост, за което може да лежи в затвора до края на живота си без право на замяна. Вътрешното министерство работи по версията за евентуални съучастници и мотиватори на Северин Красимиров за извършване на престъплението. Това каза вътрешният министър Младен Маринов по време на изслушването в парламентарната комисия по вътрешна сигурност и обществен ред. Северин е напуснал страната законно през Дунав мост в посока Румъния, тъй като към този момент не е бил издирван или заподозрян. За щастие обаче граничните власти са го регистрирали. Младежът е пристигнал в Германия с още двама души. До сряда следобед Красимиров не е разпитван от наш разследващ полицай или прокурор, допълни още Маринов. МВР шефът определи случая като брутално убийство. Незабавно били взети мерки по формирането на екип, оглед на местопроизшествието, работа със свидетели. „До момента имаме доказателства, че той е действал ситуитивно и без предварителна подготовка. Това е подкрепено със свидетелски показания. Но работим и по тезата за търсене на негови евентуални съучастници и мотиватори на това престъпление“, каза още вътрешният министър. \"Става въпрос за психично болен човек с необходимост от сексуално задоволяване. И заподозреният беше задържан в жилище на майка му в Германия. Вече текат процедури за освидетелстване на лицето по международната правна помощ. Към момента той не е разпитван от наш разследващ полицай или прокурор. Така че продължава работата по всички версии“, каза той. Има задържан за убийството на Виктория Маринова в Германия, потвърдиха пред \"Монитор\" от генералната прокуратура в Целе, която е поела казуса с убитата българска журналистка. От там съобщиха, че при съвместна акция на държавната служба за криминално разследване и прокуратурата в града, 20-годишният български гражданин е бил издирен и проследен, след което е задържан. \"Това е голям успех за нашите разследващи\", заяви президентът на държавната служба за криминално разследване Фредо де Врис. \"За пореден път европейската заповед за арест се доказа като ефективно сътрудничество между европейските съдебни и полицейски органи\", допълни ръководителят на отдела за правна помощ към главния прокурор на Целе Кристиян Щирхолд. \"След като получихме съответната информация от българските служби за сигурност, нашите следователи и специалните ни части свършиха чудесна работа за много кратко време и в крайна сметка акцията приключи успешно. Въпреки тежкия случай, който се разследва, това е отличен пример колко добро може да е сътрудничеството между агенциите за транснационална сигурност в Европа. Имайте предвид, че от първия контакт до ареста са изминали само няколко часа\", заяви още Де Врис. В България има отлични професионалисти в полицията, а разкриването на убийството на 30-годишната журналистка Виктория Маринова е доказателство, че страната ви полага усилия за справяне с криминалната престъпност. Това заяви специално за Канал 3 шефът на Европол – Катрин де Бол. Тя участва в конференция в Хага.", "date": "2018.10.10", "title": "Властта с дипломатически демарш срещу очернянето на България (ОБЗОР)"}
{"url": "https://www.monitor.bg:443/bg/a/view/bydeshti-arhitekti-ot-parij-proektirat-v-stara-zagora-146586", "text": "30 студенти от парижкия университет по архитектура Ла Вилет в продължение на една седмица ще работят в Стара Загора, като основната им задача ще бъде изготвянето на проекти свързани с възстановяването и трансформацията на стари сгради и античните пространства на града и неговото културно наследство. Заедно с френските студенти ще работят и петима техни колеги от Столичния  университет по архитектура, строителство и геодезия с ръководител арх. Цвета Кирова.Съвместното ателие се провежда за трета година като идеята е обучението на студентите и градовете – домакини да бъдат обогатени със свежи идеи . Тазгодишното ателие е по покана на община Стара Загора , която осигурява материалната база. В рамките на пребиваването си тук бъдещите специалисти, които са от няколко европейски страни  ще имат възможност да посетят започващият на 12 октомври традиционен фестивал на виното и културното наследство „Августиада“.", "date": "2018.10.10", "title": "Бъдещи архитекти от Париж  проектират в Стара Загора"}
{"url": "https://www.monitor.bg:443/bg/a/view/doc-vagalinski-imanjarstvoto-e-goljama-shteta-za-bylgarija-146611", "text": "Заловеното от иманяри златно съкровище, за което е говорил премиерът Бойко Борисов, е може би това, което е било открито преди два-три дни. Изпратихме там наши специалисти, да го погледнат. То е намерено в Хасковско. Ако става дума за това съкровище, разбира се, е много важна находка. Нека да изчакаме да видим, как ще се развият нещата, казва в коментар за вестник и агенция \"Монитор\" директорът на Националния археологически музей Доц. Людмил Вагалински. За съжаление иманярството не само се развива, но и процъфтява. Според мен работата по трафика на исторически находки не е достатъчна. Щом премиерът е обявил за заловеното съкровище, да се надяваме, че има политическа воля да се действа още по-целенасочено в тази посока. Но сред иманярите има най-различни хора – има троянски коне, има и такива, които са от тъмната страна. За мен арестът на служителя от ДАНС заедно с иманярите е изненада. Н от друга страна ние сме се сблъсквали през всичките години след промените с, меко казано, странни прояви на органи на реда, които следят строго работата на археолозите, но едва ли не покровителстват иманярите. Трябва политическа воля, за да се овладее иманярството. Винаги давам пример с разбойничеството в Делиормана, в Лудогорието. В един момент, в края на XIX век, прекъсва икономическият живот. Българи, турци и всякакви разбойници са грабили наред. И тогава Стамболов за шест месеца ги изчиства. А са били обхванали доста голям район. Когато държавата иска това да се случи, то се случва. Поначало иманярството е голяма щета за България, защото няма в Европа друг такъв случай. Ние държим първенството и то го държим с много голяма преднина. Ние сме просто шампиони. Изработването на фалшификати също процъфтява, защото находките вече се поизчерпаха. Правят се страшно добри фалшификати и се продават, и този бизнес върви много добре, за съжаление. Мен, лично иманяри не са ме търсили. Опитвам се да си спомня, дали са идвали хора, намерили нещо древно, за да търсят разумен компромис с музеите, но не мога да се сетя и за такъв случай. Аз много се ядосвам, когато се унищожава историческа информация, не само защото това ми е професията. Изключително ми е болно, като отидем на разкопки и видим как са минали с машини, с резачки, като в картофена нива. Даже не може след това да се рекултивира почвата, защото черноземът остава отдолу. Страшно е. Возят си работниците с автобуси, имат си работно време, с надници. А ние се опитваме да открием и запазим и най-дребните частици история, защото това е важно за всеки от нас, важно е за България. А колкото до нашата изложба „Спасените съкровища на България“, тя ще се открие в началото на ноември. Това е моя стара идея. Тя цели да покажем на хората, че правоохранителните органи си вършат работата, стараят се. А от друга страна да проумеят българите, че губим страшно много ценна информация с иманярството. Зад тези хубави предмети, които ще покажем, стои много повече безвъзвратно унищожена историческа информация. Ще бъде интересна изложба с каталог, събрали сме материали от 19 музея в страната. Това все находки, заловени от иманяри, чиито дела са завършили и са получили присъди. Правим изложбата с Министерството на вътрешните работи.", "date": "2018.10.10", "title": "Доц. Вагалински: Иманярството е голяма щета за България"}
{"url": "https://www.monitor.bg:443/bg/a/view/deljan-peevski-oligarsite-koito-vchera-uchastvaha-v-razgrabvaneto-na-nacionalnija-kapital-chrez-banditskata-privatizacija-dnes-samodovolno-razmahvat-pryst-kato-mentori-146602", "text": "Уважаеми Госпожи и Господа, Повече от пет месеца Комисията за защита на конкуренцията не се произнася по искането за одобрение на сделката за придобиването на „Телеграф Медиа“ от страна на купувача „Ню Имидж Медиа“, което е недопустимо и не кореспондира със сроковете, които Комисията прилага при подобни процедури. Вероятно причината не е в сложността на одобрението, а във факта, че касае свързана с мен медия. Не мога да толерирам подобен двоен стандарт от страна на държавния регулаторен орган, поради което днес оттеглих искането за одобрение, като заявявам, че се отказвам и от сделката. Също днес учредих фондация „Телеграф“, чиято основна цел ще е развитието на медийния пазар, повишаването на професионализма, морала и обективността в журналистическата професия, както и борбата срещу фалшивите новини във всичките им форми. С оглед на тази цел, в управителния съвет на фондацията ще участват само изявени български журналисти, които винаги открито са отстоявали истината и не се страхуват да изразят личната си позиция. След регистрацията на фондацията, ще прехвърля изцяло в нейна полза собствеността на „Телеграф Медиа“, а с това и отговорността за издаваните от същото дружество печатни медии – „Телеграф“, „Монитор“, „Политика“ и „Меридиан мач“. Така аз се оттеглям от активната издателска дейност, която оставям в ръцете на членовете на управителния съвет, като моето участие ще бъде ограничено единствено до финансовото подпомагане на дейността на фондацията за постигането на нейните цели. Мисля, че е крайно време медийното съдържание да бъде управлявано от журналистите, защото само така би се гарантирала независимостта на медиите. Колко пъти през последните години сме ставали свидетели, как чисто медийни мероприятия се превръщат в олигархични срещи, където вместо журналисти виждаме рамо до рамо съмнителни бизнесмени, обвиняеми и подсъдими, както и лица със запорирано от държавата имущество. Това ли е медийната свобода, за която толкова се говори и която трябва да е барометъра на обществото - вместо търсещи истината журналисти, обвиняеми и подсъдими олигарси да определят общественото мнение и публичния дневен ред, водени единствено от личните си интереси и желанието си за саморазправа с институции или конкуренти? Олигарсите, които вчера участваха в разграбването на националния капитал чрез бандитската приватизация, днес самодоволно размахват пръст като ментори от последна инстанция, използвайки медиите си да манипулират и да разпространяват фалшиви новини. Същите лица организираха години наред клеветническа кампания срещу мен поради причината, че моите медии осветяваха техните задкулисни сделки и единствени се противопоставяха на манипулациите им. Като издател на печатни медии, не желая повече да бъда причисляван по какъвто и да е начин с тази група медийни собственици, а на създадената от тях изродена медийна среда е крайно време да се противодейства. Редакционната политика трябва да се определя единствено от реалните събития и обществения интерес, а не от олигархични медийни кръгове. Само така българските медии ще могат да се освободят от всякакви зависимости и ще бъдат свободни – този път не само на думи, а страната ни няма да заема незавидно място по медийна свобода.", "date": "2018.10.10", "title": "Делян Пеевски: Олигарсите, които вчера участваха в разграбването на националния капитал чрез бандитската приватизация, днес самодоволно размахват пръст като ментори"}
{"url": "https://www.monitor.bg:443/bg/a/view/preglejdat-bezplatno-hipofizata-v-bolnica-sv-iv-rilski-146595", "text": "Безплатни прегледи на хипофизната жлеза започват в Университетската болница „Св. Иван Рилски“ в София, съобщиха от лечебното заведение. Те са в рамките на месеца на хипофизната жлеза и ще се провеждат всеки вторник и четвъртък. Инициативата е по повод Международния ден за борба със затлъстяването – 10 октомври. Затлъстяването е на второ място след тютюнопушенето като причина за преждевременна смърт в света. Освен неправилно хранене и недостатъчно движение, причина за него могат да бъдат и някои заболявания като аденомите на хипофизната жлеза. В рамките на кампанията, която ще продължи до 13 ноември, всеки вторник и четвъртък от 14 до 16 часа специалисти от Клиниката по неврохирургия ще преглеждат безплатно. Прегледите ще се провеждат в кабинет 18 на първия етаж. За тях не се изисква направление, а само предварително записване на тел. 02/952 37 25 или на място в кабинета. Хипофизните аденоми (ХА) са доброкачествени образувания, които могат да се наблюдават при всеки човек. Те представляват 10% от туморите на централната нервна система. Много често зад наднормените килограми и сексуалната дисфункция (при мъжете) и невъзможността за забременяване (при жените) се крият именно проблеми с функцията на хипофизната жлеза. Причината може да бъде неясна и във всеки един конкретен случай се нуждае от правилно диагностициране, лечение и проследяване. За тях подсказват характерни симптоми. Те са затлъстяване и покачване на телесното тегло с над 20 кг., силно главоболие във фронталната област на главата, което трудно се повлиява от лекарства, намалено зрение, нередовна менструация, силно окосмяване, себорея, сексуална дисфункция, увеличаване на крайниците, носа, шията, промяна на чертите на лицето, постоянна умора и слабост в мускулите.", "date": "2018.10.10", "title": "Преглеждат безплатно хипофизата в болница „Св. Ив. Рилски”"}
{"url": "https://www.monitor.bg:443/bg/a/view/danychnata-deklaracijata-ot-2020-g-popylnena-avtomatichno-146608", "text": "За доходите ни получени от работодателите ни през 2019 г., от началото на на следващата година ще отваряме през нета попълнена данъчна декларация с данните. Работодателите ще имат задължението да изпратят информацията в НАП, а в историята отиват хартиените служебни бележки, издавани на лицата за изплатените им през годината доходи и удържания данък. Това предвиждат промените в данъчното законодателство, одобрени от правителството на последното му заседание в сряда, които ще бъдат предложени за одобрение от парламента. Целта на промяната е автоматичното зареждане на цялата информация в образците на годишните данъчни декларации на лицата. Със законопроекта се предлага преминаване изцяло към подаване по електронен път на справки и декларации от самоосигуряващите се лица. От НАП уточниха за „Монитор“, че ръчно в данъчната декларация ще се попълва останалата информация, касаеща други доходи, а също така и данните за направени застраховки, дарения и други, за които може да се ползват данъчни отстъпки. В проектозакона, приет вчера от кабинета, се предлага още преминаване към облагане с окончателен данък, вместо с данък върху годишната данъчна основа на придобитите облагаеми парични и предметни награди от игри, състезания и конкурси, които не са предоставени от работодател или възложител, както и увеличение на стойността на необлагаемите награди и предметни печалби на до 100 лв. В Закона за местните данъци и такси данъкът върху превозните средства за леки автомобили и товарните автомобили с технически допустима максимална маса не повече от 3,5 г. да се определя по формула, която включва два компонента: имуществен и екологичен, предлага още кабинетът. Освен това при реализиране на сделка или действие за придобиване на моторно превозно средство нотариусите ще извършват проверка за наличие или липса на задължения за данък върху него чрез автоматизиран обмен на данни със системата, поддържана от министерството на финансите, при посредничеството на МВР. В 7-дневен срок след извършване на сделката или действието по придобиване на недвижим имот или МПС нотариусите ще уведомяват съответната община за прехвърлените вещни права върху недвижимия имот или моторното превозно средство, както и ще предоставят информация за размера на заплатения данък и за основата, върху която е определен.", "date": "2018.10.10", "title": "Данъчната декларацията от 2020 г. попълнена автоматично"}
{"url": "https://www.monitor.bg:443/bg/a/view/adrian-andreev-e-na-olimpijski-polufinal-v-tenisa-146603", "text": "Адриан Андреев се класира за полуфиналите на турнира по тенис на младежките олимпийски игри в Буенос Айрес (Аржентина). Поставеният под номер 6 Андреев победи Филип Кристиан Жиану (Румъния) с 6:2, 6:4 за 91 минути. Българинът нямаше никакви проблеми в първия сет, а във втората част след 4:4 той взе два поредни гейма и затвори мача. Това е трета поредна победа за Андреев на сингъл в Буенос Айрес. Преди това той елиминира Карлос Лопес Монтагуд (Испания) със 7:6(4), 3:6, 6:2 и Янки Ерел (Турция) с 6:3, 5:7, 6:3. В спор за място на финала Андреев ще играе срещу представителя на домакините Факудно Диас Акоста. Поставеният под номер 8 Акоста е 13-и в световната ранглиста. По-късно днес Адриан Андреев и Ринки Хиджиката (Австралия) ще играят на четвъртфиналите на двойки юноши срещу вторите поставени Николас Мехия (Колумбия) и Жилберт Соареш Жуниор (Бразилия).", "date": "2018.10.10", "title": "Адриан Андреев е на олимпийски полуфинал в тениса"}
{"url": "https://www.monitor.bg:443/bg/a/view/prof-mihail-konstantinov-analizator-bylgaromrazci-lepnaha-petno-vyrhu-liceto-na-stranata-ni-146607", "text": "- Нека започнем с това, че присъда все още няма, въпреки че е ясно, че явно това е извършителят на този варварски акт. Доказва се и от ангажирането на българските и немските власти. Засега няма случай при ДНК изследване да се допусне грешка. Вещите, открити в дома му, също сочат към този мъж. Така че случаят е напълно ясен. За мен това е изверг, което се надявам да получи доживотна присъда. Това обаче, което ми направи впечатление, беше отвратителното поведение на част от българските общественици и дори журналисти. И тук искам да отбележа, че иначе не глупавите хора от „Биволъ“ завинаги се белязаха с позор. Без всякаква проверка, а само водени от желанието си да унижат и засегнат правителството, прибягнаха до това да клеветят България. Това е много глупаво, защото начинът, по който е извършено убийството, говори, че то не е поръчково. Няма поръчков убиец, който след това да изнасили жертвата си и да позволи да го хванат. Поръчковите убийци стрелят и бягат. Така че издънката на „Биволъ“ е много страшна. Тук искам да допълня, че т.нар. класация, която определя България на 111-о място, е не по-гнусна от цялата тази история, която дължим изцяло на български недоброжелатели. Дори тук няма да говоря дали у нас има свобода на словото или няма, но е факт, че България е класирана много по-назад от държави, които нямат изобщо медии. И тук не става дума за свободни медии, а за медии въобще. В тази класация страната ни е след Тонга. Там има само една телевизия, която предава само по два дни в седмицата. Няма вестници, хората живеят по островите в колиби и са си щастливи. На тях медии не са им необходими. В същото време са по-напред от нас в тази класация. Това е толкова гнусна история, че не мога да си обясня каква съвест имат тези клеветници. За съжаление никой сега по света няма да заяви публично, че истинският убиец е намерен и че няма нищо политическо в тази история. Лепна се едно петно върху лицето на България. - Абсолютно. У нас няма убит журналист от десетина години. Никой в България не посяга на журналисти. Всеки, който повярва на клеветите, които се изсипаха срещу страната ни, е много глупав, защото петни собственото си име. Затова тези хора за мен са българомразци. - Първо трябва да признае, че е сгрешил. Постът му трябваше да започне с това, че е било подведен и да се извини. А поздравлението трябва да е най-накрая. Иначе няма смисъл от него. - Не искам да коментирам ЕНП. Само искам да изтъкна, че качеството на политиците в големите държави е под всякаква критика. То няма нищо общо дори с хора като Кенеди и Хрушчов, които навремето докараха света до ядрен сблъсък, но успяха да се върнат оттам. В момента всички политици, които управляват света, нямат представа как се води война преди всичко, а това е много важно. Не са подушвали бойно поле и смятат, че войната е игра на компютър. Докато и Хрушчов, и Кенеди, участваха във войната, бяха ранявани. На този фон България стои изключително добре и то по всички важни теми - включително по тази за бежанците. Още през 2015 година ние заехме правилната позиция. Границите трябва да се пазят, защото са свещени, законите също. Всеки, който преминава през гранично пропускателните пунктове, трябва да лежи пет години в затвора. Само че да сте чули някой да е осъден и да е зад решетките? Само ги санкционират с дребни суми. - Не, това са българомразци. Тук искам да уточня, че всъщност шампион по разкрити убийства в Европа е България. Нека да имат предвид това. У нас от 96 убийства за миналата година са разкрити 95. Това е 99% разкриваемост, няма друга държава с такъв успех. - Естествено. Наистина фалшивите новини се превърнаха в опасно явление и вече хората не вярват на нищо. На този фон ще дойдат опасните популисти. Тези, които лансират лъжи, не знаят, че разрушавайки нормалната демокрация и представите за истина и лъжа, ще доведат хора от типа на фюрера. Тогава не ми се мисли за последствията. - Според мен наказателният ни закон е достатъчно строг. Необходимо е обаче допълнително да се разшири механизмът на неизбежната самоотбрана, колкото и да е опасно това. Българският механизъм за неизбежност на самоотбрана е сравнително слаб. Излиза, че ако някой влезе в дома ти без взлом, имам предвид причаква те, но без да ти разбие вратата, тогава не може да се отбраняваш. Лошото е, че може да има злоупотреби, но в крайна сметка няма идеален закон. Българските граждани трябва да получат законното право да се бранят от насилници. - Не е решен. И призовавам всички ръководители на Западна Европа да обяснят, че Африка има 80 млн. годишен прираст на населението. Къде ще отидат тези хора? Проф. Михаил Константинов е роден на 5 март 1948 година в София - Завършва специалност „ Математика“ в ПУ „П. Хилендарски“ Работил е в Института по техническа кибернетика и роботика при БАН Почетен гост и лектор в университети в Англия, Германия и Франция Автор на близо 600 научни труда, включително десетки книги Заместник-ректор на УАСГ от 1999 до 2003 г.  Член на централните избирателни комисии (ЦИК) за парламентарни, европейски, президентски и местни избори от 1991 до 2011 г.  Заместник-председател на ЦИК за парламентарни, европейски и местни избори от 2003 до 2009 г.  ", "date": "2018.10.10", "title": "Проф. Михаил Константинов, анализатор: Българомразци лепнаха петно върху лицето на страната ни"}
{"url": "https://www.monitor.bg:443/bg/a/view/do-2020-g-strojat-1-4-km-ot-struma-za-22-mln-lv-146605", "text": "Договорът за строителството на участък от 1.4 км след тунел „Железница“ е подписан. Проектирането и строителството на трасето от магистрала „Струма“ в посока Крупник в участъка от 369-ти км до км 370+400 ще струва 22 млн. лева. Изпълнител на отсечката е “ПТС Груп“ ЕАД, а стойността на договора е 22 130 756,88 лв. с ДДС. Проектът се съфинансира от Кохезионния фонд на Европейския съюз и националния бюджет чрез оперативната програма за транспорт, съобщи пътната агенция. Срокът за изпълнение на обществената поръчка е 120 дни за изготвяне на проекта и 480 дни за изпълнение на строително-монтажните работи. От АПИ информират също, че предстои подписването и на договора с ДЗЗД „Железница-Север“, в което участват „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Дружеството е избрано за изпълнител на проектирането и строителството на трасето преди тунел „Железница“ от 366-ти км до км 366+720. Тази отсечка е с дължина 720 м и включва обслужващ тунелен път при северния портал на бъдещия тунел и мостово съоръжение с обща дължина 620 метра. Обществената поръчка за „Проектиране и строителство на автомагистрала „Струма“ Лот 3.1 Тунел „Железница“ беше в 3 обособени позиции - за тунела, който ще е около 2 км и ще бъде най-дългият досега, изграждан у нас, и за пътя преди и след съоръжението. Тя беше разделена на три части, за да може на обекта да се работи едновременно и проектът да завърши в срока на ОПТТИ 2014-2020 г. Припомняме, че за изпълнител на тунелното съоръжение беше избрано обединение ДЗЗД „АМ Струма Тунел 2018“ с участници„Джи Пи Груп“, „Глобал Кънстръкшън“ и „Виа План\", което предложи цена от 185,37 млн. лв. без ДДС. Изборът обаче беше оспорен от гръцката компания „Актор“, която беше отстранена още на етап оценка на техническата документация, тъй като според пътната агенция предложението й не отговаряло на изискванията. Компанията обаче оспорва това. През септември Комисията за защита на конкуренцията (КЗК) разреши на АПИ предварителното изпълнение на поръчката за строителството на тунел „Железница“, докато се разглежда жалбата на „Актор“.", "date": "2018.10.10", "title": "До 2020 г. строят 1.4 км от „Струма“ за 22 млн. лв."}
{"url": "https://www.monitor.bg:443/bg/a/view/nova-operacionna-masa-za-22-000-leva-na-detska-hirurgija-v-plovdiv-146599", "text": "Нова супермодерна операционна маса за 22 000 лева дариха от клуб БМВ и движението 5 km run на Клиниката по детска хирургия в УМБАЛ „Св. Георги” в Пловдив. Дарението е за 22 000 лева, като от фирмата доставчик също направили немалка отстъпка. Новата операционна маса заменя 40-годишна, която е била буквално на възрастта на клиниката. Това съобщиха на съвместна пресконференция началникът на Клиниката по детска хирургия проф. д-р Пенка Стефанова, Красимир Ацалов – член на УС на клуб БМВ, и Мирослав Кузмов от 5 km run. „Сърцето на всяка една операционна зала е операционната маса. Тя ни беше много нужна. Когато има цел, се намират пътища, а целта ни бе богоугодна за всички деца. Едни хора бягаха, други танцуваха и пяха, за да стане дарението факт. Обединените усилия водят до доброто. Тази операционна маса, която ни дариха, ни бе копнеж”, призна проф. Стефанова. По думите й на ден на новата придобивка вече се правят по 10 операции на мъници. Само на 10 октомври екипът в клиниката е помогнал на две момченца със задържани в корема тестиси, на деца с хернии и хемангиоми. Едното от момченцата със задържан тестис в корема е било на 6 години и според лекарите малко късно е доведено за операция. Въпреки това и тази, а и останалите 9 хирургически интервенции са били успешни. „Масата е удобна както за пациентите, така и за хирурзите, защото се регулира по височина и наклон. Наред с това тя става и за конвенционална, и за лапароскопска хирургия”, посочиха от клиниката. Оттам дадоха за пример 9-часова операция на тумор на дете, която лекарите и сестрите са правили на старата операционна маса, като обясниха, че задвижването при нея е било механично. Новата операционна маса може да работи дори когато спре токът, защото има акумулатори. Пловдивската Клиника по детска хирургия е първата в страната и една от първите създадени преди години в Европа. „Чест е за Пловдив, чест е и за България съществуването на тази клиника. И все още има страни в света, в които няма детска хирургия и децата умират”, каза проф. Стефанова. Дарителите пък признаха, че съдбата случайно ги е обединила в общата кауза. Както от клуб БМВ, така и от 5 km run преди няколко месеца са започнали самостоятелни инициативи да подпомогнат клиниката. Когато обаче разбрали, че лекарите там имат нужда от нова операционна маса, двете инициативи се обединили, за да съберат повече средства.", "date": "2018.10.10", "title": "Нова операционна маса за 22 бона на Детска хирургия в Пловдив"}
{"url": "https://www.monitor.bg:443/bg/a/view/spipaha-grabitel-na-djado-za-broeni-chasove-146592", "text": "23-годишен жител на новозагорското село Събрано е бил спипан за броени часове след подадена жалба от възрастен старозагорец, който  е бил нападнат и ограбен във вилния си имот. 23-годишен жител на новозагорското село Събрано е бил спипан за броени часове след подадена жалба от възрастен старозагорец, който  е бил нападнат и ограбен във вилния си имот. Около 23,00 часа на 9 октомври някой похлопал на входната врата на вилата на 75-годишния Марин Драгозов  и след като стопанинът му отворил бил ударен с дърво по главата. Преди да изпадне в безсъзнание мъжът успял да разпознае силуета на до болка познатия на местните мургавелко Христо Велев. Нападателят избягал като задигнал личните документи на дядо Марин, портмонето в което имало двадесетина лева на монети и инструменти , оставени в купето на паркираната в двора старичка „Лада“. Още на заранта на 10 октомври Велев бил закопчан докато спи, в жилището му били открити задигнатите вещи и документи. Образувано е бързо производство, до младежът е задържан по закона за МВР за 24 часа, очаква се прокуратурата да поиска постоянното му оставяне зад решетките. По думите на кметицата Илияна Колева в Събрано живеели малко над 300 души, една трета били от ромски произход. „Вдигнали сме ръце от този младеж, поне сто пъти е хващан да тършува из къщите на възрастните хора, били са го, запиран е в ареста, но върне ли се – започва отново да краде. Метнал се е на майка си, тя през ден ще задигне я дърва за огрев, я някоя кокошка от съседните дворове. Христо обаче е непоправим, не зная с какво е халосал по главата бай Марин, но само по чудо не го е убил. Пак добре, че съпругата му си е била в къщата, че успяла да го свести…“, разказа кметицата.", "date": "2018.10.10", "title": "Спипаха грабител на дядо за броени часове"}
{"url": "https://www.monitor.bg:443/bg/a/view/nad-13-mln-lv-za-obezshtetenija-na-personal-v-sferata-na-obrazovanieto-146582", "text": "Правителството одобри допълнително 13.6 млн. лв. за осигуряване на дейности по Национална програма „Оптимизация на вътрешната структура на персонала в институциите от системата на предучилищното и училищното образование“ за 2018 г. Средствата ще бъдат използвани за изплащане на обезщетения на персонала за месеците юли и август поради намаляване на числеността му от настъпила промяна в структурата и състава му, при прекратяване на трудови правоотношения на друго основание, или при преструктурирането на мрежата чрез закриване или преобразуване на образователни институции. Сумата ще е за сметка на бюджета на Министерството на образованието и науката и за сметка на разчетените в централния бюджет разходи за изпълнение на политики в областта на предучилищното и училищното образование за 2018 г.", "date": "2018.10.10", "title": "Над 13 млн. лева за обезщетения в сферата на образованието"}
{"url": "https://www.monitor.bg:443/bg/a/view/dps-koj-napravi-ezikyt-na-omrazata-oficialen-146590", "text": "ДПС също излезе с позиция относно убийството на Виктория Маринова, в която остро осъждат случилото се, определяйки го като брутален акт. От партията изразяват съболезнованията си към близките на убитата журналистка. \"Остро осъждаме както този брутален акт, така и всяко посегателство върху живота и достойнството на всеки човек\", пишат от партията.  Според движението обаче това поставяло много въпроси. \"Кой направи езика на омразата официален, защо агресията е навсякъде, къде са компетентните органи, стабилна ли е държавата. Все въпроси, отговорите на които не търпят отлагане\", смята от ДПС. Партията обаче категорично настоява компетентните органи да доведат до край действията за бързо разкриване на подбудите и да бъдат наказани извършителите на жестокото убийство. \"Изразяваме пълната си солидарност с журналистическата колегия и призоваваме цялата българска журналистика и всички български граждани заедно да се противопоставим както на езика на омразата, така и на опитите за ограничаване на свободата на словото в нашата страна\", се казва в официалната позиция на ДПС.  Движението призовава всички политици и граждани да бъдат отговорни към средата, в която живеем, за да бъдат гарантирани животът и здравето, правата и свободите,  достойнството на всички хора.", "date": "2018.10.10", "title": "ДПС: Кой направи езика на омразата официален?"}
{"url": "https://www.monitor.bg:443/bg/a/view/nacionalite-obeshtaha-njama-da-podcenim-kipyr-146604", "text": "Българските национали увериха, че ще подходят максимално сериозно и няма да подценят съперника преди двубоя между България и Кипър, който ще се играе в събота от 21.45 часа на Националния стадион „Васил Левски“. Нападателят Радослав Василев, който вкара победния гол срещу Норвегия, е уверен и спокоен преди двубоя. \"Очаквам да бъде здрав мач - като всички досега. Със сигурност ще бъде тежък, но ако съумеем да покажем същия дух, същата отборна борба, имаме големи шансове да излезем с добър резултат. Няма вариант да подценим Кипър. Здрав съперник е, но повече зависи как ние ще подходим и какво ще направим. Надявам се след двете победи да дойдат колкото се може повече хора на стадиона”, коментира Василев. Той бе подкрепен и от халфа Георги Костадинов, според когото отборната игра ще реши всичко. \"Очакванията винаги са големи, но ние се борим за победа във всеки мач. Така ще бъде и занапред. В съвременния футбол вече няма фаворити и всичко зависи от колектива. Аз съм убеден, че можем да спечелим, ако играем като отбор“, допълни Костадинов. Вчера националите имаха открита тренировка, а преди нея се събраха за фотосесия. Всички играчи и треньори позираха както индивидуално, така и групово, а фотосите ще бъдат за направата на плакати, календари и картички.", "date": "2018.10.10", "title": "Националите обещаха: Няма да подценим Кипър"}
{"url": "https://www.monitor.bg:443/bg/a/view/zaev-vnese-predlojenieto-za-imeto-v-parlamenta-146606", "text": "Бурно бе днешното заседание на комисията по конституционните въпроси в македонския парламент, на което премиерът Зоран Заев представи предложените от правителството поправки в конституцията съгласно споразумението с Гърция за преименуване на страната в Република Северна Македония, предаде Танюг. Референдумът за новото име, организиран на 30 септември, имаше консултативен характер и се оказа неуспешен, тъй като гласуваха само 36 процента от гражданите с право на глас. Заседанието на комисията започна с половин час закъснение заради консултации на членовете й от опозиционната ВМРО-ДПМНЕ с техни коалиционни партньори. Партията продължава да е против поправките в конституцията, а нейният представител в комисията по конституционните въпроси Трайко Веляноски заяви, че управляващата коалиция няма да успее да събере мнозинство от две трети в парламента за приемане на поправките. Той изтъкна, че мнозинството от народа е показало какво мисли, като не е гласувало на референдума. По-рано Веляноски каза, че опозицията, обществеността и президентът на държавата са били изключени от преговорите с Гърция за името, а решенията от национален интерес за страната са били взети от \"тесен кръг политици\". Представяйки предложението на правителството за конституционни поправки, Заев заяви, че депутатите са тези, които вземат решенията за по-добро бъдеще на страната, и изрази увереност, че ще гласуват поправките. \"Народните представители вземат решенията със свободна воля. Тези, които ги подкрепят /поправките в конституцията/, подкрепят бъдещето на Македония\", каза Заев, като подчерта, че промяната на конституцията означава преди всичко икономически просперитет за страната. Премиерът подчерта още, че Република Македония трябва да излезе от изолацията, а с решаването на спора за името с Гърция \"се изгражда приятелство, което никога не е било по-голямо\". Заев добави, че ако страната желае да се присъедини към НАТО в началото на следващата година и да напредне в интеграцията в Европейския съюз, поправките в конституцията трябва да бъдат приети. Дебатите в парламента за внасяне на поправки в конституцията може да продължат до 10 дни.", "date": "2018.10.10", "title": "Заев внесе предложението за името в парламента "}
{"url": "https://www.monitor.bg:443/bg/a/view/aresti-v-belgija-za-korupcija-i-uredeni-machove-vyv-futbola-146601", "text": "Белгийската прокуратура разпореди акция по претърсване на офиси на футболни клубове и арести в цялата страна във връзка с разследване за финансови измами, корупция, пране на пари и манипулиране на резултати от мачове, съобщиха местните медии. Според информацията някои от влиятелните футболни агенти, съдии и ръководители на клубове като „Андерлехт“ и „Брюж“ са сред разпитаните по случая. Полицейски проверки са извършени и в „Стандард“ (Лиеж), и „Генк“. Общо 44 проверки са планирани в Белгия плюс други 13 във Франция, Люксембург, Кипър, Черна гора, Сърбия и Македония. Сред арестите на известни лица, които са заподозрени в измами и уговорени мачове, са футболният агент Моги Баят – бивш мениджър на белгийски \"Шарлероа\". 44-годишният бизнесмен от белгийски и ирански произход е бил един от основните заподзрени. Според белгийското издание \"Льо Соар\" полицията е заподозряла Оби Уларе, Мишел Прьодом и Дино Арсланагич от \"Стандард\", които са свързани с Баят. Вестникът добави още, че са арестувани бившият президент на \"Андерлехт\" Херман ван Холфсбеек, настоящият мениджър на \"Брюж\" Иван Леко и реферите Барт Вертентен и Себастиен Делфериер.", "date": "2018.10.10", "title": "Арести в Белгия за корупция и уредени мачове във футбола"}
{"url": "https://www.monitor.bg:443/bg/a/view/vss-otstrani-ot-dlyjnost-obvinen-prokuror-146580", "text": "Прокурорската колегия на ВСС отстрани временно от длъжност прокурора от Софийска градска прокуратура Красимир Кирилов до приключване на воденото срещу него досъдебно производство. Това стана на заседание на колегията по предложение на главния прокурор Сотир Цацаров. На 5 октомври т.г. спецпрокуратурата обвини прокурор Кирилов за престъпление по служба, извършено на 22 декември 2015 г. Разследването е започнало по сигнал от окръжния прокурор на Плевен по времето, когато Кирилов бил шеф на Районна прокуратура – Кнежа. На 25 ноември 2009 г. в прокуратурата в Кнежа било образувано досъдебно производство срещу неизвестен извършител за подправка на идентификационни номера на багер „KOMATSU“ и машината била приобщена като веществено доказателство по делото.В края на 2015 г. в РП - Кнежа постъпили две молби за връщане на вещественото доказателство – от дружество-лизингодател на багера и от частно лице, което твърдяло, че има право да получи машината. Наблюдаващият прокурор по делото Красимир Кирилов нарушил служебните си задължения и при липса на доказателства за собственост върху багера и изявени претенции от различни лица към една и съща вещ, на 22.12.2015 г. разпоредил вещественото доказателство да бъде върнато и на лизингодателя, и на претендиращия частник. Спецпрокуратурата е установила, че лизингодателят е собственик на багера, но не е бил уведомен за произнасянето на прокурора, а претендиращия частник взел на ръка същия ден постановлението на Кирилов и фактически получил владението върху това веществено доказателство в края на работния ден. По този начин багерът е върнат съвсем съзнателно от прокурора на човек, който не е собственик и няма никакви права върху него, съобщиха от държавното обвинение. В хода на разследването спецпрокуратурата е възложила на КПКОНПИ извършването на оперативно издирвателни мероприятия за установяване на лица, имащи отношение към предмета на разследването.", "date": "2018.10.10", "title": "ВСС отстрани от длъжност обвинен прокурор "}
{"url": "https://www.monitor.bg:443/bg/a/view/trajcho-trajkov-probva-da-izbjaga-ot-zapora-146588", "text": "Бившият министър икономиката, енергетиката и туризма и подсъдим по аферата „ЕВН“ Трайчо Трайков пробва да избяга от запора на имането си, като бави обясненията за произхода на средствата си. Това съобщи шефът на комисията \"Антикорупция\" Пламен Георгиев. \"Постъпи молба от неговия адвокат, в която той иска удължаване на срока, но процедура за удължаване на срока в закона няма. Но ако своевременно постъпят обяснения за произхода на средствата, независимо че е извън срок, комисията ще ги вземе предвид, защото в крайна сметка трябва да се установи обективната истина\", каза Георгиев. Чрез медиите той призова Трайков възможно най-бързо да внесе обяснения. \"Защото след налагането на обезпечителните мерки ние имаме 3-месечен срок по закон, в който трябва да внесем иска. така че молбата ми чрез вас е възможно най-бързо да постъпят съответните документи и доказателства и ние ще ги вземем предвид\", каза още Георгиев. Трайков е обвинен за умишлена безстопанственост при продажбата на остатъчния държавен пакет акции на ЕВН - през 2011 г. те били продадени по-евтино, отколкото е била пазарната им стойност. Бившият финансов министър Симеон Дянков пък е обвиняем за длъжностно престъпление при сделката с ЕВН. За него Георгиев обясни, че оказва много добро сътрудничество на комисията. \"Вече неколкократно се е чул с колегите, които извършват проверка. Даже той ми изпрати sms, че колегите са много добри професионалисти. Представя исканите документи за всичко - неговите доходи и на съпругата му\", каза Георгиев. В крайна сметка се оказало, че \"Това беше добър пример за положителното на новия закон. Ние реално установихме, че той има съпруга от декларацията, която е подал пред комисията. Реално във всички регистри в държавата той не се води женен. Още веднъж благодаря на медиите, след вашата реакция г-н Дянков ни потърси, предостави всички документи, за да може да се направи реален анализ на доходите му в чужбина\", обясни Георгиев. и е запорирал имущество на бившия кмет на врачанското с. Галиче Ценко Чоков, съпругата и двамата му синове, съобщи още Георгиев.\"Запорирано е имущество за 3,2 млн.лв. - множество имоти, земеделски земи и коли. Общо 153 имота са запорирани, сред тях и апартамент в София. Цялото имущество, което сме установили. Запорът е по обвинението за лихварство\", каза Георгиев. Чоков е подсъдим като лидер на организирана престъпна група за лихварство, побои и палежи. През май т.г. спецсъдът го осъди на 4,5 г. затвор за отвличане, побой и палеж на 2 коли. Синът му Мартин пък получи 4 г. затвор за закана и заплаха с убийство на свои съселяни и лихварство. Присъдата не е окончателна. В края на септември спецсъдът пусна под домашен арест Ценко Чоков, който изтърпява в апартамента си в София, за да не влияе на свидетели по делото от Галиче.", "date": "2018.10.10", "title": " Трайчо Трайков пробва да избяга от запора "}
{"url": "https://www.monitor.bg:443/bg/a/view/zabiha-kirki-v-novichko-infiniti-nasred-jambol-146589", "text": "Три нови кирки са били забити в предния капак и покрива на лек автомобил „Инфинити“ на ямболската улица „Цар Иван Александър“. Сигналът е бил подаден към 08,10 часа в сряда от собственика, 59-годишен местен жител, за когото няма данни да е криминално проявен. Автомобилът е бил паркиран в съседство с професионалната техническа гимназия „Иван Райнов“ и до жилището на водача. Районът е бил веднага отцепен с полицейска лента, образувано е досъдебно производство. По предварителна информация автомобилът се води като собственост на фирма търгуваща с торове и растителни препарати. „Предупрежденията“ с забити  кирки в автомобили е бургаски „патент“, коментират местните криминалисти, на пръсти се броели подобни случаи в Ямбол,последният бил отпреди 6 години, когато по този начин повредили Мерцедеса на работещ по Черноморието млад бизнесмен.Предполага се , че става въпрос за неуредени финансови взаимотношения.", "date": "2018.10.10", "title": "Забиха кирки в новичко „Инфинити“ насред Ямбол"}
{"url": "https://www.monitor.bg:443/bg/a/view/globjavat-shofior-za-razpiljan-bokluk-na-pytja-146578", "text": "Шофьор от Пловдив ще бъде глобен, след като замахнал да хвърли торбичка с боклук в улична кофа, не уцелил и мръсотията се разпиляла по пътното платно. На грозната сценка станали свидетели служители в общинската фирма „Чистота”, които карали по чиста случайност след колата нарушител. Видеорегистраторът на служебната кола обаче уловил какви ги върши шофьорът отпред, както и кой е номерът на автомобила. Нарушението било регистрирано на 1 октомври на бул. „Васил Априлов“ № 148. Благодарение на видеозаписа и с помощта на Общинска полиция нарушителят бил установен, съобщиха от ОП „Чистота”. „Шофьорът ще бъде поканен в предприятието, за да му съставим акт по наредбата за опазване на околната среда. Ако не се яви, ще му го изпратим по служебен път“, каза директорът на „Чистота“ в Пловдив Иван Стоянов. Той призова гражданите да са по-отговорни към чистотата на Пловдив и напомни, че се глобява и за изхвърлен от автомобил фас. Ето и видеото, което е било заснето от служебната кола:", "date": "2018.10.10", "title": "Глобяват шофьор за разпилян боклук на пътя (ВИДЕО) "}
{"url": "https://www.monitor.bg:443/bg/a/view/holding-spira-mashinite-si-zaradi-cenovi-skok-na-energijnata-borsa-146583", "text": "При драстични ограничения заради близо седемкратно увеличение цените на електроенергията на борсата ще работят на 11 октомври машиностроителните предприятия от системата на „Холдинг Металик“ – Стара Загора. От борда на директорите уточняват, че в сегмента Пазар „ден напред“ на „Българска независима борса\" ЕАД за 11 октомври са обявени цени между 595 и 613 лв/MWh при цени от юни досега от 66 до 102 лв/MWh. Всички енергоемки металообработващи машини в машиностроителните предприятия „Металик“ АД, „Енергоремонт – Гълъбово“, „Чугунолеене“ – Първомай“, „Комерсиал“ АД, GRP-Tech, месопреработвателното предприятие „Кумир-СИ“ и др. ще бъдат изключени. Работниците ще ползват единствено ръчни електрически инструменти с ниска консумация на електроенергия, се казва в съобщението до медиите, разпратено по електронните пощи към 16,30 часа в сряда. Ограничение на потреблението на електроенергия ще бъде направено и в други обекти от групата на „Металик“: Болница „Тракия“ и Парк-Хотел „Стара Загора“, като здравното заведение ще ограничи рязко дейността си. От директорския борд на холдинга уточняват, че ако и през следващите дни цената на тока остане все така необичайна висока рестрикциите ще продължат Няма логично обяснение за този скок на цените, тъй като цената на най-скъпата електроенергия в България, добивана от ВЕИ, е далеч под обявената за утре цена от около 600 лв./MWh, е становището на мениджмънта на „Холдинг Металик“, който е едно от най-големите предприятия  в Южна България.", "date": "2018.10.10", "title": "Холдинг спира машините си заради ценови скок на енергийната борса"}
{"url": "https://www.monitor.bg:443/bg/a/view/malina-krumova-poema-novata-pytna-agencija-za-bezopasnost-146584", "text": "Новата държавна агенция за безопасност по пътищата, обявена след трагедията с обърналия се автобус край Своге, ще бъде оглавена от бившият зам. регионален министър Малина Крумова. Крумова беше освободена от длъжността си в МРРБ от премиерът Бойко Борисов днес/вчера. Тя напуска стола си, но той няма да остане празен и ще бъде зает от доскорошният й шеф Николай Нанков. Пътят му обратно във ведомството мина през доброволното му отказване от депутатските задължения. Крумова обяви пред участници в конференцията за пътна безопасност, че в следващите няколко седмици ще се изготви структурата и устройственият правилник на новата агенция. Тя ще се занимава основно с политиката в областта на пътната безопасност, събиране и и системен анализ на информация. Агенцията ще е координиращо звено между ведомствата и институциите, като в нея ще има и гарантирано гражданско участие. На форума вицепремиерът Томислав Дончев мотивира създаването на новата структура с това, че на пръв поглед в държавата има всичко, за да намаляват жертвите по пътищата - министерства, агенции, дирекции, закони и наредби, но резултатът не е такъв, какъвто се очаква. По думите му причината е липсата на синхрон и възможността отговорността да се прехвърля между институциите.", "date": "2018.10.10", "title": "Малина Крумова поема новата пътна агенция за безопасност "}
{"url": "https://www.monitor.bg:443/bg/a/view/francija-sys-zakon-sreshtu-falshivite-novini-146587", "text": "Френските депутати приеха два законопроекта за предотвратяване на разпространението на фалшива информация по време на предизборни кампании, след обвинения за руска намеса в президентския вот през 2017 г., съобщава АФП. Законопроектите \"Фалшиви новини\" позволяват на кандидат или политическа партия да поиска съдебно разпореждане, предотвратяващо публикуването на \"невярна информация\" през трите месеца на национални избори. Те също така предоставят на властите във Франция възможността да затварят всяка мрежа, \"контролирана от или под влиянието на чужда сила\", ако \"умишлено разпространява фалшива информация, която може да промени целостта на изборите\". Мярката се разглежда като насочена и към руската RT, която започна да излъчва на френски език в края на миналата година. Макрон се е сблъсквал с руски медии в кампанията си през 2017 г., когато руски сайт твърдял, че е гей и има тайна банкова сметка в Бахамите. Опозицията на Франция критикува законопроектите като опит за създаване на \"полиция на мисълта\", като отбелязва, че закон, датиращ от 1881 г., вече защитава политиците и другите граждани от клевета. Преди гласуването, министърът на културата Франсоа Нисен защити проектозаконите, заявявайки, че \"по никакъв начин\" не се нарушава правото на свободно слово. Основната цел е да се спре разпространяването от фалшиви новини, които са \"очевидно фалшиви и споделени по умишлен, масов и изкуствен начин\", обяснява тя. Законопроектът също така предвижда Facebook, Twitter и други социални медийни платформи да разкрият имената на компаниите зад всяко спонсорирано съдържание и да създадат съвет за етика в пресата, оглавяван от бившия шеф на АФП Емануел Хоуг. Опозиционните партии от лявата и от дясната страна предупреждават за трудностите, пред които съдиите ще са принудени да се изправят и взимат прибързани решения за това какво е вярно и какво, не. \"Добрите намерения невинаги правят добри закони\", предупреди Мариета Караманли от опозиционните социалисти. Предишните версии на законопроектите бяха приети от Народното събрание през юли, подкрепени от партията \"Републиката на движение\" на Макрон, но те бяха отхвърлени от контролирания от опозицията сенат. Последните проекти ще се върнат в Сената за одобрение.", "date": "2018.10.10", "title": "Франция със закон срещу фалшивите новини "}
{"url": "https://www.monitor.bg:443/bg/a/view/lepnaha-8-meseca-efektivno-za-hvanat-da-shofira-pijan-146593", "text": "8-месечен престой зад решетките си осигури 46-годишен казанлъчанин, хванат за пореден път да сяда зад волана след солидна почерпка. Георги В. е осъден по бързо производство след като на 15 септември по улиците на село Овощник е бил засечен да шпори товарен автомобил с 1,71 промила алкохол в издишания въздух.Мъжът има две предходни осъждания за същото престъпление:през март 2015 г. от Военен съд-Пловдив, и през юли 2017 г. от Районен съд- Казанлък.Към престоя в затвора съдът е прибавил и глоба в размер на 500 лв, определението е в резултат на сключено споразумение между Георги В. и наблюдаващия досъдебното производство прокурор. И не подлежи на протест или обжалване. За деветте месеца на годината общо 51 лица са били предадени на съд от казанлъшките магистрати за шофиране след употреба на алкохол, всички те са осъдени, уточняват от Апелативна прокуратура – Пловдив.", "date": "2018.10.10", "title": "Лепнаха 8 месеца ефективно за  хванат да шофира пиян "}
{"url": "https://www.monitor.bg:443/bg/a/view/pravim-obsht-front-sreshtu-starite-dizeli-ot-evropa-146600", "text": "Информационна нота от името на българската, полската и словашката делегации в Съвета на Европа представи екоминистър Нено Димов в Люксембург. Идеята е, да се предприемат превантивни мерки срещу очаквания внос на употребявани автомобили от страни членки с висок стандарт към държави с по-ниска покупателна способност на населението. Това е много вероятно да се случи след налагането на забрана за използването на коли с дизелови двигатели в някои европейски градове, заради високите им вредни емисии. Нашествието на подобни возила, предимно в Източна и Южна Европа, ще предизвика още по-голямо замърсяване на въздуха в държавите от този регион. „Темата за двойните стандарти в първоначалния си обхват се отнасяше само до качеството и стандартите на хранителните продукти. Притеснение буди обстоятелството, че този подход намира отражение и в други области, които също имат пряко отношение както към здравето на хората, така и към околната среда“, заяви министър Димов пред колегите си от Съвета. Според него, проблемът не може да се реши със забрана, защото противоречи на свободното движение на стоки. Димов смята, че „прагматичният подход изисква онзи, който изкривява пазара, да поеме отговорността за това. Това означава държавите, които въвеждат забрани на старите дизели, да не могат да „изнасят“ коли, които не отговарят на определени стандарти“. Инициативата е подкрепена също от Кипър, Латвия, Литва, Люксембург, Румъния и Унгария.", "date": "2018.10.10", "title": "Правим общ фронт срещу старите дизели от Европа"}
{"url": "https://www.monitor.bg:443/bg/a/view/pravjat-dnk-na-buhalkata-s-kojato-e-iznasilen-i-ubit-docentyt-ot-plovdiv-146576", "text": "Две нови експертизи са назначени от окръжната прокуратура в Пловдив по разследването за убийството на доц. Стефан Нейков. Едната е за ДНК на биологичния материал, открит по бухалката, с която е бил изнасилен и пребит до смърт ученият.  Втората експертиза е съдебно-медицинска и тя трябва да установи дали смъртта му е настъпила по особено мъчителен за жертвата начин и с особена жестокост. Това стана ясно по време на мярката за неотклонение на обвинения в убийството Илия Стоичков в окръжния съд в Пловдив. Стоичков е съпруг на бивша студентка на доц. Нейков, с когото тя имала среща на 2 юли т.г. вечерта в началото на близкото до Пловдив село Оризари. Съпругата на Илия - Иванка познавала учения от 2005г., когато била студентка в Аграрния университет в Пловдив. Доц. Нейков не й преподавал, но се познавали покрай сина на жертвата, уточниха от прокуратурата. След като завършила тогава бакалавърска степен, искала да продължи образованието си. Преди време записала да учи за магистър, но прекъснала и потърсила доц. Нейков за съдействие. Желанието й било да се възползва от контактите му в научната общност, а според прокуратурата ученият й поискал в замяна секс и пари. Именно на тази тяхна среща край Оризари ненадейно се появил Илия Стоичков. Разгневеният съпруг се нахвърлил върху 70-годишния учен. Съдия Станислава Бозева отхвърли искането на Илия Стоичков и адвокатката му Мария Гарбатилова да бъде пуснат на свобода, като отново го остави зад решетките. Адвокат Гарбатилова бе категорична, че ще обжалва и делото в Апелативния съд ще бъде на 18 октомври от 10 часа.", "date": "2018.10.10", "title": "Правят ДНК на бухалката, с която е изнасилен и убит доцентът от Пловдив"}
{"url": "https://www.monitor.bg:443/bg/a/view/otpusnaha-7-mln-lv-za-wi-fi-v-550-uchilishta-146581", "text": "Правителството одобри 7 065 800 лв. за изграждане и развитие на безжични мрежи в 550 държавни и общински училища. Изградените безжични мрежи ще осигурят възможност за гъвкав достъп до интегрирани услуги, свързани с комуникация, сигурност, достъп до база данни, мултимедийни файлове, интерактивно съдържание и др. Те ще помогнат за създаването на единна образователна среда за всеобхватно обучение. Предвижда се средствата да се разходват до 15 ноември тази година, след което директорите на училищата да представят в Министерството на образованието и науката отчет за извършените разходи за изградените безжични мрежи. Парите се осигуряват за сметка на планираните за тази цел разходи по бюджетите на МОН и на още девет първостепенни разпоредители с бюджет за 2018 г.", "date": "2018.10.10", "title": "Отпуснаха 7 млн. лв. за безжичен нет в 550 училища"}
{"url": "https://www.monitor.bg:443/bg/a/view/kenijski-zvezdi-bjagat-s-lubiteli-v-ujnija-park-146569", "text": "Миналогодишният шампион в маратона на София Самсон Кипроно Бармао от Кения и неговият сънародник Стивън Киплагат ще се включат в традиционното бягане на 5kmrun в събота в столичния Южен парк. Това ще се случи само ден преди елитните бегачи да стартират на класическите 42,195 км пред националния стадион. В благотворителното събитие ще участва и етиопката Тежиту Сейюн. Атлетите от първия в света професионален отбор по бягане NN Runnning Team ще се включат в събота и в сутрешната загрявка и ще дадат официален старт от 09:00 часа и на детското бягане от 10:00 часа в Южния парк. Те ще се на разположение на любителите на бяганията за снимки и автографи. По време на 35-ия маратон на София пък ултрамаратонецът Краси Георгиев ще бяга заедно с Петър Нефтелимов в подкрепа на младежите с различни възможности. Йоана Колева и Ива Цолова от JAMBA и Run2Gether България ще презентират благородната кауза, в която всеки желаещ може да се включи, като бяга и дарява.", "date": "2018.10.10", "title": "Кенийски звезди бягат с любители в Южния парк"}
{"url": "https://www.monitor.bg:443/bg/a/view/izhvyrljat-ot-futbola-ruskite-pobojnici-146572", "text": "Руските национали Александър Кокорин и Павел Мамаев ще получат забрана никога повече да не играят професионално футбол. Припомняме, че двамата, в нетрезво състояние, пребиха зверски двама души в Москва в понеделник. Единият е държавен чиновник - директорът на департамента по автомобилната промишленост и железопътното строене към Министерството на промишлеността и търговията Денис Пак. Той помолил футболистите да говорят по-тихо, а в отговор двамата го нападнали словесно, а след това със стол, юмруци и ритници. 27-годишният Кокорин и Мамаев (30 г.) ще бъдат изключени завинаги от регистъра на руската федерация по футбол. Договорите им - съответно със “Зенит” и “Краснодар”, ще бъдат анулирани преждевременно. Руските национали-побойници ще претърпят и жестоки финансови загуби. Всеки един от тях има да получава по 3 милиона евро до следващото лято под формата на заплати. Всеки момент се очаква те да бъдат официално подведени под съдебна отговорност в родината им. Очаква ги затвор с ефективна присъда до 8 години лишаване от свобода.", "date": "2018.10.10", "title": "Изхвърлят от футбола руските побойници "}
{"url": "https://www.monitor.bg:443/bg/a/view/zverev-i-del-potro-vyrvjat-napred-v-shanhaj-146573", "text": "Александър Зверев (Гер) и Хуан Мартин дел Потро (Арж) се класираха за третия кръг на турнира по тенис на твърди кортове от сериите \"Мастърс\" в Шанхай с награден фонд $7 млн. Поставеният под номер 4 Зверев стартира в надпреварата с успех над грузинеца Николоз Басилашвили със 7:5, 6:4 и сложи край на серията от шест поредни победи на съперника, който взе титлата в Пекин през миналата седмица. Германецът се нуждае от класиране на полуфиналите, за да си гарантира място във финалния турнира на АТР в Лондон през ноември, за който квоти вече си осигуриха Рафаел Надал, Роже Федерер, Новак Джокович и Дел Потро. Финалистът от 2013 г. и трети в схемата Дел Потро също стартира с победа след 7:5, 7:6(7) над французина Ришар Гаске. Кевин Андерсън (Южна АФрика) пък наниза 14 аса и елиминира квалификанта Михаил Кукушкин (Каз) с 6:3, 6:2. В третия кръг той ще играе срещу десетия в схемата Стефанос Циципас (Гър), който отстрани руснака Карен Хачанов с 6:4, 7:6(8).  ", "date": "2018.10.10", "title": "Зверев и Дел Потро вървят напред в Шанхай"}
{"url": "https://www.monitor.bg:443/bg/a/view/mvr-shefyt-pred-deputatite-arestuvanijat-za-ubijstvoto-na-viktorija-oshte-ne-e-razpitan-146571", "text": "Към момента арестуваният за убийството на Виктория Маринова – Северин Красимиров не е разпитван от наш разследващ полицай или прокурор. Това заяви вътрешният министър пред депутатите от вътрешната комисия в НС Младен Маринов. МВР-шефът определи случая като брутално убийство. Незабавно били взето мерки по формирането на екип, оглед на местопроизшествието, работа със свидетели. Той обясни, че по случая са работили както местни полицаи, така и служители на ГДБОП , както и „Национална полиция“. Институтът по психология на МВР също бил включен още в първоначалния момент и направили „много добър психо профил\" на евентуалния извършител.Маринов се оплака, че натискът бил много голям, включително и с внушения, че полицията няма да си свърши работата и няма да се води обективно разследване. Вътрешният министър обясни, че на по-късен етап от разследването са били изведени две основни версии за престъплението, свързани с личния живот на жертвата. След това са се фокусирали върху извършителя, който бил задържан след добра комуникация с германската полиция.\"Бяха събрани множество доказателства, включително и от видеокамери“, каза още той. \"Става въпрос за психично болен човек с необходимост от сексуално задоволяване. И заподозреният беше задържан в жилище на майка му в Германия. Вече текат процедури за освидетелстване на лицето по международната правна помощ. Към момента той не е разпитван от наш разследващ полицай или прокурор. Така че продължава работата по всички версии“, каза той. Маринов коментира още, че преструктурирането на МВР не е маловажно, но за него приоритет е да се оборудват полицаите с нужната екипировка и да им се дадат средства, с които да работят. \"Не омаловажавам администрацията, но смятам, че е крайно време да започнем да осигуряваме полицаите, които работят на терен и в офиси, с необходимото оборудване, което да им даде възможност да изпълняват своите задължения“, каза още Маринов и посочи, че това недофинансиране е довело полицаят да не е оборудван, съгласно европейските норми за неговата лична защита. По думите му в момента тече оборудване на полицаите със зимни и летни униформи.", "date": "2018.10.10", "title": "МВР-шефът пред депутатите: Арестуваният за убийството на Виктория още не е разпитан"}
{"url": "https://www.monitor.bg:443/bg/a/view/es-dava-46-miliona-za-modernizacija-na-tramvaite-ni-146563", "text": "Европейската комисия ще налее 46 млн. евро в модернизация на трамвайните трасета в София, съобщиха от Брюксел. Средствата са от Европейския фонд за регионално развитие и ще бъдат насочени към реконструкция на трамвайното трасе по протежение на ул. \"Каменоделска\" и на бул. \"Цар Борис III\", което се използва от пет трамвайни линии, включително от линия № 5, по която пътуват над 50 хил. души на ден. Ще бъдат закупени и нови съчленени нископодови трамвайни мотриси. Средства ще бъдат отделни и за модернизирането на управлението на трафика и на системите за информиране на пътниците. \"Благодарение на средствата от ЕС жителите на София ще могат да се ползват от съвременен и комфортен трамваен превоз. Въздухът в столицата също така ще бъде по-чист, като се надяваме, че хората ще решат да използват новите трамваи вместо обичайните автомобили. По този начин политиката на сближаване насърчава чистата мобилност в целия ЕС\", заяви комисарят по въпросите на регионалната политика Корина Крецу.", "date": "2018.10.10", "title": "ЕС дава 46 милиона евро за модернизация на трамваите ни"}
{"url": "https://www.monitor.bg:443/bg/a/view/josh-wink-leti-do-evropa-specialno-za-uchastie-v-sofija-146527", "text": "Легендата на световната електронна сцена Josh Wink пристига за ексклузивен сет на 12 октомври. Той лети директно от Щатите - само за две дати в Европа - в София и Лайпциг. Събитието у нас ще се случи в Терминал 1. Клубът е с капацитет от само 500 души, което прави гостуването на диджея бутиково. То е част от серия събития с основна идея големи имена да бъдат представени максимално близо до аудиторията. Първи гост от кампанията беше Westbam преди по-малко от месец. За още по-богата атмосфера в програмата ще се включат диджеите от Metropolis – Ясен Петров и DJ Steven. Първият от тях ще открие вечерта с три-часов сет от 23 часа, а точно в 2 след полунощ на сцената ще излезе хедлайнерът, чиито сет ще бъде с времетраене от минимум два часа. Веднага след него - до самия край в 8 сутринта, събитието ще бъде продължено от DJ Steven.", "date": "2018.10.10", "title": "Josh Wink лети до Европа специално за участие в София"}
{"url": "https://www.monitor.bg:443/bg/a/view/mvr-tyrsi-syuchastnici-na-severin-146574", "text": "Вътрешното министерство работи по версията за евентуални съучастници и мотиватори на Северин Красимиров за извършване на престъплението. Това каза вътрешният министър Младен Маринов по време на изслушването в парламентарната комисия по вътрешна сигурност и обществен ред. Маринов обясни, че Северин е напуснал страната законно през „Дунав мост“ в посока Румъния, тъй като към този момент не е бил издирван или заподозрян. За щастие обаче граничните власти са го регистрирали. Младежът е пристигнал в Германия с още двама души. „До момента имаме доказателства, че той е действал ситуитивно и без предварителна подготовка. Това е подкрепено със свидетелски показания. Но работим и по тезата за търсене на негови евентуални съучастници и мотиватори на това престъпление“, каза още вътрешният министър.", "date": "2018.10.10", "title": "МВР търси съучастници на Северин"}
{"url": "https://www.monitor.bg:443/bg/a/view/bez-promeni-v-tochkuvaneto-vyv-formula-1-i-dogodina-146577", "text": "От ръководството на Формула 1 няма да предлагат промяна в точковата система, според която пилоти след десета позиция също ще получават точки. Рейс-директорът Чарли Уайтинг сподели, че отборите не са постигнали споразумение относно евентуална ревизия на точковата система. \"Дискутирахме го, но не сме достигали до консенсус\", заяви Уайтинг. В основата на разговорите са били колко да бъдат разликите между отделните позиции, по-конкретно за по-задните места. В момента заелият десета позиция взима 1 точка. Ако се дава 1 точка за 15-ият, то тогава десетият трябва да получава шест. Въпреки това, някои от босовете на екипи във Формула 1 заявиха, че разликите от точка също трябва да бъдат увеличени.", "date": "2018.10.10", "title": "Без промени в точкуването във Формула 1 и догодина"}
{"url": "https://www.monitor.bg:443/bg/a/view/zatvoriha-diljana-popova-v-kletka-146567", "text": "Моделът и актриса Диляна Попова се озова в клетка. Причината не е поредна фотосесия на 37-годишната красавица, а добра кауза. Звездата от „Революция Z“ се затвори в подкрепа на националната гражданска инициатива за забрана на добива на ценни кожи в България. написа към снимки от протест в профила си в Инстаграм тя. Последователите на Попова в социалните мрежи я подкрепиха. „Благодаря, че давате глас на тези, които нямат свой, за да се защитят!“ и „Адмирации, Диляна, за тази прекрасна кауза!“, гласят част от коментарите към кадрите. Съвсем скоро синеокият секссимвол ще се изправи отново в зала „Арена Армеец“, където ще влезе в ролята на телефонистката от крайморското градче, която излиза на злополучна среща с китариста Филип в мюзикъла по любимия на поколения българи филм „Оркестър без име“. Близо година след официалната си премиера, продукцията ще бъде изиграна отново на 23 октомври в София и два дни по-късно – в Пловдив.", "date": "2018.10.10", "title": "Затвориха Диляна Попова в клетка"}
{"url": "https://www.monitor.bg:443/bg/a/view/hotelieri-s-podpiska-zaradi-bezstopanstveni-kone-kraj-jazovir-batak-146550", "text": "Собственици на хотели и малки семейни вили в района на язовир“ Батак“ събират подписка, в която настояват да се вземат мерки срещу безстопанствените коне, обикалящи в околностите на курорта Цигов чарк и местността „ Дъното“. Чифтокопитните бутали оградите на хората и безпрепятствено влизали в къщите за гости, където чупели наред оборудване и лампи за осветление. Местните виладжии са пропищели от набезите на конете, които са оставени без надзор да пасят около язовира. Приличат на диви, въпреки че съм виждал как един младеж от близко село  ги прибира вечер, но през деня шетат навсякъде и са заплаха за имуществото ни, но и могат да ин налетят и на нас, оплака се собственичка на малък хотел в Цигов чарк. Преди време местни споделят как кон връхлетял върху предницата на лек автомобил и едва не убил пътуващото в него семейство.Хотелиерите ще изпратят подписката до кмета на община Батак Петър Паунов, за да бъдат взети най-бързи мерки за премахване на скитащите коне от курорта.", "date": "2018.10.10", "title": "Хотелиери пропищяха от набезите на коне край язовир “Батак“"}
{"url": "https://www.monitor.bg:443/bg/a/view/ot-sredata-na-2019-ta-bez-anonimni-akcioneri-vyv-firmite-146570", "text": "От юли догодина се забранява акциите на фирмите да бъдат на анонимни притежатели. Това реши днес Народното събрание с приемането на второ четене на промените в Търговския закон. С редакцията на нормативния документ се отменят акциите на приносител и временните удостоверения, удостоверяващи права по записани ценни книжа на приносител. Изрично се предвижда те да бъдат заменени с поименни до 9 месеца след обнародването на промените. С тях се транспортира и евродирективата за предотвратяване използването на финансовата система за изпиране на пари и финансирането на тероризма. Промените в закона се правят с цел да се идентифицира собственикът, защото с тези на приносител смяната на собственик била много лесна, а в Търговския регистър липсва информация за това кой упражнява властта с тях, се посочва в мотивите. Компаниите ще трябва да водят и книги за акционерите и да ги предоставят в Търговския регистър. Агенцията по вписванията ще изпрати на прокуратурата списък с дружествата, които не са изпълнили изискванията, 2 месеца след упоменатия срок. Въпросният списък ще се актуализира през 6 месеца и отново ще се изпраща до прокуратурата. В случай, че акционер не представи за замяна притежаваните от него акции на приносител или заместващи ги временни удостоверения в срока, дружеството ще бъде задължено да ги обезсилва. В тези случаи той ще има право да поиска от дружеството да му заплати равностойността на направените по тях вноски в 6-месечен срок от узнаването, но не по-късно от 5 години от датата на обезсилването.", "date": "2018.10.10", "title": "От средата на 2019-та без анонимни акционери във фирмите"}
{"url": "https://www.monitor.bg:443/bg/a/view/otrovitelite-sledili-skripal-v-chehija-prez-2014-g-146565", "text": "Заподозрените за отравянето на бившия руски шпионин Сергей Скрипал са посетили Чехия през 2014 г., докато Скрипал е бил на посещение в централноевропейската страна. Предполага се, че Скрипал е помагал на чешкото контраразузнаване за изобличаването на руски шпиони. Информацията съобщава Радио Прага, позовавайки се на чешкото радио Radiozurnal, което пък цитира източници от разузнаването на Чехия. Двамата агенти на руското главно управление Александър Петров-Мишкин и Руслан Боширов-Анатолий Чепига, са пристигнали в Чехия в средата на октомври 2014 г., използвайки същите имена като във Великобритания. Радио Прага отбелязва, че това навежда на мисълта, че Скрипал е бил следен от двамата мъже няколко години преди опита за убийство. Чешкото разузнаване обяви, че няма да коментира случая. Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи опит да ги представи за случайни туристи. След продължаващите разкрития за участието на руските спецслужби в отравянето, руският президент Владимир Путин излезе с изявление, в което нападна Скрипал като \"мерзавец\" и \"предател\".  ", "date": "2018.10.10", "title": "Отровителите следили Скрипал в Чехия през 2014 г."}
{"url": "https://www.monitor.bg:443/bg/a/view/frankofonskata-obshtnost-izbira-nov-lider-v-erevan-146564", "text": "Подкрепена от Африканския съюз и от френския президент Еманюел Макрон, руандийката Луиз Мушикивабо ще се изправи срещу канадката Микаел Жан в борба за висшия пост в Международната организация на франкофонията (МОФ). Помрачена от кончината на френско-арменския певец Шарл Азнавур, който се очакваше да пристигне в Ереван, двудневната Седемнайсета среща на върха има официална тема, определена с мотото \"Да живеем заедно\".", "date": "2018.10.10", "title": "Франкофонската общност избира нов лидер в Ереван"}
{"url": "https://www.monitor.bg:443/bg/a/view/gyrcija-iska-ot-germanija-376-miliarda-evro-reparacii-146561", "text": "Гърция сериозно възнамерява официално да поиска много по-големи репарации от Германия, отколкото бе смятано досега, и тази тема ще бъде на дневен ред по време на посещението на немския президент Франк-Валтер Щайнмайер в Атина, пише в. „Билд“. Вестникът се позовава на тайно проучване на комисия в гръцкия парламент и съобщава, че Атина смята, че Германия трябва да й изплати близо 376 милиарда евро за щетите, нанесени на Гърция от нацисткия режим в Германия през Втората световна война. Според шефа на комисията по репарациите в гръцкия парламент Триантафилос Митафидес темата за рапарациите се споменава при всяка възможност от гръцкия президент Прокопис Павлопулос, но за съжаление само при възпоменателни мероприятия по селата, пострадали от нацистите. Митафидес е на мнение, че посещението на немския президент Щайнмайер в Атина е добър повод двамата държавни глави да се разберат по този въпрос. „Докладът ни и общата сметка, която сме направили, не се базират на спекулации или догадки, а на официални документи. За в случая не важи никакъв срок на давност“.", "date": "2018.10.10", "title": "Гърция иска от Германия 376 милиарда евро репарации"}
{"url": "https://www.monitor.bg:443/bg/a/view/papata-sravni-aborta-s-porychkovo-ubijstvo-146556", "text": "Жените, които правят аборт, са като хора, които наемат убиец, за да реши техен проблем\", каза папа Франциск пред вярващите, събрали се на площад \"Св. Петър\" в Рим. Макар да е смятан за по-либерален от предшествениците си, Франциск не промени становището на католическата църква за семейното планиране и секса. Той обаче подчертава, че църквата трябва да се концентрира не толкова върху налагането на доктрината си, а върху достигане до онези, които са се отклонили от нея, и до хората в нужда.", "date": "2018.10.10", "title": "Папата сравни аборта с поръчково убийство"}
{"url": "https://www.monitor.bg:443/bg/a/view/levskarite-darjavat-blagotvoritelno-biletite-za-75-godini-gundi-146562", "text": "Привържениците на „Левски“ намериха интересна форма, под която да оползотворят билетите си от пропадналото събитие „75 години Гунди“, чиято кулминация трябваше да бъде мача между „сините“ и „Милан“ през месец август. След окончателната отмяна на двубоя се премина към процедура по възстановяването на сумите за закупените пропуски, а болшинството от феновете се обединиха около обща идея, свързана с благотворителност. Така вместо да изпращат билетите си на организатора „Моко“ и да очакват от него съответната сума, левскарите ще дават хартийките на организацията „Левски фемили“, научи \"Монитор\". Тя от своя страна ще се обърне към организаторите, а събраните от акцията средства ще отидат за изпълнението на различни левскарски каузи. До тук през годината организацията „Левски фемили“ събра средства за лечението и операцията на няколко деца. В същото време левскарите няма да останат без събитие в чест на Гунди, като тази събота от 10.30 в село Самуилово, Петричко, ще се проведе турнир в памет на „синята“ легенда\", в който освен детски тимове ще се включат и ветераните на „Левски“.", "date": "2018.10.10", "title": "Левскарите даряват благотворително билетите за „75 години Гунди“ "}
{"url": "https://www.monitor.bg:443/bg/a/view/vzriv-v-petrolna-rafinerija-v-bosna-146566", "text": "Един човек загина и 9 души са приети в болница след експлозия и пожар в петролна рафинерия в град Борд, в северната част на Босна и Херцеговина близо до границата с Хърватия. Пожарът в рафинерията бе потушен за няколко часа. Пострадалите са с леки наранявания, но ще останат в болница за наблюдение. Властите не дадоха подробности за причината за експлозията. Рафинерията в Борд е единственият нефтопреработвателен завод в Босна и Херцеговина. Тя се контролира от руската компания \"Зарубежнефт\" и в нея работят около 900 души.", "date": "2018.10.10", "title": "Взрив в петролна рафинерия в Босна"}
{"url": "https://www.monitor.bg:443/bg/a/view/50-jertvi-na-avtobusna-katastrofa-v-kenija-146557", "text": "Най-малко 50 души са загинали в автобусната катастрофа в Кения. Шофьорът е изгубил контрол, автобусът се е преобърнал и паднал от 20 метра височина във Форт Търнан, на около 200 километра северно от Найроби. В автобуса пътували 52 души. Седем от жертвите са деца. Според официалната статистика по пътищата в Кения всяка година загиват близо 3000 души.", "date": "2018.10.10", "title": "50 жертви на автобусна катастрофа в Кения"}
{"url": "https://www.monitor.bg:443/bg/a/view/pravitelstvoto-sprja-koncesijata-na-letishte-plovdiv-146568", "text": "Държавата спря търга за летище \"Пловдив\" по предложение на транспортния министър Росен Желязков, съобщиха от пресслужбата на кабинета. Процедурата беше открита на 30 декември 2016 г. и чрез нея Министерски съвет определи за концесионер Обединение (Консорциум) между \"Хайнан\" и \"Пловдив Еърпорт Инвест\". Припомняме, че класираният на първо място участник информира за невъзможността да сключи концесионен договор. От Министерски съвет обосновават решението си, че процедурата е открита и следва да приключи при условията на отменения Закон за концесиите. „Законът за концесиите (отм.) поставя в оперативната самостоятелност на концедента (Министерския съвет) да реши дали да предложи на класирания на второ място участник в процедурата, да сключи концесионния договор“, се казва в разпространеното съобщение. При предишния търг китайският консорциум спечели с инвестиция от 79 083 000 евро без ДДС и годишно концесионно плащане от 600 000 лв., без ДДС. На второ място, с предложение за инвестиция от 65 513 475 евро без ДДС и годишно концесионно плащане от 120 000 лв. без ДДС, бе класиран \"Консорциум Летище Пловдив\". Отмененият Закон за концесиите дава право на Министерския съвет едностранно да реши дали да предложи на класирания на второ място участник в процедурата да сключи концесионния договор.В случая обаче се взима решение да има нова процедура. Според правителството сключването на концесионен договор, който ще се подчинява на правилата на отменен закон и на отменено право на Европейския съюз в тази област, не е предпоставка за трайното, устойчиво и безпроблемно развитие на концесията.", "date": "2018.10.10", "title": "Правителството спря концесията на летище Пловдив"}
{"url": "https://www.monitor.bg:443/bg/a/view/tyrseneto-na-logistichni-ploshti-ostava-visoko-146554", "text": "Търсенето у нас на логистични площи от най-висок клас е голямо, а предлагането - слабо. Това смята Антон Стойков, управител клона за България на една от чуждите фирми, опериращи в сегмента у нас. По думите му дестинацията към Солун е най-подходяща за логистика у нас и в бъдеще там може да се очакват външни инвестиции. Той поясни, че България постепенно се оформя като регионален център за обслужването на стоковите потоци идващи от Китай към Балканите. „В момента клиентите държат най-вече на бързината и качеството на доставката, а не толкова на малки разлики в цената“, смята той. „За това и повечето вносителите предпочитат да докарват доставките си през гръцките портове Пирея и Солун. Другата причина е, че морският транспорт през Босфора се бави доста“, смята Стойков. Собственикът на австрийската фирма, имаща офиси в 36 страни по света Щефан Краутер обясни, че основният поток за стоките от Далечния Изток към Западна и Централна Европа се насочват през словенското пристанище Копер. Той смята още, че Китай все повече ще инвестира в страните от ЕС не само в производство, а и в логистиката и пример за това е концесията на най-голямото гръцко пристанище в Пирея. Според него в бъдеще, заради търговските си противоречия със САЩ, Китай ще обръща още по-голямо внимание на икономическите си връзки с Евросъюза. Краутер добави, че компанията му е избрала София и е инвестирала 20 млн. евро в центъра си, защото българската столица е едно от ключовите места за успешна спедиторска дейност. Относно работата на фирмата в България, Антон Стойков съобщи за трудности с намирането на подготвен персонал за работа в складовете и шофьори, защото те са привлечени от по-високите заплати в Западна Европа. „36% от обслужваните клиенти са онлайн търговци и се очаква техният дял да се увеличава, други 23 на сто се падат на храните и 18% - на текстила“, добави той.", "date": "2018.10.10", "title": "Търсенето на логистични площи остава високо"}
{"url": "https://www.monitor.bg:443/bg/a/view/vogue-naredi-sonja-joncheva-v-svetovnija-top-5-na-vdyhnovjavashti-jeni-146560", "text": "Соня Йончева попадна в списъка на индийското издание на Vogue за топ 5 на вдъхновяващите жени по света. Българското сопрано се нареди в класацията до имена като Линдзи Вон, учената Силвия Ърл, тенисистката Гарбине Мугуруса и състезателката по голф Аника Соренстам. пише в престижното издание. Сред последните професионални успехи на Йончева е дебютът й в главната роля в „Медея“ по Луиджи Керубини в германската столица. За първи път режисирания от Андреа Брет спектакъл се игра през уикенда, като на сцената в Берлин оперната певица ще се изявява поне до края на октомври. Първата си изява в постановката пък Йончева посвети на Монсерат Кабайе, която издъхна преди дни. Междувременно една от най-известните ни оперни прими по света отпразнува и четвъртия рожден ден на сина си Матео. Празника тя отбеляза в Берлин, като специално за повода бе взела торта, вдъхновена от култовата сага на „Марвел“ - „Отмъстителите“.Матео е плод на любовта между Йончева и диригента Доминго Хиндоян.", "date": "2018.10.10", "title": "Vogue нареди Соня Йончева в световния топ 5 на вдъхновяващите жени"}
{"url": "https://www.monitor.bg:443/bg/a/view/lejdi-gaga-osnovava-dvijenie-za-psihichno-bolni-146547", "text": "Певицата Лейди Гага публикува открито писмо във в. \"Гардиън\", в което призова за \"смели действия\" в помощ на страдащите от психични заболявания. Поп чудовището отдаде почит на кулинарния гуру Антъни Бурдейн и дизайнерката Кейт Спейд, които отнеха живота си, и сподели идея за основаване на \"ново движение\", в което се говори открито за проблемите на психично болните. \"Самоубийството е най-екстремният и явен симптом на по-широкообхватните спешни проблеми на психичното здраве, с които засега не се занимаваме адекватно. Клеймото, страхът и липсата на разбиране увеличават страданието на болните и пречат на смелите действия, които са толкова необходими и закъснели\", гласят част от думите на звездата Лейди Гага е на мнение, че проблемът е универсален, но рядко се говори открито за него. Певицата не крие, че самата тя се лекува от психично заболяване. Миналия месец тя разказа, че е била изнасилена, когато е била на 19 години и всеки ден е била \"отчаяна\". \"Никой друг не знаеше. Сякаш така се опитвах да го изтрия от мозъка си. Когато накрая излезе, беше като огромно грозно чудовище. И трябва да се изправиш срещу чудовището, за да оздравееш. изповяда се още тя.", "date": "2018.10.10", "title": "Лейди Гага основава движение за психично болни"}
{"url": "https://www.monitor.bg:443/bg/a/view/syrbin-shte-sviri-macha-s-kipyr-v-ligata-na-naciite-146555", "text": "Сръбският арбитър Сърджан Йованович ще ръководи мача от турнира Лига на нациите между България и Кипър, който ще се играе в събота от 21.45 часа на националния стадион „Васил Левски“. Помощници на Йованович ще бъдат сънародниците му Урош Стойкович и Милан Михайлович, а четвърти съдия е Драган Богичевич. Допълнителни асистент съдии в София ще са съответно Лазар Лукич и Зоран Широки, а за действията на реферите ще следи съдийския наблюдател Сирил Цимерман от Швейцария. Делегат на УЕФА ще е Теуво Холопайнен от Финландия. Главният съдия Сърджан Йованович ръководи миналата година мача на „Ботев“ (Пловдив) срещу „Маритимо“ в турнира Лига Европа, като тогава сърбинът си навлече гнева на „бултрасите“ заради спорна дузпа в полза на „Маритимо“ на реванша, който пловдивчани загубиха с 0:2 и отпаднаха от турнира. Селекционерът на следващия ни съперник Кипър Ран Бен Шимон пък направи видеоразбор на играта на България преди гостуването на тима в София. Шимон направи анализ на избрани моменти от последните няколко мача на българите пред играчите от кипърската селекция преди заниманието на тима в Никозия. Към групата от 23 футболисти се присъединиха Йоргос Меркис и Фотиос Папулис, които пропуснаха първото занимание в понеделник вечерта с треньорско разрешение, както и Григорис Кастанос, който пристигна с ден закъснение от Италия заради ангажимент с дубъла на „Ювентус“. Нападателят Димитрис Христофи, който се готвеше по индивидуална програма след лечение на травма, ще бъде на разположение за двубоя.", "date": "2018.10.10", "title": "Сърбин ще свири мача с Кипър в Лигата на нациите"}
{"url": "https://www.monitor.bg:443/bg/a/view/izbori-v-dve-provincii-klatjat-merkel-146552", "text": "След поредица правителствени кризи консервативното семейство на Ангела Меркел се страхува от два изборни неуспеха - в Бавария в неделя, а след това в Хесен в края на октомври, които биха отслабили още повече крехката коалиция на германския канцлер. След парламентарните избори през септември миналата година на Меркел не й е лесно. Тя се сблъска с политическите последици на решението си от 2015 г. да отвори Германия за повече от един милион кандидати за убежище. Затруднена от надигането на крайнодясната \"Алтернатива за Германия\", Меркел прекара шест месеца да съставя правителство, като в крайна сметка коалиционен партньор й станаха социалдемократите. Впоследствие се разбунтуваха и съюзниците от консервативния баварски Християнсоциален съюз. Вътрешният министър Хорст Зеехофер на два пъти изложи правителството на риска да падне от власт, засягайки важни за \"Алтернатива за Германия\" теми с цел да си върне загубените избиратели преди вота в Бавария в неделя. Според социологическите проучвания тази дясна стратегия не е била убедителна за избирателите привърженици на крайната десница. Тя по-скоро е отблъснала по-умерените към Зелените, които могат да се надяват да заемат второто място. Така броят на имащите намерение да гласуват за баварския Християнсоциален съюз спадна до 33-35 процента, което за тях е най-ниският прогнозен резултат в исторически план и е синоним на загубата на абсолютно мнозинство. Това бележи промяна на нагласите и в Бавария, която е бастион на консерваторите и една от най-богатите германски провинции. В Хесен Християндемократическият съюз на Меркел не отбелязва по-добър резултат в социологическите проучвания. Там също са се увеличили поддръжниците на Зелените и на \"Алтернатива за Германия\" и далеч не е сигурно дали приближеният на канцлера премиер на Хесен Фолкер Буфие ще се задържи на власт. Ако прогнозните резултати се потвърдят на изборите, формирането на стабилни регионални правителства се очертава трудно. Подобни резултати също така без съмнение биха подновили недоволството в консервативния лагер и подхранили дебата за заместването на Меркел, която е на власт от 2005 г. и чийто мандат изтича през 2021 г.", "date": "2018.10.10", "title": "Избори в две провинции клатят Меркел "}
{"url": "https://www.monitor.bg:443/bg/a/view/unker-pozdravi-borisov-za-aresta-na-ubieca-na-viktorija-146553", "text": "Шефът на Европейската комисия Жан-Клод Юнкер поздрави премиерът Бойко Борисов за ареста на убиеца на Виктория Маринова.  Юнкер приветства бързите и активни усилия на премиера Борисов и на българските власти, които в тясно сътрудничество с правоприлагащите органи от другите държави-членки на ЕС, успешно арестуваха заподозрения убиец на журналиста Виктория Маринова, се посочва в изявление на шефа на ЕК, разпространено от пресслужбата на Еврокомисията. „Бързата реакция и съвместните усилия демонстрират решимостта за постигане на справедливост при такива позорни действия\", смята Юнкер и допълва - „Мислите ни са със семейството и приятелите на Виктория Маринова\".", "date": "2018.10.10", "title": "Юнкер поздрави Борисов за ареста на убиеца на Виктория "}
{"url": "https://www.monitor.bg:443/bg/a/view/sa-sht-s-nova-strategija-za-kiber-sigurnost-146558", "text": "Войната днес е на полето на кибер сигурността и на дезинформацията, писа в авторитетното американско издание The Hill експертът по сигурността лейтенант Грегъри Кили. Той подчерта, че само преди дни администрацията на американския президент Доналд Тръмп обяви, че САЩ официално ще развият нова кибер стратегия, за да отговорят на атаките на чуждестранните противници. Новата кибер стратегия е подписана от Тръмп и вече е в ход, като предвижда правителството официално да предприеме по-агресивни действия срещу кибератаките, идващи от целия свят. Съветникът по сигурността Джон Болтън заяви, че действията срещу страни, спонсориращи хакерските атаки, ще защитят най-вече интересите на САЩ. Болтън потвърди, че Тръмп подписа мерките преди няколко седмици, като така сложи край на безотговорната ера на Барак Обама. Новата стратегия отхвърля директивата на Обама, известна като PPD-20, която връзваше ръцете на работещите в сигурността. Директивата изисква няколко агенции да преоценят действията си срещу другите страни. Болтън заяви, че САЩ ще действат както дефанзивно, така и офанзивно срещу хакерите. Той допълни, че в отговор на атаките могат да се предприемат не само кибер действия, но и санкции и военни действия, пише The Hill. Болтън подчерта категорично, че ерата на защита вече е в историята. Четири основни стълба ще държат новата стратегия на Тръмп. Ще бъде създадена инфраструктура, която да защитава интелектуалната собственост, като ще се изисква отговорно поведение от цялата нация. Стратегията описва с какво трябва да се занимават различните агенции, за да се организира сигурността в кибер пространството. Секретарят по сигурността Кирстен Нилсън заяви, че новата стратегия ще се развива в няколко насоки, една от които е управлението на риска за националната инфраструктура и борбата с кибер престъпността. Работим, за да накажем всички, които имат зловредно поведение по отношение на САЩ и партньорите ни в мрежата, допълва Нилсън. През последните месеци САЩ са подложени на постоянни кибер атаки от Русия, Иран, Северна Корея, Китай. Социалните мрежи Facebook, Twitter и Google също непрестанно изтриват акаунти, за които се смята, че са свързани с дезинформация, подчертава The Hill. Същевременно правителствен доклад на Бюджетното бюро, изпълняващо функциите на сметна палата в САЩ, изтъква, че с нарастващата дигитализация на американската военна техника, американските оръжия са уязвими за кибератаки. Причината е изоставането на Пентагона в сферата на кибернетичната сигурност и трудното намиране на кадри. Компютърните програми и сензорите повишават ефективността на въоръжените сили, но същевременно ги правят по-уязвими за кибератаки, а специалисти от Пентагона, докато тестваха ново оборудване, доставено между 2012 и 2017 г., са показали колко е лесно пирати да разбият тези програми, посочва АФП. В един от случаите двучленен екип е успял само за час да проникне в информационната система на тестваното оръжие и само за денонощие - да поеме изцяло контрола върху работата му, отбелязват авторите на доклада. На 3 октомври Холандия, САЩ и Великобритания, последвани от редица западни страни, обвиниха Русия в хакерски атаки, подкопаващи демокрацията. Четирима руски агенти бяха изобличени в Холандия, като те и още трима се оказаха и в обвинителен списък за кибератаки в САЩ.  ", "date": "2018.10.10", "title": "САЩ с нова стратегия за кибер сигурност "}
{"url": "https://www.monitor.bg:443/bg/a/view/ben-aflek-zarjaza-model-na-plejboj-146551", "text": "Холивудският ас Бен Афлек изостави последната си изгора, която е бивш модел на „Плейбой“ - Шона Секстън. Актьорът взе това решение веднага, след като приключи 40-дневното си лечение в клиника за алкохолици. Той ще се съсредоточи върху здравето си, децата си и работата си. За срещи ще мисли след време. Приятно му беше с нея, но сега той работи върху себе си, а да бъде с нея не е уместно\", заяви близък до звездата от „Дявол на доброто“ пред сп. People. Междувременно Афлек и Дженифър Гарнър официално влязоха в графата „щастливо разведени“. Преди дни бившите съпрузи са се събрали в дома на екранната Електра със своите адвокати и В медийното пространство вече се появиха сценарии за това кой ще поеме попечителството над трите им деца – Вайлет, Серафина и Самюел, както и как са разпределени финансовите им активи от 190 млн. долара. Още когато съобщиха за краха на любовта си обаче актьорите бяха категорични, че искат съвместно попечителство и че ще разделят имуществото си, придобито след венчавката, по равно. Афлек и Гарнър обявиха решението си да се разделят още през юни 2015 г.", "date": "2018.10.10", "title": "Бен Афлек заряза модел на „Плейбой“"}
{"url": "https://www.monitor.bg:443/bg/a/view/izbjagalijat-sled-katastrofa-s-ubit-policaj-se-izmyknal-za-3-chasa-ot-bylgarija-146548", "text": "Само 3 часа имали властите да задържат на 22 септември 2011 г. бившия полицай Никола Ерелийски, който две години по-рано убил човек при катастрофа. Присъдата му от 2 години влязла в сила на тази дата и само 3 часа, след като била публикувана в сайта на ВКС, виновникът успял да се качи на самолет от летище „Пловдив” и да избяга във Великобритания.     Това стана ясно по време на делото в окръжния съд в Пловдив, заведено от бившия полицай, който счита, че не трябва да лежи в затвора поради изтекла давност на присъдата. Там бившето ченге от сектор „Охранителна полиция” се укривал до 17 август т.г., когато бил задържан в град Мичъм по издадена европейска заповед за арест. На 1 октомври т.г. бил приведен в затвора в Пловдив, за да излежи присъдата от 2 години при първоначален общ режим. Според Ерелийски и адвокатката му Катина Бончева абсолютната давност на наказанието, която е 7 години и половина, е изтекла на 22 септември . Затова бившият полицай трябва да бъде веднага освободен, заяви пред съдия Елена Захова адвокат Бончева. На обратната позиция бе прокурор Георги Пенев, според който арестът на Ерелийски на 17 август т.г. във Великобритания, е началната дата за изтърпяване на присъдата. Адвокат Бончева контрира, че датата на изтърпяване на присъдата не е 17 август, тъй като наказанието се изтърпява от мига, когато Ерелийски е приведен в пловдивския затвор на 1 октомври. „А тогава вече абсолютната давност е била изтекла”, заяви тя. Пред съдебния състав Никола Ерелийски само смотолеви, че съжалява за случилото се. Жестоката катастрофа станала на 30 август 2009г. 25-годишният тогава полицай връхлетял с аудито си, което карал с над 120 км/час, върху таксиметров автомобил. Това станало на кръстовището на бул. „Пещерско шосе” и ул. „Момина сълза”. Аудито на полицая ударило толкова силно жълтата кола на 37-годишния Радостин Николов, че той бил откаран в болница с опасност за живота. Останал в кома до смъртта си на 30 ноември 2009г. Пробата с дрегер след катастрофата на полицая отчела 1,59 промила алкохол в кръвта. На  22 март 2011г. истинският виновник бе осъден на 2 години затвор при първоначален общ режим и взимане на книжката за 5 години. Със същата присъда той се задължаваше да плати на съпругата и бебето на починалия таксиметров шофьор по 100 000 лева кръвнина. Делото през 2011г. било гледано по реда на съкратеното съдебно следствие и съгласно тогава действащия закон съдът е бил длъжен да наложи наказание под минимума. Присъдата така и не била изтърпяна, защото Ерелийски избягал в чужбина. Процесът на 10 октомври т.г. бе отложен с няколко часа, за да може прокуратурата да представи доказателства за европейската заповед за арест на Никола Ерелийски.", "date": "2018.10.10", "title": "Избягалият след катастрофа с полицай офейкал за 3 часа от България"}
{"url": "https://www.monitor.bg:443/bg/a/view/vlak-derajlira-v-indija-i-ubi-shestima-146559", "text": "Шест души загинаха, а най-малко 35 бяха ранени при дерайлиране на влак в северния индийски щат Утар Прадеш. Пет вагона от експресен влак са излезли от релсите близо до град Раебарели малко след 6 ч. сутринта местно време. Влакът пътувал за щатската столица Лакнау. Причината за дерайлирането засега не е известна. От 2010 г. досега в железопътни катастрофи в Индия по официални данни са загинали над 25 000 души.", "date": "2018.10.10", "title": "Влак дерайлира в Индия и уби шестима"}
{"url": "https://www.monitor.bg:443/bg/a/view/dariha-marija-stefanova-sys-srednovekovno-sykrovishte-za-rojdenija-j-den-146539", "text": "Реплика на шедьовър от най-голямото познато досега съкровище от Средновековието, нестихващи аплодисменти и изключителни емоции белязаха рождения ден на една от легендарните актриси на Народния театър – Мария Стефанова. Специално за празника зрителите бяха поканени на представление на спектакъла, с който Мария се завърна на сцената – „Три високи жени” от Едуард Олби, но не на малката Сцена на ІV етаж, а на Голяма сцена. Десетки колеги, приятели, близки и почитатели на голямата актриса се събраха снощи в салона, за да споделят с нея личния й празник. Началото бе дадено с триминутен филм, събрал кадри от емблематични нейни роли. Препълнената зала избухна в бурни аплаузи след финала на спектакъла, режисиран от Стефан Спасов, за който Мария Стефанова получи наградата „Аскеер” за водеща женска роля. Колегите й от спектакъла – Виктория Колева, Радина Боршош, Явор Вълканов, Василена Винченцо, режисьорът Стефан Спасов, авторът на сценографията и костюмите Нина Пашова, и тя носителка на „Аскеер“, авторът на музиката Теодосий Спасов също бяха бурно аплодирани от публиката. След края на поклоните заместник-министърът на културата Румен Димитров връчи на актрисата Грамота за изключителен принос в развитието и утвърждаването на българската култура. От името на културното ведомство имаше и специален подарък – реплика на купа с глава на бик от прочутото златно съкровище от Над Сент Миклош. Директорът на Народния театър Мариус Донкин засвидетелства уважението си към Мария Стефанова със специален адрес: „През изминалия сезон на сцената на Народния театър се завърна Мария. Завърна се така, сякаш никога не си е тръгвала. Завърна се, за да разтвори душата и сърцето си за публиката. А тя й отвърна със същото. В моменти като този всичко останало е благодарност. Вдъхновение и признателност. Към тази помитаща сила на Актрисата, която ни дава сили да продължим напред. Честит рожден ден, Мария! И на добър час!”, пожела Донкин. След края на спектакъла Мария Стефанова събра колеги и приятели в Клуба на артиста и дълго приемаше букети и поздравления за празника си.", "date": "2018.10.10", "title": "Дариха Мария Стефанова със средновековно съкровище за рождения й ден"}
{"url": "https://www.monitor.bg:443/bg/a/view/ivanka-otkaza-da-e-poslanik-na-sa-sht-v-oon-146549", "text": "Дъщерята на американският президент Доналд Тръмп Иванка написа в Туитър, че няма да заеме поста на посланик на САЩ в ООН, съобщи Си Ен Ен. Американският държавен глава заяви, че Иванка би била „невероятна“ като посланик, но той веднага би бил обявен в непотизъм. Тръмп коментира, че ще обмисли избирането на изпълнителния директор на \"Голдман Сакс\" и бивш съветник на Белия дом Дина Пауъл за поста на Ники Хейли. Тръмп обясни и че Хейли ще му помогне да направи окончателен избор, кой да заеме мястото й. Хейли изненадващо подаде оставка като посланик на САЩ в ООН във вторник. Преди това неправителствената организация Citizens for Responsibility and Ethics призова да се проведе разследване на седем нейни частни полета през 2017 г., заплатени от бизнесмен от Южна Каролина. Те са стрували 24 000 долара. Тръмп прие оставката й, а тя ще напусне в края на годината. Той добави, че тя му е казала преди шест месеца, че в края на тази година или след двугодишен период от поемането на поста ще напусне, за да има повече време за личните си дела. Според него Хейли е свършила невероятна работа. Президентът на САЩ изрази надежда тя да се върне в администрацията на различна позиция. Самата Хейли коментира, че няма да се кандидатира за президент на САЩ, каквито спекулации имаше, а ще подкрепя сегашния президент Доналд Тръмп.  ", "date": "2018.10.10", "title": "Иванка отказа да е посланик на САЩ в ООН"}
{"url": "https://www.monitor.bg:443/bg/a/view/richard-i-rozmari-praviha-seks-vyv-vip-bradyr-snimki-146541", "text": "Сексът в Къщата на Големия брат вече не е мираж. Фитнес инструкторът Ричард Величков и моделката Розмари направиха втори опит за секс – този път успешен. Мистър София 2018 пробва да убеди красавицата да вдигнат рейтинга си със сладки страсти, а тя първоначално обясни, че семейството и гаджето й ще я гледат и не може. Малко по-късно обаче чаровнта брюнетка не се съпротиви и така двамата се разписаха като едни от малкото участници, успели да правят секс в рамките на предаването. Ричард не пропусна и да се похвали пред половинката на Гала в живота и на екран – Стефан. Това разбуни духовете в социалните мрежи, като феновете порицават и двамата любовници. „Адски антипатичен. Нито визия, нито акъл, някакво самочувствие без никаква база. Случи се да бодне, че сега и се хвали, палячо“ и „Това тъпо девойче, което анонсираха като модел от световна величина, явно не си знае цената. Евтина та дрънка. Ще й остане прозвище сексиграчката на Ричи Рич“, са само част от коментарите. Преди броени дни Рози и Величков също се заиграха, но той обясни, че не е успял „да вдигне самолета“ заради камерите. Той дори номинира Рози, обяснявайки, че тя не е негов тип момиче. Величков сравни чаровната брюнетка с вафлите, които съквартирантите похапват в Нови хан. „Не ми харесват тук вафлите, но ги ям, защото няма други“, заяви той. В предишния сезон на \"ВИП Брадър\" моделът Алекс Богданска и репортерът Дани Петканов също се разписаха със сексуален контакт, но това се случи след като си казаха заветното \"да\" в ефир. Младото семейство обаче се скри в банята.", "date": "2018.10.10", "title": "Ричард и Розмари правиха секс във „ВИП Брадър“ (СНИМКИ)"}
{"url": "https://www.monitor.bg:443/bg/a/view/otkriha-droga-v-zatvornichesko-obshtejitie-146540", "text": "Служител на затворническото общежитие в Разделна откри дрога при проверка в спалните помещения на лишените от свобода на по-лек режим. Установено е, че намереното пликче с прахообразно вещество, е на 33-годишен затворник, който го държи противозаконно. При направената експертна справка става ясно, че веществото е наркотик - амфетаминопроизводно с тегло под 1 грам. На мястото е извършен оглед и е образувано досъдебно производство. Това обаче не единственият случай на открити наркотици, вкарани зад стените н затвора или в общежитието от близки на осъдените или от тях самите, след връщането им от отпуск. Последният случай преди месец, пък бе свързан с мащабна операция на полицаи с кучета, които тарашиха за оръжие, дрога и мобилни телефони килиите във варненския затвор. Оказа се, че масираната полицейска акция е по разработка на прокуратурата, свързана с разкриването на корупционна схема, в която бяха забъркани затворнически служител, лишен от свобода и съпругата му. В края на миналата година пък бе арестуван адвокатът от Варненската колегия Йордан Роев в опит да внесе наркотици в затвора. Юристът носел 4 грама хероин и 5 грама амфетамини в дрехите си, които били предназначени за двама негови клиенти зад решетките. Тогава прокуратурата му повдигна  обвинение по чл.354 А, ал. 1 и го задържа за срок от 72 часа, след което съдът го пусна под парична гаранция от 10 000 лева.  ", "date": "2018.10.10", "title": "Откриха дрога в затворническо общежитие"}
{"url": "https://www.monitor.bg:443/bg/a/view/bdj-razdava-s-tombola-130-bileta-146544", "text": "В опит да стимулира пътуването с влак, БДЖ ще раздаде с томбола 130 безплатни билета по повод 130-ата годишнина от създаването си. Билетите ще бъдат раздадени на случайно избрани участници в публикуваната анкета на   на дружеството. Печелившите ще бъдат избрани на лотариен принцип, като всички желаещи да вземат участие в томболата трябва да попълнят анкетата в срок до 30-и ноември. Наградените ще получат по един двупосочен билет за пътуване първа класа във влак по произволно избран от тях маршрут. Пътуването може да бъде осъществено до края на 2019 г. с всички влакове, които се движат на територията на страната. Право на участие в томболата имат всички лица над 18 години, с изключение на служителите от дружествата в системата на БДЖ, техните семейства, както и други лица, свързани с томболата и/или участващи в създаването и провеждането на анкетата. Тегленето на печелившите участници ще се извърши на 10.12.2018 г. в присъствието на нотариус, след което имената на спечелилите ще бъдат публикувани на www.bdz.bg.", "date": "2018.10.10", "title": "БДЖ раздава с томбола 130 билета "}
{"url": "https://www.monitor.bg:443/bg/a/view/adam-lavin-izdirva-tekstopisci-v-rialiti-146542", "text": "Вокалистът на Maroon 5 Адам Лавин се заема с продуцирането на ново риалити шоу за NBC. Певецът, който през последните години оценява таланти от позицията на ментор в „Гласът“ (The Voice) остава в телевизията-майка. Неговото предаване – Songland, обаче няма да залага на търсенето на следващия Майкъл Джексън или Уитни Хюстън, а – в издирването на добри текстописци. Според концепцията на шоуто всяка седмица претендентите ще се изправят пред панел от продуценти, на които ще представят авторски парчета. Във всеки епизод ще участва и голяма музикална звезда. Тя накрая ще избира по трима текстописци, ще ги комбинира по свое желание с даден продуцент, а на финала ще запише едно парче в студио като свой сингъл. Първият популярен изпълнител, който ще се включи в Songland е Чарли Пут. Все още не е ясно кога ще се проведе премиерата на продукцията. Към екипа „зад кулисите“ освен Лавин ще се присъедини още и Райън Тедър от One Republic.", "date": "2018.10.10", "title": "Адам Лавин издирва текстописци в риалити"}
{"url": "https://www.monitor.bg:443/bg/a/view/balkan-se-priceli-vyv-vtoroto-mjasto-146545", "text": "Баскетболистите на „Балкан“ се класираха за втора поредна година за групите на турнира ФИБА Къп, където ще срещнат силните отбори на „Цмоки“ (Минск), АЕК (Ларнака) и белгийския „Белфиус“ (Монс). Класирането дойде след загуба в Ботевград от холандския „Ден Бос“ с 66:68 в реванша на втория квалификационен кръг. В първия мач обаче „зелените\" победиха с 86:76 и продължават напред. Най-резултатен за „Балкан“ бе Майкъл Хопкинс с 18 т., Димитър Димитров добави 17. За гостите с 21 т. се отличи Джонатан Уилямс. „Щастлив съм, че се класирахме за групите, но не и от начина, по който играхме. Да вкараме само 66 точки в нашата зала е недопустимо. Не съм доволен от енергията, с която подходихме към мача, нито пък от движението на топката. В определени моменти бяхме прекалено меки“, коментира наставникът на нашите Небойша Видич. Относно съперниците в групата той заяви, че това са много добри отбори, с доста по-големи бюджети от техния. „Ще опитаме да използваме шанса си и да завършим втори, но на първо място искам моят отбор да играе добър баскетбол“, допълни наставникът.", "date": "2018.10.10", "title": "„Балкан“ се прицели във второто място"}
{"url": "https://www.monitor.bg:443/bg/a/view/karajancheva-bylgarija-turcija-imat-obsht-angajiment-za-ohranata-na-granicata-146543", "text": "„България и Турция споделят общ ангажимент в опазването на външната граница на ЕС и именно с този наш принос към сигурността и спокойствието на европейските граждани можем да бъдем пример за всички останали. Това коментира шефката на НС Цвета Караянчева по време на срещата си с турския си колега Бинали Йълдъръм. Двамата разговаряли в рамките на Третата среща на председателите на парламенти от Европа и Азия, която се провежда в Анталия, съобщиха от пресцентър на НС. По време на разговора Караянчева споделила задоволството си от стриктното изпълнение на споразумението между Турция и ЕС за мигрантите. Тя подчертала, че България ще настоява споразумението да продължи да се изпълнява и занапред както от едната, така и от другата страна. Тя изтъкнали и усилията на България и Турция за овладяването на мигрантския поток, като подчерта, че благодарение на тях миграционният натиск в момента е нулев. Караянчева и Йълдъръм оценили високо сътрудничеството между парламентите на двете страни, като декларирали желание тези добри контакти да продължат и в бъдеще. Двамата обсъдили и двустранното сътрудничество между България и Турция. Караянчева благодарила на турската страна за сериозния принос в реставрацията на българската желязна църква \"Св. Стефан\" в Истанбул. „Днес този паметник на културата, който наскоро отбеляза 120 години от основаването си, е израз на националната ни гордост и радва с красотата си всеки един турист на Златния рог“, заявила още Караянчева.", "date": "2018.10.10", "title": "Караянчева: България и Турция имат общ ангажимент за охраната на границата"}
{"url": "https://www.monitor.bg:443/bg/a/view/osyden-za-ubijstvo-iska-razvlechenija-v-zatvora-146546", "text": "Осъден за убийството на таксиметров шофьор, който излежава присъдата си в затвора в Пазарджик, съди държавата, защото зад решетките не му били осигурили културни развлечения и информационен достъп до външния свят. Местният административен съд обаче отхвърли двата му иска за общо 50 000 лв. и постанови затворникът да плати разноските по делото. Назъм Азис, който ще влезе в регистрите на тюрмата като постоянен подател на искови молби за обезщетения, този път поиска да получи пари за причинени вреди от изпитвания дискомфорт в килията и това, че нямал развлечения. Освен това бил ядосан и гневен от отношението на администрациите в държавните институции, отговарящи за лишените от свобода и затова предявил иск за 40 000 лв. към Главна дирекция \"Изпълнение на наказанията“ и 10 000 лв. към ареста в Хасково и затворите в Пазарджик, Стара Загора и Пловдив, където пребивавал през различни периоди. Справки от ведомствата доказаха, че Азис е имал достъп и до библиотека, телевизия, фитнес, лавка, където си пазарувал, играел шах и табла и имал и други развлечения, предоставяни в местата за лишаване от свобода в тези градове. Азис твърди, че бил загубил вяра в държавността и нямал желание да живее, оплака се той пред магистратите, които обаче не уважиха двете му искови молби и поради факта, че са изтекли по давност. 37-годишният Назъм Азис излежава доживотна присъда за жестокото убийство на таксиметровия шофьор  Димитър Янакиев през юни 2006 г. край град Хасково, който бил намерен в лозе с огнестрелна рана във врата, а колата му-опожарена. Затворникът стана известен и с „голия си протест“ в Старозагорския затвор срещу отказа на служители от ведомството да го заведат на сексолог.", "date": "2018.10.10", "title": "Осъден за убийство иска развлечения в затвора"}
{"url": "https://www.monitor.bg:443/bg/a/view/dariha-moderna-operacionna-masa-za-22-000-leva-na-detska-hirurgija-v-plovdiv-146536", "text": "Нова супер модерна операционна маса за 22 000 лева дариха от клуб „БМВ” и движението „5 km run” на Клиниката по детска хирургия в УМБАЛ „Св. Георги” в Пловдив. Дарението е за 22 000 лева, като от фирмата доставчик също направили немалка отстъпка. Новата операционна маса заменя 40-годишна, която е била буквално на възрастта на Клиниката. Това съобщиха на съвместна пресконференция началникът на Клиниката по детска хирургия проф. д-р Пенка Стефанова, Красимир Ацалов – член на УС на клуб „БМВ” и Мирослав Кузмов от „5 km run”. По думите й на ден на новата придобивка вече се правят по 10 операции на мъници. Само на 10 октомври екипът в Клиниката е помогнал на две момченца със задържани в корема тестиси, на деца с хернии и хемангиоми. Едното от момченцата със задържан тестис в корема е било на 6 години и според лекарите малко късно е доведено за операция. Въпреки това и тази, а и останалите 9 хирургически интервенции са били успешни. „Масата е удобна както за пациентите, така и за хирурзите, защото се регулира по височина и наклон. Наред с това тя става и за конвенционална, и за лапароскопска хирургия”, посочиха от Клиниката. Оттам дадоха за пример 9-часова операция на тумор на дете, която лекарите и сестрите са правили на старата операционна маса, като обясниха, че задвижването при нея е било механично. Новата операционна маса може да работи дори когато спре токът, защото има акумулатори. Пловдивската Клиника по детска хирургия е първата в страната и една от първите създадени преди години в Европа. „Чест е за Пловдив, чест е и за България съществуването на тази клиника. И все още има страни в света, в които няма детска хирургия и децата умират”, каза проф. Стефанова. Дарителите пък признаха, че съдбата случайно ги е обединила в общата кауза. Както от клуб „БМВ”, така и от „5 km run” преди няколко месеца са започнали самостоятелни инициативи да подпомогнат Клиниката. Когато обаче разбрали, че лекарите там имат нужда от нова операционна маса, двете инициативи се обединили, за да съберат повече средства.", "date": "2018.10.10", "title": "Дариха модерна операционна маса за 22 000 лева на Детска хирургия в Пловдив"}
{"url": "https://www.monitor.bg:443/bg/a/view/akt-za-kysmetlii-spechelili-kola-ot-tototo-146530", "text": "Семейството късметлии от Козлодуй, което спечели лек автомобил от тотото се сдоби с акт веднага след като се сдоби с чисто новия автомобил. Това се случило минути след тържествената церемония на площада в града на Първа атомна, на която щастливите Мариела Вачева и Жеко Асенов получили ключовете от лъскавия „Форд Фиеста“. Съпрузите побързали да се качат в спечелената кола, а 19-годишният им син я подкарал към къщата им. Но след минути младежът бил принуден да спре от служители на пътна полиция, защото катаджиите не пропуснали факта, че возилото не е с редовни регистрационни табели. Младият шофьор признал пропуска, но се оправдал, че нямал търпение да изпробва новата придобивка. Ченгетата обаче не се трогнали. Те му връчили акт и образували срещу него бързо производство. Семейството от Козлодуй спечели колата от спортния тотализатор на 19 септември – точно на рождения ден на Мариела.", "date": "2018.10.10", "title": "Акт за късметлии, спечелили кола от тотото"}
{"url": "https://www.monitor.bg:443/bg/a/view/vlak-pregazi-myj-146531", "text": "Мъж е бил прегазен от влак в района на Роман, съобщиха от областната дирекция на МВР във Враца. Сигнал за трагичния инцидент е получен в полицията към 20,15 часа във вторник. Съобщено било, че човекът е блъснат от трена на около 2 километра след жп гарата в Роман. Блъснатият е 64-годишен мъж от Мездра, който загинал на място. Ченгетата извършили оглед на местопроизшествието. Образувано е досъдебно производство.", "date": "2018.10.10", "title": "Влак прегази мъж"}
{"url": "https://www.monitor.bg:443/bg/a/view/zaporiraha-imushtestvoto-na-cenko-chokov-146529", "text": "Движимото и недвижимото имущество на бившия кмет на врачанското село Галиче Ценко Чоков е запорирано. Това важи и за синовете му Спас и Мартин, както и за съпругата му Цветелина Нелова.  Това се случи след като в края на септември специализираният съд промени мярката му за неотклонение от „задържане под стража” в „домашен арест”, за да може той да се лекува и да се подготви за операции. Оттогава Чоков е в столицата, която има забрана да напуска, за да не влия на свидетелите по делото за лихварство, отвличания, побои и палежи, по което е подсъдим. Комисията за отнемане на незаконно придобито имущество е блокирала банковите сметки на фамилията. Също така има забрана за използването на всичкото движимо и недвижимо имущество, оценено на 3 890 000 лева. В същото време Националната агенция по приходите е ударила Ценко Чоков с акт в размер на 780 000 лева за не платени данъци. Фамилията има една седмица, за да обжалва запорите в съда. ", "date": "2018.10.10", "title": "Запорираха имуществото на Ценко Чоков "}
{"url": "https://www.monitor.bg:443/bg/a/view/rushi-razprodade-polovin-koncert-za-6-chasa-146534", "text": "След три рекордно разпродадени събития, Руши Видинлиев се завръща за бутиково клубно участие в столичния клуб Терминал 1. Датата е 28 ноември, а броят на билетите е ограничен до 400. Само за шест часа след пускането им в продажба в половината пропуски са изчерпани. Новото шоу ще бъде микс от най-големите хитове на поп звездата и специално подбрани кавъри. Лайв бандата този път ще бъде в състав Иво Чалъков (Gravity Co., ApeMen) – китари, Васил Вутев (Soulization, Dayo) – барабани, Денис Попстоев (Southwick) – синтове и програминг, Катя Кръстева и Елена Сиракова – бек вокали. Предстоят да бъдат обявени подгряващи артисти. През 2001-ва Руши дебютира с парчето „Всичко се връща“. Следват 4 албума, над 10 сингъла с видеоклипове, награди. Активно се занимава с поп музика през следващите 7 години. Някои от най-известните му хит сингли са още „Il Ritmo Del Mio Cuore“, „Ти беше“ и „Хотел**“. След последния си по-алтернативен албум „Post Sleep“ (2008), работи повече като актьор и режисьор. Завършва магистърска програма за късометражно кино в Ню Йорк, снима реклами, видеоклипове за други артисти, избират го за главна роля в игралния филм „Цвета на хамелеона“. За ролята си на маниакалния псевдо-шпионин Батко Стаменов през 2013-та Руши получава награда за „Най-добър актьор“ от Българската филмова академия. Следват покани за няколко главни роли – във „Времето е наше“ на режисьора Петър Попзлатев, който преди дни беше показан на фестивала Златна роза и предстои да открие Киномания, „Снимка с Юки“ на режисьора Лъчезар Аврамов и „18% сиво“ на режисьора Виктор Чучков по едноименния роман на Захари Карабашлиев, също с предстоящи кино премиери. През цялото време Руши не спира да работи и като автор на музикални проекти за други изпълнители.", "date": "2018.10.10", "title": "Руши разпродаде половин концерт за 6 часа"}
{"url": "https://www.monitor.bg:443/bg/a/view/ronaldo-otmyshtaval-na-uefa-s-bojkot-na-ligata-na-naciite-146528", "text": "Популярният италиански журналист Танкреди Палмери твърди, че има информация, че Кристиано Роналдо съвсем целенасочено бойкотира Лигата на нациите.  Футболистът на \"Ювентус\" отказва повиквателните на португалския селекционер с оправданието, че искал по-бързо да привикне към новия си клуб. Според CR7 срещу него е налице кампания за дискредитирането му, подета от Флорентино Перес, който е нещастен, че нямаше как да го задържи повече в \"Реал\" (Мадрид). Това е била и причината Кристиано да загуби няколко приза вече, които бяха взети от Лука Модрич.  В тази връзка нападателят е решил, че не иска името му да се свързва с Лигата на нациите. Той вижда, че УЕФА прави всичко възможно да промотира новата надпревара, като отделя много пари за реклама. Роналдо обаче ще стои настрана с надеждата, че този проект ще се провали.  Португалецът бил сигурен още, че няма нищо случайно както в червения му картон срещу \"Валенсия\" в Шампионската лига, така и в появилите се нови обвинения, че е изнасилвач.  ", "date": "2018.10.10", "title": "Роналдо отмъщавал на УЕФА с бойкот на Лигата на нациите"}
{"url": "https://www.monitor.bg:443/bg/a/view/cjala-nosht-ubiecyt-na-viktorija-pijanstval-v-selemetja-146538", "text": "Цяла нощ убиецът на Виктория Маринова пиянствал в къща в циганския квартал „Селеметя“ и на сутринта поел към дома на леля си в квартал „Тракцията“, който е близо до района на престъплението. Това разказват жители на ромския квартал, които са видели сутринта в деня на убийството задържания в Германия ром Северин Красимиров. Направило впечатление, че 21-годишният мъж е съвсем неадекватен и се кара с компанията, с която пиянствал цяла нощ. „Селеметя“ и „Тракцията“, който също е обитаван от роми, се намират в двата противоположни края на Русе. С тези квартали е свързан животът на мъжа, изнасилил и убил 30-годишната красавица. Северин или Селайдин, както го наричат жителите им, е роден в „Тракцията“ и е живял там в детските си години с майка си и баща си. Съкварталците им знаят само прякора на майка му – Мътара. Баща му обаче умира от болест в затвора, където лежи заради кражби, и майката се мести в „Селеметя“, като заживява с друг мъж. Северин също е с тях. Къщата, която са обитавали допреди четири-пет години, е най-отдалечената в ромския квартал. Тя дори е извън квартала и до нея се стига по черен път, дълъг около 400-500 метра. На мястото цари голяма мизерия, а няколкото постройки там са сред камари от боклуци. той нямал постоянно място, което да се нарече негов дом. Живеел ту при леля си в „Тракцията“, ту при майка си в Германия, ту някъде в „Селеметя“, където казват била и баба му. Не е женен, но от една година се събрал с момиче на име Емел. „Той докато беше с нея, ходеше и с други жени. Преди това е имал много други, но сестра ми го обичаше и не искаше да се махне от него“, разказа пред „Монитор“ сестрата на Емел – Ресмие. И други жители на „Селеметя“ потвърдиха, че Северин бил известен като любовчия и пройдоха. Къщата в „Тракцията“, в която се е прибрал след убийството 21-годишният мъж, е много мизерна. В нея живее една от лелите му, която не пожела да излезе и да разкаже пред репортери какво се е случило. Тя се препитавала, като ходела да рови в кофите за боклук. С Емел той дошъл в съборетината няколко дни преди убийството, разказват комшии. Хората тук не искаха кварталът им да се свързва с жестокото престъпление и подканяха репортерите да отидат в „Селеметя“ и там да питат за Северин. „Не искаме да идвате тук, страхуваме се да не дойдат да се разправят с нас. Вървете в „Селеметя“, там да ви кажат. Той е турчин, не е ром, ние ромите не сме такива“, крещеше побеснял мъж от „Тракцията“. Все пак се разбра, че на 6 октомври – денят, в който бе открит трупът на Виктория, по някое време следобед Северин се върнал в къщата на леля си. Някои са забелязали, че има кръв по дрехите му, но смятали, че се е сбил, а и знаели, че преди тренирал бокс. Полицията дошла в „Тракцията“ още в неделя, което означава, че ден след убийството е попаднала на вярна следа. Северин обаче вече бил напуснал страната с личния си автомобил. Хора от квартала твърдят, че това е станало още в събота, а други – в неделя. Главният прокурор Сотир Цацаров обаче съобщи на брифинга днес, че мъжът е напуснал страната в 14,02 часа през Граничния контролно-пропускателен пункт „Дунав мост“. Полиция е имало в квартала и във вторник от сутринта до 20,00 часа вечерта, след което стана известно, че 21-годишният мъж е задържан в Германия. Според източници на „Монитор“ при претърсването в дома на лелята с които тя е била в деня на убийството. На брифинга бе съобщено, че в къщата са намерени и дрехи на Северин, с които той е бил по време на престъплението. Мъжът се върнал, изкъпал се и не е показал, че нещо го тормози. Поне така е разказала приятелката му Емел на сестра си Ресмие. В понеделник двете излезли заедно и Емел споделила, че Северин е заминал за Германия и й се обадил от там в неделя вечерта. „Искал е от Емел и тя да тръгне във вторник за Германия при него. Сестра ми нищо не е разбрала от поведението му. Поиска ми пари – 50 лева само, да тръгне и тя натам, тъй като й липсвал“, разказа Ресмие. Това не се случило, защото я привикали заедно с лелята в полицията за разпит. След като я пуснали, отишла да живее при майка си Айше. Телефонът на жената през целия ден бе изключен. и под влияние на изпитото голямо количество алкохол е решил да си набележи жертва. Храстите край бетонната алея са добро прикритие и спокойно е можел да наблюдава от там кога да действа. Хвърлил е око на красавицата, а и наоколо нямало хора. Имало е жена под бетонната алея, но не точно при това място. В постройка недалеч от мястото са били и трима рибари, но те не са чули нито викове, нито нещо необичайно преди това им е направило впечатление. Виктория е била със слушалки на ушите и нападението дошло изневиделица. Както бе съобщено на брифинга, Северин е нанесъл удар в лицето и е счупил носа й. Жената е завлечена в дере, от което трудно е можела да излезе дори без да има наранявания, твърдят източници, присъствали на огледа. Била е намерена легнала по гръб в унизителна поза.", "date": "2018.10.10", "title": "Цяла нощ убиецът на Виктория пиянствал в „Селеметя“"}
{"url": "https://www.monitor.bg:443/bg/a/view/pijana-potroshi-speshen-medicinski-centyr-146535", "text": "Пияна жена потроши спешен медицински център, като се нахвърли с нецензурни епитети срещу дежурния екип в него, съобщиха от ОД на МВР-Варна. Инцидентът станал на 9 октомври към 17,10 часа, когато от Центъра за спешна медицинска помощ в Дългопол е съобщено, че жена във видимо нетрезво състояние предизвиква скандал, отправяйки обиди и нецензурни думи към медицинския екип. На място е изпратен полицейски патрул, който задържал 36-годишната жена, предизвикала скандала. При разправията между медицинския екип и скандалджийката, е увредена врата в ЦСМП, но няма пострадали, казаха още от полицията. Скандалджийката е задържано за срок до 24 часа и срещу нея е образувана преписка. Материалите по случая са докладвани на прокурор от Районна прокуратура-Провадия.", "date": "2018.10.10", "title": "Пияна потроши спешен медицински център"}
{"url": "https://www.monitor.bg:443/bg/a/view/venym-se-pokateri-na-vyrha-na-bg-boksofisa-146532", "text": "Екшънът начело с любимия антигерой на многобройните фенове на вселената на Спайсърмен „Венъм“ завоюва най-много зрители през последния уикенд в българските кина. Филмът с Том Харди грабна интереса на близо 34 хиляди киномани, като спечели общо 389 250 лв. от боксофиса у нас. Анимацията „Малката стъпка“ остава на второ място в класацията по гледаемост за отминалата седмица. Историята на йетито Миго, който се сблъсква с човек по време на самолетна катастрофа в планината, е гледан от общо 33 014 киномани и има 304 566 лева приходи за десетте дни на екраните у нас. Бронзът отива за комедията „Джони Инглиш избухва отново“. За трите си седмици по родните кина лентата с Роуън Аткинсън е спечелила вниманието на 47 542 зрители и генерира печалби в размер на 430 хиляди лева. Топ 5 се допълва още от режисьорския дебют на Брадли Купър „Роди се звезда“ и „Вечерно училище“.", "date": "2018.10.10", "title": "“Венъм“ се покатери на върха на БГ боксофиса"}
{"url": "https://www.monitor.bg:443/bg/a/view/tejlyr-suift-triumfira-na-amerikanskite-muzikalni-nagradi-146533", "text": "Певицата Тейлър Суифт триумфира на Американските музикални награди. Поп старлетката получи четири отличия, включително за изпълнител на годината. В категорията тя надви фаворити на публиката като Дрейк, Ед Шийран и Пост Малоун. Другите три отличия са за а любима поп/рок изпълнителка, любим поп/ рок албум и турне на годината. С това призовете на Суифт от церемонията стават общо 23 и тя влезе в историята като най-награждаваната изпълнителка. Чаровната блондинка счупи рекорд, който досега беше държан от голямата Уитни Хюстън. Певицата Камила Кабело също спечели четири награди, включително за нов изпълнител на годината. Тя получи и отличието за най-добра поп/ рок песен ( б. а. - Havana), за най-добър видеоклип (отново за Havana) и най-добро сътрудничество. Карди Би получи три отличия, включително за любим хип-хоп/ рап изпълнител. Тя посвети наградата на дъщеря си Кълчър, която се роди през юли. Наградата за най-добра соул/ аренби изпълнителка спечели Риана. Кари Ъндъруд беше избрана за най-добра кънтри певица, а Кейн Браун - най-добър кънтри изпълнител. За любим рап/хип хоп албум беше избран Beerbongs & Bentleys на Пост Малоун, а за соул/ ар ен би албум - 17 на Екс Екс Екс Тентасион. Въпреки, че тази година е с най-продавания албум и три хита номер едно, Дрейк не спечели нито една награда. Музикален поздрав към присъстващите на церемонията отправиха Марая Кери, Дженифър Лопес, Карди Би, Сиара и други. Тричасовото шоу в театър \"Майкрософт\" в Лос Анджелис завърши с почитане на паметта на Арета Франклин, която ни напусна след тежка битка с рака през август. Рапърът Екс Екс Тентасион, който беше застрелян през юни, също беше почетен на церемонията за Американските музикални награди.", "date": "2018.10.10", "title": "Тейлър Суифт триумфира на Американските музикални награди"}
{"url": "https://www.monitor.bg:443/bg/a/view/stroej-vnezapno-zatvori-vhoda-kym-11-podzemni-garaja-146516", "text": "Изградена стена от законен строеж блокира автомобилите към 11 подземни гаража в благоевградска жилищна кооперация. Преди около месец, когато са видяли, че се разкопава пред входа на гаражите им собствениците панически са извадили колите си. Вероятно в 3 от гаражите има автомобили, защото семействата са на работа в чужбина. За абсурдната ситуация съобщиха  собствениците на апартаменти в кооперацията. Неочаквано по средата на пътя, който води до гаражите, инвеститор от съседна сграда започнал да строи стена. Тя вече е завършена, а достъп до подземието на блока няма. Подземните гаражи в кооперацията са 11, всеки един от тях е струвал на собствениците между 4000 и 6000 евро. Преди месец внезапно и без предупреждение пътят до гаражите се разкопава и по средата му започва изграждането на стена. Собствениците на три от гаражите не знаят за проблема, автомобилите им са вътре и те няма да могат да ги изкарат навън. Всички собственици на жилища заедно с гаражите под тях имат акт 16 за сградата, разполагали и с всички документи за собственост. Главният архитект на Община Благоевград Васил Тинчев обясни, че до 2011 г. пътят, който води до гаражите се е водил улица без тротоар. Тя обаче била превърната незаконно в рампа, водеща за гаражите. През 2011 г. в сила влиза нов регулационен план на квартала. От него се заличава улицата с гаражите. За тази промяна обаче хората от кооперацията така и не са били информирани от бившата кметска управа, когато градоначалник беше Костадин Паскалев. Не са подавали и жалба в общината, за да се обсъди и реши проблема.   Собствениците на гаражите са категорични, че ще търсят правата си и ще сезират прокуратурата, макар да са наясно, че едва ли ще получат алтернативен достъп до гаражите. Ние не искаме обезщетение, искаме да имаме достъп до гаражите си, заявяват собствениците. Снимки: Нова тв  ", "date": "2018.10.10", "title": "Строеж внезапно затвори входа към 11 подземни гаража"}
{"url": "https://www.monitor.bg:443/bg/a/view/borisov-obsydi-s-nuncija-eventualnata-vizita-na-papata-146537", "text": "Премиерът Бойко Борисов се срещна с апостолическия нунций в България Анселмо Гуидо Пекорари, съобщиха от пресслужбата на кабинета.  По време на разговора били подчертани добрите взаимоотношения между България и Ватикана. Наред с това са били дискутирани резултатите от БГ председателството на Съвета на ЕС, актуални европейски въпроси, както и възможността за евентуално посещение на Негово Светейшество папа Франциск в страната ни. През май тази година при аудиенцията във Ватикана премиерът връчи официална покана за посещение на главата на Римокатолическата църква в България, припомнят от правителството.  Борисов отбелязал по време на разговорите с нунция, че страната ни продължава да работи активно за европриобщаването на държавите от Западните Балкани, както и за мирен диалог и разбирателство между всички религии и етноси. ", "date": "2018.10.10", "title": "Борисов обсъди с нунция евентуалната визита на папата"}
{"url": "https://www.monitor.bg:443/bg/a/view/spasjavat-pugachova-ot-seksualen-maniak-146519", "text": "Сексуален маниак преследва Алла Пугачова. Това не е вестникарско заглавие, а сюжет на телевизионен сериал, чиито снимки стартираха в Санкт Петербург, информират агенциите. 16-серийната лента е основана на реални събития от живота на естрадната звезда. Премиерата на филма е насрочена за  април 2019 г. и ще бъде посветена на 70-годишния юбилей на певицата. Ролята на Пугачова е поверена на 27-годишната актриса Анна Христич, като в сериала нейната героиня ще се казва Алла Богачова. Действието в лентата, което носи работното заглавие „Лов за певицата“, ще върне зрителите в далечните 70-години на миналия век. Тогава, намирайки се на гребена на вълната на всенародната популярност, Алла се превръща в цел на сексуалния маниак Анатолий Нагиев, подвизавал се под псевдонима „Бесния“. Целта на мъжа тогава била да изнасили и убие звездата. И това не е художествена измислица, уточняват авторите на лентата от телевизия НТВ. Нагиев си набелязал Пугачова за жертва още в затвора, където попаднал на 17 години за изнасилване. Когато излязъл на свобода, маниакът се отправил в Москва да търси Алла. След няколко безуспешни опита да осъществи пъклените си замисли, той изпаднал в ярост и само за една нощ изнасилил и убил четири жени. Той извършил злодеянията във влака „Харков-Москва“, като изхвърлил телата на жертвите си през прозореца. След това зверско престъпление Нагиев бил задържан и осъден на смърт. На 28 октомври 1981 г. той бил разстрелян в затвора в Новочеркаск.    ", "date": "2018.10.10", "title": "Спасяват Пугачова от сексуален маниак "}
{"url": "https://www.monitor.bg:443/bg/a/view/dobrovolci-shte-pletat-topli-drehi-za-bezdomnite-146521", "text": "Топли шапки, шалове и ръкавици за бездомните ще изплетат доброволци в рамките на благотворителната кампания \"Изплети топлина\", която започва днес, съобщиха организаторите. Тя се организира за седма поредна година. Целта е този път тя да бъде насочена към децата и младите хора, които също да станат доброволци. Безплатни уроци за плетене ще има не само за деца и възрастни, но и за мъже. Заради големия обхват на кампанията, за първи път ще има и акция за събиране на прежда, която ще се казва „Дари кълбо“. Организаторите са предвидили и събития между възрастни хора от домовете и училища. Фестивалът на плетивата „Шарената плетеница“, който ще се проведе през ноември, пък се очаква да събере на едно място хора с любов към плетивата и благотворителността. От първото издание на кампанията до момента били изплетени 11 000 артикула, с които се стоплили 8095 бездомници, а доброволците са били над две хиляди.", "date": "2018.10.10", "title": "Доброволци ще плетат шапки и шалове за бездомници"}
{"url": "https://www.monitor.bg:443/bg/a/view/dupnichani-pasat-kone-i-kravi-v-gradski-parkove-146522", "text": "9 акта на собственици на животни са съставили през изминалия месец от „Контролно звено“ към Община Дупница. 7 от тях са на животновъди за свободно и безнадзорно пускане на коне в района на ж. к. „Бистрица“, пътят между „Парк Рила“ и село Бистрица. Вчера е съставен акт и на жител от Самораново след сигнал на дежурния телефон на Община Дупница за свободно пасящи 7 броя коне в парка на село Самораново. Установен е нарушителят, който ще бъде санкциониран с глобата - 500 лева. Санкцията е в максимален размер, тъй като това е поредно нарушение от страна на собственика. Другите два наказателни акта са за същото провинение заради свободно движещи се крави в близост до улични платна (в района на Яхиново и Горна махала в посока София). Санкциите ще бъдат на стойност от 100 до 500 лева, съгласно Наредбата на Община Дупница за отглеждане на домашни животни, птици и пчелни семейства. 3 фиша по 50 лева са съставени и на фирми за разлепване на рекламни материали на нерегламентирани места за изминалия месец, както и протоколи за предупреждение на собственици за разполагане на строителни материали на тротоари с 24-часови срокове за премахването им.", "date": "2018.10.10", "title": "Дупничани пасат коне и крави в градски паркове"}
{"url": "https://www.monitor.bg:443/bg/a/view/6-jertvi-v-potopa-na-majorka-146526", "text": "Най-малко 9 души станаха жертва на поройните дъждове и наводнения на испанския остров Майорка. Четирима са загинали в община Сан Лоренсо, а други двама – в Силиот, община Сон Сервера, предаде Ройтерс, позовавайки се на испанската служба за извънредни ситуации. Две от жертвите са британски граждани, а шофьорът на таксито, в което са пътували е изчезнал безследно, съобщи ElPaís, цитирайки заместник-кмета на града. Най-малко 20 души все още се водят за изчезнали след снощните порои, съобщават местни медии. 71-годишен мъж е бил изненадан от потопа в мазето си и се е удавил. Другите жертви са били в колите си по време на потопа. Според властите на Балеарските острови интензивността на валежите е била 220 литра на квадратен метър, предаде АФП. Практически всички улици са били наводнени, а жителите са били принудени да се спасяват по покривите на сградите. За известно време е било спряно и електроснабдяването в района, отказали са и телефонните връзки. На помощ на местните жители и власти в засегнатия район са изпратени 80 войници и техника. В три населени места са затворени училищата. Стотици хора са намерили подслон в спортни обекти и на местния хиподрум. Солидарност със семействата, приятелите на жертвите и засегнатите от наводненията изрази в Туитър испанският министър-председател Педро Санчес, който днес ще посети Майорка. Заради проливните дъждове е обявен „червен код“ в Малага, „оранжев“ в Барселона, Жирон, на островите Ибиса и Форментера.", "date": "2018.10.10", "title": "9 жертви в потопа на Майорка (обновена)"}
{"url": "https://www.monitor.bg:443/bg/a/view/prokuraturata-v-celle-pred-monitor-imame-zadyrjan-pri-nas-za-ubijstvoto-na-viktorija-marinova-146520", "text": "Има задържан за убийството на Виктория Маринова в Германия, потвърдиха пред \"Монитор\" от генералната прокуратура в Целе, която е поела казуса с убитата българска журналистка. От там съобщиха, че при съвместна акция на държавната служба за криминално разследване и прокуратурата в града, 20-годишният български гражданин е бил издирен и проследен, след което е задържан. \"Това е голям успех за нашите разследващи\", заяви президентът на държавната служба за криминално разслезване Фредо де Врис. \"За пореден път европейската заповед за арест се доказа като ефективно сътрудничество между европейските съдебни и полицейски органи\", допълни ръководителят на отдела за правна помощ към главния прокурор на Целе Кристиян Щирхолд. \"След като получихме съответната информация от българските служби за сигурност, нашите следователи и специалните ни части свършиха чудесна работа за много кратко време и н крайна сметка акцията приключи успешно. Въпреки тежкия случай, който се разследва, това е отличен пример колко добро може да е сътрудничеството между агенциите за транснационална сигуронст в Европа. Имайте предвид, че от първия контакт до ареста са изминали само няколко часа\", заяви още де Врис. Главният прокурор на Целе, който отговаря и за делата по екстрадиция, ще води досъдебното производство в Германия, допълват още от немската прокуратура. От там посочват, че страната е участвала в издирването на убиеца на Виктория от самото начало, а прокуратурата в България вече е поискала чрез европейска заповед за арест екстрадиране на заподозрения. Главната прокуратура в Целе ще преразгледа условието за връщане на заподозрения у нас и ще поиска задържането му от Върховния районен съд, който отговаря за тези процедури. В Германия разследващите обявиха, че също ще дадат пресконференция по случая. Междувременно от Българската федерация по бокс уточниха във връзка с появилите се информации, че задържаният Северин Красимиров е тренирал бокс, че състезател с такова име никога не е бил картотекиран в един от трите местни клуба - „Русе“, „Локомотив“ (Русе) и „Дунав“ (Русе), и никога не е вземал участие в първенства и турнири, организирани от Българска федерация по бокс.", "date": "2018.10.10", "title": "Прокуратурата в Целе пред \"Монитор\": Имаме задържан при нас за убийството на Виктория Маринова"}
{"url": "https://www.monitor.bg:443/bg/a/view/apple-sreshtu-android-146517", "text": "Тези, които търсят да закупят нов телефон, вероятно ще обърнат внимание на новите модели на Apple. Но много потребители биха се поколебали при цената им, като се предлагат много други телефони, със сходни характеристики на много по-ниска цена. LG G7 ThinQ, HTC U12 + и OnePlus 6 са три от най-дорите, несправедливо подценявани телефона, от тази година, които се предлагат на по-достъпна цена и разполагат със характеристики, до някъде сходни на новите iPhone XR, XS и XS Max. И тази година iPhone е с най-големия телефон XS Max, като само с малко е по-висок от HTC U12 +, но е доста по-широк. Другите телефони с Android не са изобщо малки, сравнени с другите два модела iPhone. Разбира се, iPhone XS Max е и най-тежкият телефон от шесте. XS Max е с 20 грама по-тежък от U12 +, което не е много, но може да е фактор при избора. iPhone XR е вторият най-тежък телефон в списъка, следван от U12 +, докато iPhone XS и OnePlus 6 са с еднакво тегло. Най-лек е LG G7 ThinQ. Независимо от фантастичните имена, с които компаниите наричат цветовете на телефоните си, има няколко основни. Черното и сивото са винаги добър избор, докато сребърното, златното и бялото могат да бъдат хубава промяна на стила. За тези, които искат открояващ се цвят, синьо и червено също на разположение, при някои от тези телефони. Ако искат наистина да бъдат забелязвани, LG предлага в Малинено Розово, а обширният списък с цветове на iPhone XR включва жълт и коралов цвят. Стъкленото лице и гръб в момента са на мода, като почти всички телефони използват този дизайн. Това важи и за тези шест телефона, като повечето от тях са с алуминиева рамка, с изключение на iPhone XS и XS Max, които използват неръждаема стомана. Всичките шест телефона притежават прилична водоустойчивост. IPhone XR покрива стандарт IP67, което означава, че може да оцелее на дълбочина до 1 м за 30 минути, докато IP68 е до 1.5 м за същото време. Въпреки че, покриват стандарта IP68, Apple се е хвали, че iPhone XS и XS Max могат да се потопят на 2 м за половин час, ако някога изобщо е необходимо това. Въпреки че OnePlus твърди, че най-новият ин телефон е водоустойчив, не предоставя официална IP оценка, затова трябва да се внимава при избора. Компанията казва, че ще издържи на дъжд или при потапяне в мивката, но предупреждава да не се плува с него, което е доста добър съвет за всеки телефон, независимо от претендираната водоустойчивост. Средният размер телефон в наши дни е с големина на екрана от около 6 инча диагонално. Повечето в списъка са с този размер на екрана, от 5.8 инча за iPhone XS до 6.1-инчовите екрани на iPhone XR, G7 и OnePlus 6. Очевидно е, че iPhone XS Max притежава най-голям екран, като големината от 6.5-инча превъзхожда  не само другите пет телефона, но и в повечето предлагани модели, като започва да изчезва дори разликата между телефон и таблет. Телефоните с обемисти контури изглеждат доста остарели по днешните стандарти, а с новото си поколение Apple изцяло смени стила, с който е известна от десетилетие и възприе изцяло дизайна на iPhone X. Това означава, че екрана стига възможно най-близо до краищата, както и, че в горната част има прорез. Дали това е добро или лошо, е въпрос на личен избор. Apple не е единствената компания, виновна за тази тенденция при новите телефони. Устройствата на LG и OnePlus също имат подобен прорез, въпреки че и двата модела предлагат софтуерни настройки, които позволяват на потребителя ефективно да го скрие с черни ленти от двете му страни, които показват икони за известия, силата на сигнала и часовника.   Според типовете дисплеи, тези телефони може да бъдат разделени на две групи. В едната iPhone XR, LG G7 и HTC U12 +, които използват LCD екрани, докато в рдугата iPhone XS, XS Max и OnePlus 6 имат OLED дисплеи. Няма ясен победител между двете групи, като всяка технология има своите плюсове и минуси. OLED, включително варианти, като AMOLED и POLED, обикновено имат по-ярки цветове и по-добър контраст, докато LCD дисплея е по-отчетлив и по-ясен. Нито един от тези телефони не може да покрие основните стандарти за резолюция, като Full HD или 4K. В цифри, най-ясният екран е този на LG G7, с 564 пиксела на инч в дисплея си с диагонал 6.1 инча. HTC не остава по-назад, с по-малко пиксели вертикално, но същия брой хоризонтално. Въпреки че, Apple се гордее със своите ретина дисплеи, трите модела iPhone притежават по-ниска разделителна способност, от стандартната. Но не само резолюцията, а също така дизайна на интерфейса, яркостта, типа дисплей и други фактори също са от значение. Необходимо е известно време и доста добре тренирано око, за да се забележи голяма разлика между дисплеите. През последните няколко години стандартният начин за отключване на телефона е посредством докосването с пръст на сензор за пръстови отпечатъци, като и трите телефона с Android се придържат към този изпитан метод. Разпознаването на лицето от предната камера е все по-често срещано, а One Plus 6 предлага и двете възможности. И трите модела iPhone са без сензор за пръстови отпечатъци и разчитат единствено на системата Face ID, което може да означава, че сензора за пръстови отпечатъци скоро ще последва съдбата на жака за слушалки. Трите нови модела iPhone са изградени с най-новия процесор на Apple, A12 Bionic. Трите Android устройства използват най-новата версия процесор на Qualcomm, Snapdragon 845. И двата трябва да са по-бързи от предишните версии. През последните няколко години 4 GB се възприемат за базово количество RAM, въпреки че iPhone XS и XS Max са първите устройства на Apple, които разполагат с толкова. Тук точно, другите телефони имат преднина, като U12 + и OnePlus 6 разполагат с 6 GB, а последния дори предлага и 8 GB. IPhone XR, от друга страна, разполага само с 3 GB, като това изобщо не означава не означава, че ще бъде много по-бавен, а авторитарният контрол на Apple върху собствената им система означава, че ще върши прилична работа, изтисквайки повече от по-малко.   Най-малката вградена опция за съхранение е 64 GB, което е достатъчно за повечето хора. За тежките потребители, вероятно тези, които ще снимат купища снимки и видеоклипове или носят огромни плейлисти, може да ги удвоят при iPhone XR, HTC U12 + или OnePlus 6. Ако това не е достатъчно. Трите модела iPhone и OnePlus 6 се предлагат и с 256 GB. За тези, които искат още повече, като не е ясно, какво точно правят с телефона си, за да се нуждаят от толкова много пространство, от Apple са се погрижили, като iPhone XS и XS Max са първите масови телефони, които разполагат с 512 GB. LG G7 и HTC U12 + позволяват да се разшири вграденото пространство за съхранение с MicroSD карта. Останалите четири телефона разполагат с това, което е вградено, за това трябва да се избира разумно. Apple обикновено не разкрива точни данни за капацитета на батериите си, но тестове от други компании показват, че iPhone XR има 2.942 mAh батерия, XS 2.658 mAh и XS Max 3.174 mAh. Тези цифри са по-ниски от средните за индустрията, които се движат около 3.000 и 3.500 mAh - но практически пак ще предоставя цял ден употреба на телефона. Всичките шест телефона може да бъдат зареждани бързо, което е особено удобна функция, когато има нужда от бързо презареждане преди излизане. Но телефоните iPhone се предлагат с уникално предупреждение, че трябва, доппълнително да се закупи USB-C към Lightning кабел и USB-C зарядно устройство с мощност 30 W, което допълнително ще струва на потребителите, около $ 70. Това не е евтино, като се има предвид високата цена, която вече са платили за iPhone и факта, че всяка друга компания, включително LG, HTC и OnePlus предлагат  тази функция стандартно. Безжичното зареждане все още не е толкова разпространено, колкото бързото зареждане. Трите модела iPhone и LG G7 могат да се зареждат безжично, но е необходим отделен аксесоар. Тази допълнителна покупка е по-приемлива в този случай. Няма все още телефон, който да включва безжичното зарядно устройство в кутията и все още безжичните технологии за зареждане не са особено полезни. Може би един ден, когато ще може телефона да се зареди, като само се намира в стаята, това ще се промени.    ", "date": "2018.10.10", "title": "Apple срещу Android"}
{"url": "https://www.monitor.bg:443/bg/a/view/uchenik-se-razmina-globa-sled-falshiv-signal-za-postradal-na-tel-112-146525", "text": "Ученик от Кюстендил се размина с глоба, след като подаде фалшив сигнал на тел. 112 за пострадал човек. Случаят е от месец април т.г., когато непълнолетният Д. З. е подал от мобилния си телефон невярно повикване към „Национална система 112“ - София и Центъра за спешна медицинска помощ - Кюстендил. Той съобщил за злополука, при която е пострадал мъж. Младежът заявил, че същият си е срязал крака с моторен трион, което не отговаряло на истината. От своя страна Районната прокуратура в Кюстендил е внесла в съда постановление за освобождаване от наказателна отговорност и налагане на административно наказание по чл. 78а от НК на непълнолетно лице за извършено престъпление по чл. 326, ал. 1 от НК. „Най-вероятно Районният съд ще постанови глоба, тъй като момчето е с чисто съдебно минало. За никой не е тайна, че подобни фалшиви сигнали не са един или два, което обаче може да коства човешки живот при реално пострадали лица“, коментираха юристи от областния град.", "date": "2018.10.10", "title": "Ученик се размина глоба след фалшив сигнал за пострадал на тел.112"}
{"url": "https://www.monitor.bg:443/bg/a/view/jyn-andrersyn-ot-jethro-tull-bil-ocharovan-ot-bylgarija-146523", "text": "Вълшебната флейта на прогресив рок легендите Jethro Tull – Йън Андерсън е споделил, че няма търпение да се върне в България, която го очаровала толкова много при последното му посещение. Групата ще пристигне рано сутринта преди дългоочаквания си концерт на 17 октомври в зала 1 на НДК. София е спирка от прощалното турне на музикантите, което отбелязва и тяхната 50-та годишнина на сцена. Групата е имала специалното желание да обядва в луксозен ресторант в полите на Витоша, за да събере сили за наистина специални концерт, който са подготвили. Jethro Tull обещават над два часа фолк, блус, класически и рок мотиви и много изненади. Бандата е една от най-успешните в прогресив рок стила. Има над 60 милиона продадени албума по целия свят, а неповторимото им творчество печели любовта на феновете вече 50 години. Музикантите са носители на редица отличия, включително „Грами“ за най-добро вокално и инструментално хард рок/метъл изпълнение през 1988 г. за „Crest of a Knave“, надделявайки над имена като Metallica, Iggy Pop и AC/DC. Юбилейното последно турне на Jethro Tull стартира през март и е едно от най-мащабните досега! С над 70 дати, световната обиколка преминава през САЩ, Канада и цяла Европа и ще продължи до края на 2018 година. Все още има билети за концерта на цени между 70 до 130 лева.", "date": "2018.10.10", "title": "Йън Андрерсън от Jethro Tull бил очарован от България"}
{"url": "https://www.monitor.bg:443/bg/a/view/10-solisti-na-bolshoj-teatyr-igrajat-skandalnata-postanovka-nureev-v-sofija-146524", "text": "За първи път в България, само в София, само с един спектакъл на 29 октомври в зала 1на НДК, десет водещи солисти на Болшой театър се събират на една сцена за грандиозен гала спектакъл. Откъс от скандалната постановка \"Нуреев\" ще бъде представен премиерно по време на шоуто с откъса “Дует на Руди и Марго” в изпълнение на Владислав Лантратов (в ролята на Нуреев) и неговата партньорка на сцената и в живота Мария Александрова, и “Писмо” - соло на Денис Савин. „Нуреев“ получи оценката на критиката и много награди, а премиер балетистът Лантратов беше отличен като „най-добър танцьор“. Най - добрите примабалерини и премиер балетисти ще изпълнят „Pas De Deux“ (танцов дует, в който двама танцьори, изпълняват балета заедно) . В програма са включени световни класики като “Дон Кихот”, „Спящата красавица”, „Лешникотрошачката”, “Раймонда”, “Пламъците на Париж”, \"Силфида\", \"Талисман\". Изумителните танцьори, които ще се качат на българска сцена са Мария Александрова, Екатерина Крысанова, Анастасия Сташкевич, Маргарита Шрайнер, Владислав Лантратов, Руслан Сквороцов, Вячеслав Лопатин, Артур Мкрчян. Билетите за спектакъла са от 50 лв. до 120 лв, а децата до 7 години влизат безплатно, но без право на място.", "date": "2018.10.10", "title": "10 солисти на Болшой театър играят скандалната постановка „Нуреев“ в София"}
{"url": "https://www.monitor.bg:443/bg/a/view/autori-razkri-zashto-si-trygva-ot-ludogorec-146509", "text": "Треньорът на „Лудогорец“ Пауло Аутори изтъкна основната причина за решението си да се раздели с българския шампион. Бразилецът разкри, че си тръгва от Разград заради освобождаването на спортния директор Методи Томанов. Според специалиста не е било редно при това положение да продължи работа в клуба. „Нямаше да бъде етично от моя гледна точка да продължа, след като бе махнат човекът, който ме доведе в клуба”, заяви 62-годишният бразилски специалист пред globo.com. „Всичко се случи по много естествен път, дотолкова че ще продължа да водя тренировките до 20 октомври (б.р. тогава е дербито срещу „Левски“). Просто искам да благодаря за периода, който изкарах тук на най-високо ниво, както и да похваля отличната инфраструктура и организация на клуба“, добави Пауло Аутори. Под ръководството на бразилеца „орлите“ са изиграли до момента 23 мача, записвайки 15 победи в тях. „Лудогорец“ не успя да се класира за групите на Шампионската лига, но влезе в тези на втория по значимост турнир на Стария континент – Лига Европа. Аутори спечели с тима Суперкупата на България преди старта на сезона след успех срещу „Славия“.", "date": "2018.10.10", "title": "Аутори разкри защо си тръгва от „Лудогорец“"}
{"url": "https://www.monitor.bg:443/bg/a/view/30-40-mln-evro-shte-e-budjetyt-za-zimni-mladejki-olimpijski-igri-v-bylgarija-146511", "text": "Българската кандидатура за Зимните младежки олимпийски игри през 2024 г. има сериозна подкрепа на най-високо ниво в Международния олимпийски комитет (МОК). Това съобщи в профила си във \"Фейсбук\" министърът на спорта Красен Кралев. \"Българската делегация в Буенос Айрес имаше едночасова среща с техническия екип на МОК, който ще ни консултира при подготвянето на кандидатурата на България за домакин на Зимните младежки олимпийски игри през 2024. На срещата освен мен присъстваха президентът на БОК Стефка Костадинова, вицепрезидентът на БОК Любомир Ганев, генералният секретар на БОК Белчо Горанов и директорът на дирекция \"Европейски програми, проекти и международно сътрудничество\" към ММС Виктория Славкова. След срещата двамата със Стефка Костадинова бяхме приети от президента на МОК Томас Бах, с когото също имахме възможност да продължим разговорите, започнати в София. По-късно делегацията ни проведе и работна среща с ръководството на ФИС (Международната федерация по ски), на която присъстваха и членове на организационния комитет на Зимните младежки олимпийски игри през 2020, които ще се проведат в Лозана, Швейцария. На следващия ден проведох дълга среща и с генералния директор на МОК Кристоф Де Кепер и вицепрезидента на МОК проф. Угюр Ерденер. От проведените до момента срещи и разговори в Буенос Айрес станаха ясни две неща: Бюджетът за оперативните разходи за провеждането на игрите възлиза между 30 и 40 милиона евро. Българската кандидатура се радва на сериозна подкрепа от най-високо ниво в МОК. Мисля, че мисията е възможна и има смисъл да продължаваме да работим за подготовка на една успешна кандидатура на България за домакин на Зимните младежки олимпийски игри през 2024\", написа министър Кралев.", "date": "2018.10.10", "title": "30-40 млн. евро ще е бюджетът за Зимни младежки олимпийски игри в България"}
{"url": "https://www.monitor.bg:443/bg/a/view/volejbolistkite-s-treta-pobeda-na-svetovnoto-v-japonija-146506", "text": "Волейболистките от националния отбор на България записаха първа победа във втората фаза и общо трета на световното първенство в Япония. Момичетата на селекционера Иван Петков надделяха много трудно над коравия тим на Тайланд с 3:2 (18, -22, -18, 22, 17) в предпоследния си мач от група „F“ на шампионата, игран тази сутрин пред по-малко от 500 зрители в зала \"Осака Мунисипал Сентрал Джимнезиъм\". По този начин българките останаха на предпоследното 7-о място, но вече с 3 победи, 5 загуби и 8 точки. Тайланд пък продължава да е на 6-о място също с 3 победи и 5 загуби, но с 11 точки. Утре (11 октомври) от 4,40 часа българско време в последната си среща на Мондиал 2018 България ще играе с последния отбор в класирането Азербайджан, докато тайландките ще спорят с Турция от 7,25 часа. Страхотен мач за България изигра Нася Димитрова, която заби невероятните за център 28 точки (5 блока!, 1 ас и 63% ефективност в атака) за победата. Гергана Димитрова и Мирослава Паскова добавиха съответно 20 и 19 точки за успеха. За тайландките звездата на тима Онума Ситирак реализира 24 точки.", "date": "2018.10.10", "title": "Волейболистките с трета победа на световното в Япония"}
{"url": "https://www.monitor.bg:443/bg/a/view/cvetanov-za-popravkite-v-npk-vsjaka-dobra-promjana-shte-byde-podkrepena-146514", "text": "Всяка една промяна, която е за по-добра справедливост, ще бъде винаги подкрепяна. Това коментира шефът на ПГ на ГЕРБ Цветан Цветанов в кулоарите на парламента във връзка с идеите на патриотите за промени в НПК след убийството в Русе. Според него тежките осъдителни присъди имат и превантивна дейност за всеки, който смята, че може да получи по-леко наказание за престъплението, което е извършил. Така Цветанов даде да се разбере, че ГЕРБ най-вероятно ще подкрепят законовите поправки. Въпреки това малко преди това той изтъкна, че По думите му и сега, при годни доказателства и тежко престъпление, извършителят може да понесе „най-тежката строгост на закона“ и осъдителна присъда, която да съответства на извършеното деяние. Цветанов даде пример с „Килърите“, които получили тежки присъди, сред които доживотен затвор без замяна. Според него при такива тежки престъпления трябва да бъде много по-щадящи с негативните оценки към българските институции, които работили денонощно. Той благодари на всички професионалисти, както и за добрата координация на институциите с немските власти, които на свой ред само за часове вчера са успели да локализират и заловят извършителя. Цветанов припомни изнесената информация от прокуратура и следствие за наличието на ДНК –профил и намерени вещи в дома на убиеца. Именно затова според него трябва да изкажем респект и уважение към правоохранителаната система.  „С бързата реакция и на съда, беше възможно да започне издирването, локализирането и задържането на в германия. Показваме, че съвместната работа с нашите европейски партньори и обмяната на информация в реално време, дава възможност за по-бързото  задържане на извършители на тежки престъпления у нас и чужбина.“, каза Цветанов. Цветанов коментира и оставката на Николай Нанков и напускането му на парламента. Според него Нанков има изключително висока експертиза и богат опит, както във регионалното ведомство, така и в администрацията на областната управа, в която работеше преди да стане зам.-министър в първият мандат на кабинета Борисов. По думите му Нанков има пълната подкрепа на групата на ГЕРБ като професионалист и припомни, че мотивите за оставката му са лични.", "date": "2018.10.10", "title": "Цветанов за поправките в НПК: Всяка добра промяна ще бъде подкрепена"}
{"url": "https://www.monitor.bg:443/bg/a/view/noi-otchete-blizo-874-lv-osiguritelen-dohod-za-stranata-146512", "text": "Размерът на средния осигурителен доход за страната за месец август 2018 г. е 873,75 лв. Това обяви Националният осигурителен институт (НОИ).  Средномесечният осигурителен доход за страната за периода от 01.09.2017 г. до 31.08.2018 г. е 867,37 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец септември 2018 г.", "date": "2018.10.10", "title": "НОИ отчете близо 874 лв. осигурителен доход за страната "}
{"url": "https://www.monitor.bg:443/bg/a/view/vylchev-antikorupcionno-povedenie-moje-da-se-uchi-sled-5-i-klas-146510", "text": "Антикорупционно поведение може да се учи след 5 клас. В момента не е предвиден отделен час затова, коментира образователният министър Красимир Вълчев преди да участва във форум по темата. Той отбеляза, че предметът гражданско образование в най-голяма степен е свързан с темата корупция. И допълни, че антикорупционното образование може да се изучава и по линия на разширената и факултативна подготовка, за което могат да бъдат изработени допълнителни учебни програми и помагала. Според Вълчев е възможно различни теми да бъдат вплетени в други учебни програми като тази по география, икономика, история и литература. Според него е необходимо децата да придобият и развият граждански и социални компетентности. Обучението по антикорупция можело да започне с 1-2 часа седмично.", "date": "2018.10.10", "title": "Вълчев: Антикорупционно поведение може да се учи след 5-и клас "}
{"url": "https://www.monitor.bg:443/bg/a/view/8-dyrjavi-ot-es-ni-podkrepiha-za-merki-sreshtu-zamyrsjavashti-avtomobili-146518", "text": "Информационна нота за необходимостта от приемане на мерки в ЕС за справяне със замърсяването на въздуха представи пред Съвета по околна среда на ЕС в Люксембург министърът на околната среда и водите Нено Димов. Тя е във връзка от очаквания внос на употребявани автомобили от страни членки с висок стандарт към държави с по-ниска покупателна способност на населението след забраната за използването на такива автомобили в някои европейски градове. Освен от съвносителите Полша и Словакия беше подкрепена от Кипър, Латвия, Литва, Люксембург, Румъния и Унгария. „Темата за двойните стандарти беше широко обсъждана през последните месеци. В първоначалния си обхват тя се отнасяше само до качеството и стандартите на хранителните продукти. Притеснение буди обстоятелството, че този подход намира отражение и в други области, които също имат пряко отношение както към здравето хората, така и към околната среда“, заяви министър Димов пред колегите си от Съвета. Министър Димов посочи, че все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В резултат вече е факт напливът на употребявани автомобили от държави членки с високи средни доходи на глава от населението към такива с ниски. Това създава риска и от т.нар. „вътрешно изтичане на въглерод“ в рамките на транспортния сектор на Съюза, подчерта министър Димов.", "date": "2018.10.10", "title": "8 държави от ЕС ни подкрепиха за мерки срещу замърсяващи автомобили "}
{"url": "https://www.monitor.bg:443/bg/a/view/plamen-georgiev-obshtestvoto-ni-e-stanalo-po-bezkritichno-kym-korupcijata-146513", "text": "Обществото ни е станало по-безкритично към корупцията, тъй като това започнало да се възприема като нещо не толкова страшно, каза председателят на КПКОНПИ Пламен Георгиев. При откриването на нарочна конференция за въвеждането на антикорупционно образование сред децата, той допълни, че нито един модел няма да даде резултат, ако не се намерят хора, които да го прилагат. Трябва да променим манталитета и да спрем да мислим, че ако един бъде хванат, то на негово място ще се появи друг. Няма обществена нетърпимост и се приема, че властовата позиция върви с облаги, допълни Георгиев. След 10 или 20 години ще има много сериозни резултати от антикорупционното образование, които ще се видят от цялото общество, каза пред медиите Пламен Георгиев преди началото на форума. По думите на Георгиев бавните мерки после дават най-траен резултат.", "date": "2018.10.10", "title": "Пламен Георгиев: Обществото ни е станало по-безкритично към корупцията "}
{"url": "https://www.monitor.bg:443/bg/a/view/imanjari-opitali-da-otkradnat-unikalno-zlatno-sykrovishte-146515", "text": "Главна дирекция за борба с организираната престъпност /ГДБОП/ и Държавна агенция \"Национална сигурност\" /ДАНС/ са разкрили опит за кражба на златно съкровище на няколко хиляди години. Това каза министър-председателят Бойко Борисов по време на днешното правителствено заседание. Той посочи, че заедно със заловените иманяри, е задържан и служител на ДАНС. Съкровището ще бъде показано утре, информира още премиерът. По думите му то е уникално и поради това по време на представянето му ще бъде и министърът на културата Боил Банов. \"Заловеното от иманяри златно съкровище, за което е говорил премиерът Бойко Борисов, е може би това, което е било открито преди два-три дни. Изпратихме там наши специалисти, да го погледнат. То е намерено в Хасковско. Ако става дума за това съкровище, разбира се, е много важна находка. Нека да изчакаме да видим, как ще се развият нещата\", коментира от своя страна пред \"Монитор\" шефът на Националния исторически музей Людмил Вагалински.", "date": "2018.10.10", "title": "Иманяри опитали да откраднат уникално златно съкровище"}
{"url": "https://www.monitor.bg:443/bg/a/view/veber-pozdravi-borisov-i-vlastite-ni-za-razkrivaneto-na-ubijstvoto-na-viktorija-146507", "text": "Силно приветствам предварителните резултати от разследванията на убийството на Виктория Маринова. Българските власти действат бързо и ефективно. Имаме пълно доверие в българските власти да намерим справедливост за семейството и близките на Виктория Маринова. Това написа преди броени минути в туитър кандидатът на Европейската народна партия за председател на Европейската комисия след май 2019 г. Манфред Вебер. Преди час премиерът Бойко Борисов даде да се разбере, че е разочарован от туитовете на представители на Европейската народна партия, които са допуснали, че в България журналисти могат да бъдат убивани заради техни разследвания. \"Вие сте не четвъртата, а първата власт. Тук всеки журналист може да напише, каквото иска\", подчерта Борисов. Сред тези, които написаха обезпокоени туитове, бе и Вебер - в момента лидер на най-голямата група в Европейския парламент, тази на ЕНП. На 8 октомври той написа в туитър, че е шокиран от убийството на български журналист - третият в ЕС, убит в последната година. Борисов натърти, че нарочно не се е обадил на никого в ЕНП в последните денонощия, защото така са го учили именно германските му колеги - че не се говори, преди по дадено разследване да има категорична яснота. И се зарече, че на следващата си среща с колегите от Европейската народна партия ще постави въпроса за техните непремерени изказвания. Манфред Вебер ще бъде официално номиниран от ЕНП за председател на Европейската комисия на среща на върха на 7 и 8 ноември в Хелзинки.", "date": "2018.10.10", "title": "Вебер поздрави Борисов и властите ни за разкриването на убийството на Виктория "}
{"url": "https://www.monitor.bg:443/bg/a/view/ananiev-hemodializata-vyv-vidin-raboti-na-100-146505", "text": "Центърът по хемодиализата във Видин работи на 100%. Това обяви здравният министър Кирил Ананиев в началото на правителственото заседание в отговор на въпрос на премиера Бойко Борисов. На 1 октомври заради авария, хемодиализата във видинската болница, който е единствен за цялата област, спря работа. “Ежедневно и ежечасно поддържаме връзка с Видин. Хемодиализиата работи на 100%. Всички необходими консумативи и материали са осигурени, няма никакъв проблем“, увери Ананиев.", "date": "2018.10.10", "title": "Ананиев: Хемодиализата във Видин работи на 100%"}
{"url": "https://www.monitor.bg:443/bg/a/view/andreev-na-1-4-final-v-tenisa-na-mladejkata-olimpiada-146499", "text": "Продължава победният ход на Адриан Андреев в тенис-турнира от младежките олимпийски игри в Буенос Айрес. Във втория кръг българинът победи представителя на Турция Янкъ Ерел с 6:3, 5:7, 6:3, мачът продължи 2 часа и 20 минути. На четвъртфинала днес поставеният под номер 6 Андреев ще срещне Филип Кристиан Жиану от Румъния, двубоят е след 16 ч. българско време. Във фехтовката сабльорката Йоана Илиева зае първото място в квалификационната си група с три победи и само една загуба. На осминафиналите Илиева бе поставена без съперник, а на четвъртфинала срещна унгарката Лиза Пущай. Въпреки че я бе победила в групата, сега Йоана отстъпи с 13:15 туша и така не успя да се класира за полуфиналите. Срещата тръгна трудно за Илиева, която допусна унгарката да поведе с 8:3 и въпреки добрите си изяви до края българката не успя да стопи напълно разликата. Мария Делчева записа първа загуба в турнира по бадминтон. Българката отстъпи в последния си мач от осминафиналната фаза пред виетнамката Ти Ан Ту Ву с 0:2, като само в първата част бе равностойна на съперничката си - 18:21, 12:21. С две победи и една загуба нашата представителка зае второ място в осминафиналната група, след Ву от Виетнам. Мария Делчева продължава участието си в микс надпреварата. В тандем с Амбалангодаж от Шриланка тя ще срещне тандема Хименес(Доминиканска република)/Хои(Сингапур). В плуването на 800 м св. стил Василики Кадоглу финишира за 9:18,92 мин., на 22,78 сек. от лидерката и така остана четвърта в серията си. Татяна Воложанина се класира пета в първото изпитание от художествената гимнастика с резултат 15,700 т. на обръч, лидерка със 17,900 т. е рускинята Дария Трубникова. Второто изпълнение е на топка, а днес гимнастичките играят на бухалки и лента.", "date": "2018.10.10", "title": "Андреев на 1/4-финал в тениса на младежката олимпиада"}
{"url": "https://www.monitor.bg:443/bg/a/view/bojko-borisov-za-ubijstvoto-na-viktorija-prinizihme-bylgarija-s-malta-i-slovakija-146497", "text": "Българи направиха така, че за страната ни да се говори като Малта и Словакия, да си очернят държавата, да се радват, че сме в световните новини с най-тежкото престъпление. Това заяви премиерът Бойко Борсиов за спекулациите относно убийството на Виктория Маринова в Русе. Заедно с вътрешния министър Младен Маринов и главния прокурор Сотир Цацаров дадоха извънреден брифинг за убийството. Шефът на МВР съобщи, че убиецът е Северин Надеждов Красимиров, роден през 1997 г. в Русе. Задържан е в Германия. Живеел е близо до местопрестъплението, а ДНК-то му съвпадало с това, което е намерено върху жертвата. Има криминална регистрация за кражба на цветни метали. Той обясни, че Институтът по криминалистика продължава да работи и да търси още доказателства. От своя страна, Сотир Цацаров изказа съболезнования на близките и благодари на всички служители, участвали при разкриването на  убийство. Той обясни, че на убиеца е повдигнато задочно обвинение за изнасилване, за което Наказателният кодекс предвижда 15-20 години затвор. Красимир ще отговаря и за убийство с особена жестокост, за което може да лежи в затвора до края на живота си. До момента разследването показва, че убийството е спонтанно действие, а няколко часа преди него извършителят е употребил голямо количество алкохол. “Има свидетели, които са го забелязали в района, но няма преки очевидци на престъплението. Преди Виктория там тичала и друга жена. Когато забелязал Виктория, я нападнал. Ударил я с юмрук по лицето. Тренирал е бокс”, обяви Цацаров. Органите на реда засега не отхвърлят нито един мотив за престъплението. Премиерът Борисов също изказа съболезнования и благодари на журналистите, които коректно са отразили бруталното престъпление. “Този човек сега ще бъде разпитан от немски съд, ще предоставим цялата ДНК информация. Само в рамките на три дни това е свършено, а през това време прочетох чудовищни неща. Разни сини и червени политици се скъсаха да изпращат мейли и да разказват пред света какво се е случило”, възмути се Борисов. Той коментира и тезите, че убийството на младата жена е поръчково. “Знаете как се крият извършителите на поръчкови убийства. Не си оставят ДНК материала, за да бъдат заловени. Тук имаме 100 процента съвпадение на ДНК”, заяви министър-председателят. Борисов се разгневи и на реакциите в западните медии, но въпреки, че Брюксел наблюдавали случващото се у нас, премиерът предпочел да мълчи, за да не се попречи на разследването. “Разсипаха ни от туитъри, доста ще си променя мнението, ще имаме сериозен разговор в ЕНП като отида там\", ядоса се министър-председателят и допълни, че би казал още много неща, но те биха минали добрия тон. В заключение каза, че като държава не сме заслужили да бъдем охулени по този начин, когато всички са работили денонощно за разкриване на тежкото престъпление.", "date": "2018.10.10", "title": "Борисов: С туитове принизиха България до Малта и Словакия (ОБНОВЕНА)"}
{"url": "https://www.monitor.bg:443/bg/a/view/preglejdat-bezplatno-hipofizata-v-bolnica-sv-iv-rilski-146498", "text": "Безплатни прегледи на хипофизната жлеза започват в Университетската болница  „Св. Иван Рилски“ в София, съобщиха от лечебното заведение. Те са в рамките на месеца на хипофизната жлеза и ще се провеждат всеки вторник и четвъртък. Инициативата е по повод Международния ден за борба със затлъстяването – 10 октомври. Затлъстяването е на второ място след тютюнопушенето като причина за преждевременна смърт в света. Освен неправилно хранене и недостатъчно движение, причина за него могат да бъдат и някои заболявания като аденомите на хипофизната жлеза. В рамките на кампанията, която ще продължи до 13 ноември, всеки вторник и четвъртък от 14.00 до 16.00 часа специалисти от Клиниката по неврохирургия ще преглеждат безплатно. Прегледите ще се провеждат в кабинет 18 на първия етаж. За тях не се изисква направление, а само предварително записване на тел. 02/952 37 25 или на място в кабинета. Хипофизните аденоми (ХА) са доброкачествени образувания, които могат да се наблюдават при всеки човек. Те представляват 10% от туморите на централната нервна система. Много често зад наднормените килограми и сексуалната дисфункция (при мъжете) и невъзможността за забременяване (при жените) се крият именно проблеми с функцията на хипофизната жлеза. Причината може да бъде неясна и във всеки един конкретен случай се нуждае от правилно диагностициране, лечение и проследяване. За тях подсказват характерни симптоми. Те са затлъстяване и покачване на телесното тегло с над 20 кг., силно главоболие във фронталната област на главата, което трудно се повлиява от лекарства, намалено зрение, нередовна менструация, силноокосмяване, себорея, сексуална дисфункция, увеличаване на крайниците, носа, шията, промяна на чертите на лицето, постоянна умора и слабост в мускулите.  ", "date": "2018.10.10", "title": " Преглеждат безплатно хипофизата в болница „Св. Ив. Рилски”"}
{"url": "https://www.monitor.bg:443/bg/a/view/glasuvaha-ostavkata-na-nankov-146500", "text": "С почти пълно мнозинство депутатите гласуваха оставката на бившиия регионален министър Николай Нанков като депутат от ГЕРБ. Освобождаването му бе подкрепено със 102 гласа \"за\", нито един против и само двама \"въздържали се\". В началото на дебатите Емил Христов, който ръководи заседанието на НС, обяви че мотивите на Нанков са лични. Въпреки това в пленарна зала се разразиха бурни дебати и заваляха упреци между БСП и ГЕРБ какви точно са причините за оставката на Нанков и дали той ще бъде назначен за зам.-министър в регионалното ведомство.  Малко по-късно стана ясно, че със заповед на министър-председателя Бойко Борисов Николай Нанков е назначен на мястото на Малина Крумова, която е освободена от длъжността заместник-министър на регионалното развитие и благоустройството. Малина Крумова става съветник към политическия кабинет на премиера. Самият Нанков не присъстваше в залата. По време на дебатите в пленарна зала, от БСП определиха възможността Нанков да бъде зам-министър като \"брутално лицемереие\" и \"гавра с морала\". Социалистът Драгомир Стойнев дори обясни, че ако това се случи, показва, че управляващите правят \"псевдополитика\" и изповядват \"псводоморал\" с подадената \"псевдооставка\" на Нанков. \"Ако днес бъде подписано назначаването му за зам.-министър, как това действие отговаря на поетата политическа и морална отговорност с подаването на оставка като министър\", попита Стойнев. А според неговия колега Антон Кутев изобщо няма как да се говори за поемане на отговорност, като това е \"отговорност в най-вулгарния мафиотски тип\". На свой ред ГЕРБ защитиха Нанков и  обвиниха БСП, че вместо да си гледат своя двор, търсят да излеят енергията си другаде. каза шефът на ПГ на ГЕРБ Цветан Цветанов от парламентарната трибуна. Когато един министър е успял да направи политики, които да стигнат до всички български граждани, да говорите по този начин е несериозно, изтъкна Цветанов. Според него Нанков ше бъде с отворени врати към всеки кемт, независимо от коя партия  е той. Стига с тази омраза, призова Цветанов левицата.  ГЕРБ и правителството показахме, че можем да носим морална отговорност, каза още Цветанов относно трите министерски оставки след трагедията край Своге. Той обаче припомни случая преди години в Бяла, когато БСП не понесла никаква морална отговорност и никой не подал оставки. Българските избиратели обаче не дали червените да има следващ мандат и дълги години нямало да получат такъв. ", "date": "2018.10.10", "title": "Гласуваха оставката на Нанков като депутат, назначиха го за зам.-министър (ОБНОВЕНА)"}
{"url": "https://www.monitor.bg:443/bg/a/view/taksimetrov-shofior-vyrna-zabraven-djiesem-na-klientka-146503", "text": "Таксиметров шофьор от Пазарджик върна забравен джиесем в колата му на клиентка. Това сподели Дима Илинова, на която е смартфонът. Жената работи в Регионална библиотека „Никола Фурнаджиев“ в Пазарджик и сутринта бързала за работа, возейки се в таксито. Когато слязла от автомобила обаче телефонът й паднал между седалките и тя не забелязала липсата му. Едва като отишла в библиотеката разбрала, че й няма телефона и се обадила във фирмата“ Велина такси“, към която била ползваната таксиметрова кола. Шофьорът й Найден Кривиралчев веднага се отзовал и донесъл на госпожата скъпия мобилен апарат. Жестът на таксиметровия шофьор ми върна вярата, че все още има добри хора, които проявяват човещина и честност, коментира Дима Илинова, която благодари в социалната мрежа за доблестната постъпка. Думите й на благодарност веднага бяха коментирани от потребители, които поздравяваха таксиметровия шофьор Найден Кривиралчев. Оказа се, че той членува в ловната дружинка в с. Сбор и негови колеги не спираха да го хвалят колко добър и честен човек е.", "date": "2018.10.10", "title": "Таксиметров шофьор върна забравен джиесем на клиентка"}
{"url": "https://www.monitor.bg:443/bg/a/view/zabraniha-na-debeli-turisti-da-jazdjat-magareta-v-gyrcija-146501", "text": "Гръцкото правителство откликна на молбата на властите, бизнесмени и природозащитници от остров Санторини да се погрижи за местните магарета и сега туристи с тегло над 100 килограма няма да имат право да се возят на магарета в Гърция, пише в. „Дейли мейл”. Предприемачи и еколози заявиха, че ездачите на магаретата със свърхтегло са причинили травми на животните. Хората твърдят, че магаретата са получили проблеми с опорнодвигателния апарат след като са били яздени от чужденци с наднормено тегло. Местните хора били принудени да кръстосват магаретата си с по-яки екземпляри, за да издържат, когато бъдат яхнати от едрогабаритни посетители на острова.  Специалисти препоръчват магаретата да не носят товар, надвишаващ 20 процента от живото им тегло. А това рядко се спазва от страна на дебелите американски и европейски туристи.", "date": "2018.10.10", "title": "Забраниха на дебели туристи да яздят магарета в Гърция"}
{"url": "https://www.monitor.bg:443/bg/a/view/sled-ruse-deputati-predlagat-promeni-v-npk-146508", "text": "След трагедията в Русе и убийството на журналистката Виктория Маринова, депутатите от Обединените патриоти предлагат поправки в НПК. Искрен Веселинов обясни, че още преди две години са внесли предложение т.нар. институт на съкратено съдебно следствие да бъде отменен за най-тежките престъпления, каквито са умишлените убийства и изнасилванията. Сега отново мисли да го представи пред парламентарната група на патриотите и се надява да получи подкрепа за тях. Иначе Веселинов обясни, че не можал да остане равнодушен след случилото се и трябвало да се постави въпроса какво се случва с „тези изверги“, след като бъдат разкрити. Той припомни, че често има случаи когато извършителите се признават за виновно, но се възползват от съкратената процедура и така получават 20 години затвор, излизат след 15 години и отново започват да убиват, визирайки случая с убийството на Вероника от Велико Търново. Именно затова сега той настоява да отпадне съкратената процедура за извършителите на предумишлени убийства. Веселинов изтъкна, че тази разпоредба в закона е била въведена с цел икономия на време , но това не може да се заменя живота на хората.   „Не можах да събера сили до сега да напиша нещо за убитата Вики. Умът ми не можеше да се примири с извършеното зверско покушение срещу младостта й. Сега извергът Северин (или Сейлядин) е заловен, но, Ще станем отново свидетели на обичайния водевил: признаване на доказателствата, присъда от макс. 20 години, свобода за \"примерно поведение\" в затвора след 15 г. и отново възможност да убива и изнасилва. Зловещ алгоритъм!\", написа по-рано Веселинов в профила си във Фейсбук. В статуса си той пише, че „зверовете не заслужават \"хуманно\" отношение“. Междувременно самият вицепремиер Валери Симеонов в МС също обясни, че са нужни законови поправки в НПК, що се отнася за такива тежки престъпления. На свой ред ГЕРБ дадоха да се разбере, че тази тема е сериозна и ще се обсъди. Тома Биков от ГЕРБ обаче уточни, че е въпрос на преценка докъде може да се помогне или да се навреди с едно такова предложение.  По думите му има непоправими хора – психопати, дори и те да са малък процент от обществото. „Не искам да плаша хората, така е устроен човека за съжаление. Държавата каквото може трябва да се направи, за да осигури сигурност и разкритие“, каза Биков. Според него и полицейското присъствие е важно. Накрая той заяви, че преди  да бъде предоставена каквато и да било информация по случая. Социалистът Пенчо Милков пък поясни, че това предложение на патриотите има резон и би трябвало да се обмисли. Неговият колега от БСП Крум Зарков пък смяната, че отговорът е в превенцията. „Наказанията също имат превантивна цел, но се създава практика да реагираме в последствие - завишавайки наказание или правейки процедурни промени след чудовищни действия.“, каза той. Според него това няма да допринесе за по-сигурната среда или пък за по-качественото правораздаване. „Наказанието е неизбежно и трябва да бъде със цялата строгост на закона. Никой закон не достатъчно срок за нещо такова“, каза Зарков и допълни –", "date": "2018.10.10", "title": "След Русе: Депутати предлагат промени в НПК"}
{"url": "https://www.monitor.bg:443/bg/a/view/plasido-domino-pozdravi-profon-za-20-ta-godishnina-146502", "text": "Легендарният оперен певец Пласидо Доминго поздрави българското дружество за колективно управление на сродни права в музиката Профон по повод 20-та годишнина на организацията. Това той направи чрез специално видеообръщение към колегите си. за мен е удоволствие от името на международната организация IFPI, представляваща звукозаписната индустрия по света, да ви поздравя по повод 20-та годишнина на Профон. Музикалната индустрия продължава да бъде едно вдъхновяващо поле за работа, но всички ние продължаваме да се сблъскваме с големи предизвикателства. Сред тях е и това, че трябва да доказваме непрекъснато, че музиката има стойност и правата на артистите и продуцентите трябва да бъдат защитени. Посветих целия си живот на операта и на желанието си да откривам и подкрепям талантите, включително и на брилянтните български оперни певци. Ето защо знам от личен опит каква стойност има музиката, а хората, които инвестират в нея заслужават не само уважение, но и справедливи възнаграждения\", гласи част от изявлението на Доминго. \"Трябва да учим и децата си, че и труда, който не е материален - не може да се облече или изяде, също има стойност и не е безплатен\", категорична бе пред bTV и Саня Армутлиева, член на Управителния съвет на Профон. Припомняме, че сдружението започна своеобразните празненства по повод рождения си ден още през лятото, когато озвучи ключови локации в София, Бургас и Варна с някои от най-популярните български хитове за последните 20 години. Плейлистите включваха песни като „Ветрове“ на Лили Иванова, „Като слънце в огледало“ на Васил Найденов, „Дим да ме няма“ на Графа, „Аз и ти“ на D2 и др.", "date": "2018.10.10", "title": "Пласидо Домино поздрави Профон за 20-та годишнина"}
{"url": "https://www.monitor.bg:443/bg/a/view/vsichki-poslanici-na-sreshta-s-borisov-i-cacarov-146504", "text": "Всички чужди посланици са извикани днес в 12 часа на разговор с премиера Бойко Борисов, главния прокурор Сотир Цацаров и вътрешния министър Младен Маринов. Разговорът ще се проведе в Министерския съвет. Премиерът иска да запознае дипломатите с разследването на убийството на Виктория Маринова в Русе. И да поиска да спре кампанията срещу България. В последните дни няколко посолства, включително това на САЩ, излязоха с позиции срещу България заради убийството на Виктория, която е била журналистка.", "date": "2018.10.10", "title": "Всички посланици на среща с Борисов и Цацаров"}
{"url": "https://www.monitor.bg:443/bg/a/view/humanizym-i-elektronnata-gega-146475", "text": "Родните пастири ще трябва да водят дневник при извеждане на животните на паша, когато те са на свободно отглеждане. Не става ясно обаче дали става дума за обикновен тефтер, или чобаните ще трябва да вземат под мишница таблет, лаптоп или дневникът ще бъде инсталиран в гегата им (виж стр. 8). И дали след време няма да трябва написаното да се качва в някой сайт или социална мрежа? Наредбата, в която са записани въпросните промени, касае хуманното отношение към животните и изпълнението й от стопаните ще им гарантира субсидии по селската програма. Явно навлизането на техническия прогрес също се смята за хуманно отглеждане и може би така хайванчетата може да се чувстват още по-щастливи на къра. Дали пък вместо воденето на дневник не беше по-добре да се помисли за повече субсидии за животновъдите? Публична тайна е, че те са едни от най-ощетените. Парите за тях са много по-малко, отколкото в други сектори на земеделието ни. Затова и още дълго ще чакаме да има по-малко сирене и кашкавал с палма и повече истински родни млечни продукти с вкуса от едно време и на достъпна цена. Отделен е въпросът, че у нас вече много трудно може да се намерят хора, съгласни да са пастири и цял ден да са с животните по къра.", "date": "2018.10.10", "title": "Хуманизъм и електронната гега"}
{"url": "https://www.monitor.bg:443/bg/a/view/mz-dava-5-mln-lv-za-nova-aparatura-v-hemodializnite-centrove-146496", "text": "Министерството на здравеопазването отпуска 5 млн. лв. за обновяване на хемодиализната мрежа в страната, съобщиха от ведомството. Основният приоритет при разпределението на средствата, които Министерството на здравеопазването получи с Постановление на  Министерския съвет в края на септември, е обновяването на хемодиализната мрежа в страната. От 8,1 млн. лв., които правителството отпусна, здравното министерство  предоставя на 29 държавни лечебни заведения близо 5 млн. лв. за ремонт и закупуване на хемодиализна техника и оборудване.  Със средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи.    Разпределението на средствата е съобразено с  отправените от болниците искания за инвестиции в ремонти и преоборудване на хемодиализни структури на многопрофилни лечебни заведения на територията на градовете: Сливен, Пазарджик, Перник, Хасково, Шумен, Габрово, Видин, Търговище, Варна, Русе, Кюстендил, Враца, Ловеч, Разград, Ямбол, Кърджали, Бургас, Велико Търново, Смолян, Стара Загора, Силистра, Благоевград, Добрич, Монтана Пловдив и София. С другите близо 3 млн. лв. ще бъдат осъществени ремонтни дейности и ще бъде закупена апаратура, съгласно приоритетните искания, постъпили в Министерството на здравеопазването от лечебните заведения. В момента тече процедура по подготовка и обявяване на обществени поръчки, съответно сключване на договори, на чието основание средствата да бъдат отпуснати на лечебните заведения. Центърът по хемодиализа във Видин работи на 100 процента. Това каза междувременно министърът на здравеопазването Кирил Ананиев по време на днешното правителствено заседание. Той допълни, че всички необходими консумативи и материали са осигурени и няма никакъв проблем. Здравният министър посочи, че се поддържа постоянно връзка с Центъра по хемодиализа във Видин. Миналата седмица авария извади извън строя един от апаратите за прочистване на водата и центърът премина на авариен режим заради повредата в медицинската апаратура. Един пациент отказа да бъде транспортиран за хемодиализа до Монтана и два дни по-късно почина, а друг е в кома в болницана в Лом.    ", "date": "2018.10.10", "title": "МЗ дава 5 млн. лв. за нова апаратура в хемодиализните центрове "}
{"url": "https://www.monitor.bg:443/bg/a/view/2-mln-visshisti-a-govorim-za-glad-za-kadri-146472", "text": "По последни данни на Евростат българите в трудоспособна възраст (25 - 64 г.), които са завършили висше образование, са 27,8%, което се равнява на почти 2 млн. от населението на страната ни (виж стр. 2). Въпреки че почти всеки трети е изкласил в университет, в България продължава да се говори за глад за кадри в различни сфери – информационни технологии, химия, физика, медицина, учители. За сметка на това има пренасищане на икономисти, психолози и администрация. Голяма част от последните вероятно са решили да следват в университет, за да се преместят в големия град, да получат диплома, с която да се хвалят пред роднини, и да влязат в статистиката на тези 2 млн. В последните години висшето образование в България не носи тежестта, която имаше преди. В страната ни има над 50 университета, които предлагат всевъзможни специалности, а току-що завършилите решават да изкарат още 4 години от живота си там, докато осмислят какво да правят с него. Със сигурност намаляването на приема и намерението на МОН да се внесе мораториум за висшето образование, с който да се ограничи създаването на нови ВУЗ-ове и специалности, са стъпка напред. Дотогава ще продължим да говорим за чистачки с висше и недостиг на учители и лекари.", "date": "2018.10.10", "title": "2 млн. висшисти, а говорим за глад за кадри  "}
{"url": "https://www.monitor.bg:443/bg/a/view/vanja-grigorova-ikonomicheski-syvetnik-na-kt-podkrepa-po-visok-maksimalen-osiguritelen-dohod-e-pravilna-stypka-146470", "text": "- Да, това е крачка в правилната посока, но е много малка. Смятам, че правителството скоро ще бъде принудено не само да увеличи максималния осигурителен доход, но и процента на осигурителните вноски. Изключително ниската минимална пенсия не спира да е актуална тема и на прага на зимата всички сме притеснени как някои възрастни хора ще я преживеят. Когато осигурителните фондове са празни, няма откъде да се изплащат пенсии или обезщетения за безработица. В някои държави изобщо няма максимален праг, облагат се всички доходи без ограничение. Но там има друго облекчение, за което ние настояваме, но засега правителството отказва да го въведе – необлагаем минимум, който важи и за ниските, и за високите доходи. - Осигуровките на служителите с високи доходи ще се увеличат с 55 лв., но данъкът им, от друга страна, ще намалее с 5 лв., т.е. нетно приходите им ще бъдат с 50 лв. по-малко. Относителната тежест на 50 лв. при 3000 лв., 5000 лв. или 10 000 лв. заплата е незначителна. - С това, че не искат да плащат на служителите си. За тях тази стъпка означава допълнителни разходи от 75 лева. Впрочем благодарение на тяхната съпротива за дълго време беше замразен максималният осигурителен доход. По замисъл той трябваше да бъде 10 пъти минималната работна заплата. Това означава, че през 2019 г. щеше да е 5600 лв. Традиционно правителствата се опитват да не се месят в „бизнес средата“ и отнемат възможно най-малка част от печалбите с надеждата, че това ще доведе до значим ръст на БВП и повече заети. Заради това обаче има все по-малко приходи в осигурителните фондове. - Никой няма да се скрие в сивата икономика за 50 лв. Дали има опасност от увеличаване на сивия сектор вследствие на нарастването на максималния доход, може де се проследи и с увеличението преди няколко години – тогава максималният осигурителен доход беше 2400 лв. След като стана 2600 лв., никой не се скри в сивия сектор. Работодателите винаги рисуват апокалиптични картини, когато става въпрос за заплати и осигуровки. Въпреки това не разбирам логиката да вдигаш толкова шум за ограничен кръг от хора. Представете си една компания с 500 човека. В нея няма да има повече от 10 души, които получават толкова високи заплати, тоест месечно фирмата ще дава 750 лв. повече. Нелепо е някой да смята, че тези разходи могат да прогонят когото и да било. - Погледнато през техните очи, е точно така - президенти на синдикатите се срещнаха с премиера и изложиха исканията си. Друг е въпросът, че очевидно правителството е склонно за тази отстъпка, на много други не е. Миналата година от КТ „Подкрепа“ написахме и предоставихме на правителството цялостна програма, която нарекохме „Каква България искаме“. Ако имахме възможност да диктуваме, без да сме избрани, както се жалват работодателските организации, тази програма към момента щеше да се изпълнява.", "date": "2018.10.10", "title": "Ваня Григорова, икономически съветник на КТ „Подкрепа“:  По-висок максимален осигурителен доход е правилна стъпка"}
{"url": "https://www.monitor.bg:443/bg/a/view/namalena-vidimost-na-am-trakija-do-ihtiman-146493", "text": "Намалена е видимостта на АМ \"Тракия в района край Ихтиман. Трафикът в двете посоки е нормален, но пътните полицаи призовават шофьорите да преминават с повишено внимание през участъка с леко задимяване и мъгла. Продължават гасенето в района на сметището, като там от сутринта работят екипи пожарникари със 7 специализирани автомобила. Патрули на Пътна полиция са разположени в участъка и в двете посоки, движението се регулира и от пътна сигнализация за осигуряване на движението с намалена скорост. Вчера движението по АМ \"Тракия\" беше преустановено и в двете посоки заради силно задимяване от сметището край Ихтиман. В района възникна и тежка верижна катастрофа между 5 автомобила и камион, при която пострадаха 5 души. Трима пострадаха сериозно и бяха настанени в столичните болници \"Св. Анна\" и ВМА. Малко по-късно магистралата бе пусната за движение. След това обаче властите отново затвориха участъка за преминаване.", "date": "2018.10.10", "title": "Намалена видимост на АМ \"Тракия\" до Ихтиман"}
{"url": "https://www.monitor.bg:443/bg/a/view/trymp-se-sreshta-s-kim-sled-6-noemvri-146491", "text": "Президентът на САЩ Доналд Тръмп обяви, че ще се срещне със севернокорейския лидер Ким Чен Ун след изборите през ноември, предаде \"Ройтерс\". Те ще се проведат на 6 ноември. Изявлението беше направено на борда на президентския самолет Air Force One при среща с журналисти, на път за щата Айова, където Тръмп ще участва в митинг. Припомняме, с гласуването на 6 ноември ще бъде избран нов състав на Конгреса и ще бъде обновена една трета от Сената. По-рано беше съобщено, че американският държавен секретар Майк Помпео се е споразумял с Ким Чен Ун за втора среща на високо равнище след тази в Сингапур през юни.", "date": "2018.10.10", "title": "Тръмп се среща с Ким след 6 ноември "}
{"url": "https://www.monitor.bg:443/bg/a/view/ubiecyt-na-viktorija-napusnal-stranata-tri-chasa-sled-prestyplenieto-146494", "text": "Убиецът на Виктория Маринова е напуснал страната 2-3 часа след престъплението, научи „Монитор“ от близки на жертвата. 21-годишният Северин Красимиров е преминал граничния контролно пропускателен пункт „Дунав мост“ със собствения си автомобил към 15,30 часа в събота, когато е извършено изнасилването и убийството нва 30-годишната жена. Казал е на служителите, че заминава за Германия. Както Агенция „Монитор“ първа съобщи вчера, заподозреният е напуснал страната през Дунав мост при Русе и е заминал за страна към вътрешността на Европа и че в дома му в Русе са открити вещи на убитата. Шефът на полицията в Русе вчера обаче, не съобщи за такъв заподозрян, което се е знаело в деня след убийството, а само каза за задържан румънец, чието алиби се проверява. Мъжът е живеел в квартал „Тракцията“ в Русе при леля си. В събота след престъплението, което е извършено към 11,30 часа, когато е изключен телефонът на Виктория, се прибрал в къщата в квартала с окървавени дрехи. Живеещи в околността са забелязали това, но си помислили първоначално, че някъде се е сбил. Окървавените дрехи не са намерени в дома на леля му, а само част от вещите на Виктория. Мъжът се е изкъпал и се е качил на автомобила си. По данни на близки на жертвата в Германия властите са му взели ДНК проба, след като е арестуван, и тази нощ е станало ясно, че има съвпадение и по взетите от мястото на престъплението ДНК проби. В квартал „Тракцията“ се говори, че минавал за любовчия. Не е бил женен.", "date": "2018.10.10", "title": "Убиецът на Виктория напуснал  страната три часа след престъплението"}
{"url": "https://www.monitor.bg:443/bg/a/view/evakuirat-370-000-zaradi-majkyl-v-sa-sh-146492", "text": "Ураганът \"Майкъл\" приближава Флорида, американските власти наредиха евакуацията на 370 000 души от щата, предаде Би Би Си. Сега той е от трета категория, с ветрове над 190 километра в час, но се очаква да се засили и вероятно ще достигне четвърта категория. Освен Флорида в риск са и щатите Алабама и Джорджия. Най-малко 13 души са загинали в Централна Америка при преминаването на урагана. Българите в САЩ могат да се свържат при необходимост с посолството във Вашингтон на телефон: +1 (202) 387-5770 или +1 (202) 387-0174, да потърсят съдействие от най-близкото представителство на друга държава-членка на ЕС или най-близкия пункт на Червения кръст (https://www.redcross). Денонощен телефон за съдействие на български граждани в чужбина на дирекция \"Ситуационен център\": +359-2-948-2404; +359-2-971-3856 Emergency Hotline for Bulgarians abroad: +359-2-948-2404; +359-2-971-3856 Signals for corruption and conflict of interest: ‪ +359-80016070 - when calling from outside Bulgaria", "date": "2018.10.10", "title": "Евакуират 370 000 заради \"Майкъл\" в САЩ"}
{"url": "https://www.monitor.bg:443/bg/a/view/cvetan-simeonov-predsedatel-na-btpp-tejestta-pada-vyrhu-rabotodatelite-no-bez-da-e-obsydeno-s-nas-146468", "text": "- В началото на седмицата на заседанието на Националния съвет за тристранно сътрудничество (НСТС) Асоциацията на организациите на българските работодатели АОБР) връчи на председателя на НСТС Валери Симеонов и на министъра на финансите Владислав Горанов протестно писмо срещу обявеното съгласие между правителството и синдикатите за промени в основните параметри на пенсионно-осигурителната система. Обявено беше, че договореността между тях е за увеличение на максималния осигурителен доход от 2600 лв. на 3000 лв. от 1.1.2019 г., за увеличение на тавана на пенсиите от 910 лв. на 1200 лв. от 1.7.2019 г. и за увеличение с 10% на заплатите в държавния сектор, считано от 2019 г. С връченото протестно писмо членовете на АОБР (сдружение на БТПП, АИКБ, БСК и КРИБ) изразиха категорично несъгласие да се съгласуват по сепаративен начин, без участието на представителните на национално равнище работодателски организации, основни и важни бюджетни и осигурителни параметри. Имаме сериозни възражения срещу обявената промяна, защото е в драстично противоречие с огласените предизборни обещания и управленската програма на управляващата коалиция да не се увеличават данъчните и осигурителни задължения, а и за съжаление отново не е обоснована с каквито и да било икономически и финансови показатели. БТПП констатира, че предлаганото увеличение на максималния осигурителен доход не съответства на средносрочната бюджетна прогноза за 2019-2021 г., приета с Разпореждане на МС № 264/19.4.2018 г., защото там е записано: „За периода 2019-2021 г. се предвижда запазване на размерите и съотношенията на осигурителните вноски за фондовете на държавното обществено осигуряване на нивото от 2018 г.“; „За периода 2019-2021 г. по отношение на социално и здравноосигурителните вноски се предвижда: да се запазят размерите и съотношенията на осигурителните вноски за фондовете на държавното обществено осигуряване на нивото от 2018 г….. Запазва се максималният осигурителен доход за всички осигурени лица – 2600 лв. за целия период…Запазва се размерът на здравноосигурителната вноска“ (раздел 1.2. „Осигурителна политика“).- -Ясно е, че понякога обстоятелствата могат да наложат промяна, но в една страна от европейското семейство не бива да става без двустранна съгласуваност, без участието на работодателските организации. Обикновено това в България се случва в условията на преобладаващи популистки нагласи преди предстоящи избори – в случая преди изборите за европейски парламент и на органи за местно самоуправление. Сепаративността в преговорите между отделни социални партньори не съответства и на международни принципи за социално партньорство. Това противоречие е още по-недопустимо в случаите, когато въпросите, по които се договаря, засягат в значителна степен работодателите. Не бива да се забравя, че работодателите със заплащаните от тях данъци и осигурителни вноски (60% от дължимите осигурителни вноски за лицата и със заплащаните от тях обезщетения за първите три дни временна неработоспособност за работещите по трудови правоотношения) имат по-голям принос в държавния бюджет и в бюджета на НОИ. Поради това повишаването на максималния осигурителен доход от 2600 лв. на 3000 лв. ще натовари в сериозна степен работодателите. Едновременно с това не са налице каквито и да било аргументи по какви причини. Така в двустранен порядък без обсъждане с работодателите се обяви 10% увеличение на заплатите на служители от държавния сектор, въпреки че ние не сме забелязали да е намаляла бюрокрацията, за да бъдат стимулирани служителите в сектора. Надявам се, че това няма да се мултиплицира и превърне в практика.", "date": "2018.10.10", "title": "Цветан Симеонов, председател на БТПП: Тежестта пада върху работодателите, но без да е обсъдено с нас "}
{"url": "https://www.monitor.bg:443/bg/a/view/ana-faris-bojkotira-socialnite-mreji-146452", "text": "Холивудската актриса Ана Фарис е поредната знаменитост, която бойкотира социалните мрежи. 41-годишната красавица изтри личния си профил в Инстаграм. Причината – обидни коментари под една от нейните снимки за твърде ниско тегло. Кадърът на раздора е заснет от нейния асистент Майкъл Шерман преди участието ѝ в телевизионното предаване The Talk. На него звездата от „Флиртология“ позира с черна блуза с дълъг ръкав, къси бежови панталонки и ботуши до коляното. гласеше текстът към снимката на чаровната блондинка. Сайтът TMZ проследи, че фотографията е изтрита само 15 минути след публикуването. Феновете на бившата съпруга на Крис Прат моментално я заляха с коментари относно нездравословно тегло. „Изглеждаш болна, яж” е текстът, който събра най-много лайкове от последователите на Фарис в социалната мрежа. Малко след премахването на снимката, тя изтри целия си профил.", "date": "2018.10.10", "title": "Ана Фарис бойкотира социалните мрежи"}
{"url": "https://www.monitor.bg:443/bg/a/view/do-1000-globa-za-nelegalno-otglejdane-na-rozi-146429", "text": "От 500 до 1000 лв., ще отнасят глоба за производство на розов цвят нерегистираните фермери, а за преработващите предприятия ще има имуществена санкция от 3000 до 5000 лв. Това е записано в проекта на новия закон за Закон за маслодайната роза, който е качен за обществено обсъждане. В него се предвижда и създаване на в който ще се вписват розопроизводителите, розопреработвателите и обектите за производство на продукти от цвят на маслодайна роза. Предложението е регистърът да се поддържа от земеделското министерство. „Задължителна регистрация на производителите, изкупвачите и преработвателите на българска роза ще осигури защитна рамка за сектора“, коментира бъдещия закон председателят на Съюза на производителите на етерично-маслени култури Зара Клисурова и напомни, че до този момент не се предвиждаше задължителна регистрация. По думите й така което е много важно, за да се знае каква е очакваната реколта от розов цвят и да не се получава свръхпроизводство. Именно огромният добив на розов цвят доведе до ниски цени и хаос в целия сектор през лятото. Това пък изкара на протест розопроизводителите, след което властите обещаха спешно изготвяне на закон за розата. Регистрацията на всички по линията засега не среща одобрението на Дирекция „Модернизация на администрацията“ на Министерския съвет, защото се „увеличава регулаторната тежест“. От проекта не става ясно дали за вписването в регистъра ще се дължат такси и в какъв размер ще бъдат те. за производители на розов цвят, преработватели и собственици на обекти за производство на продукти от българска роза. Законът изисква също насажденията от маслодайна роза да се създават задължително от сертифициран посадъчен материал, с доказан произход, който отговаря на изискванията на Закона за посевния и посадъчния материал. В мотивите на земеделското министерство се подчертава, че приемането на нов Закон за маслодайната роза се налага, тъй като в момента не съществува европейска и национална нормативна уредба, която да регламентира създаването, отглеждането и идентификацията на насаждения от маслодайна роза, изкупуването и преработката на розов цвят, производството и етикетирането на продуктите от цвят на маслодайна роза, включително на продукта със защитено географско указание „Българско розово масло“.", "date": "2018.10.10", "title": "До 1000 лв. глоба за нелегално отглеждане на рози"}
{"url": "https://www.monitor.bg:443/bg/a/view/otklonjavat-prez-iskyrskoto-defile-kamioni-nad-12-tona-pytuvashti-za-severna-bylgarija-146495", "text": "Всички товарни автомобили над 12 т, пътуващи за Северна България, ще преминават през Искърското дефиле днес, съобщава агенцията \"Пътна инфраструктура\" (АПИ). Всички тежкотоварни автомобили над 12 т от София за Варна, Русе и Видин ще се движат по Софийския околовръстен път и по път II-16 Своге - София. Ще се ограничи преминаването по път I-1 Ботевград - София през прохода \"Витиня\" поради неотложно обрушване на скат и укрепване на подпорни стени, се посочва в съобщението. Сега през \"Витиня\" се отбива тежкотоварният трафик от автомагистрала \"Хемус\", където се извършва ремонт на виадукти.", "date": "2018.10.10", "title": "Отклоняват през Искърското дефиле камиони над 12 тона, пътуващи за Северна България "}
{"url": "https://www.monitor.bg:443/bg/a/view/arestuvaha-v-germanija-zapodozrjan-za-smyrtta-na-viktorija-marinova-obnovena-146489", "text": "30-годишен мъж от ромски произход е бил задържан в Германия като основен заподозрян за убийството на ТВ водещата от Русе Виктория Маринова. Според информация на \"24 часа\" арестуваният е Северин Красимиров и е бил закопчан в немския град Щаде. Мъжът е между 28 и 30-годишен, не е познавал Виктория и я е изнасилил няколко пъти преди да я удуши и убие. Той е рецидивист, крадец и е успял да избяга в Германия след убийството в Русе. Обезобразеното лице е от триенето на главата й в земята при гаврите, които са продължили поне час. Това е показала съдебномедицинската експертиза. Мъжът е избягал в Германия още в неделя, се разбрало от справка, предоставена от Гранична полиция.  В 9 часа в сряда премиерът Бойко Борисов, главният прокурор Сотир Цацаров и министър Младен Маринов ще дадат брифинг в Министерски съвет с повече детайли по случая. Сигналът за жестокото брутално убийство на 30-годишната журналистка Виктория Маринова, която е и административен директор на телевизия Ти Ви Ен в Русе, беше подаден в събота в 14.18 ч. на телефон 112 от случайно преминаващ гражданин. Тялото й беше открито в храстите по крайбрежната алея в близост до тенис кортовете в Русе.", "date": "2018.10.10", "title": "Арестуваха в Германия заподозрян за смъртта на Виктория Маринова (ОБНОВЕНА)"}
{"url": "https://www.monitor.bg:443/bg/a/view/11-izvoda-ot-11-te-kryga-na-pyrva-liga-146457", "text": "Левски е лидер в класирането, като води с 2 точки пред Лудогорец и с 3 пред ЦСКА. Това означава, че дори и равен в дербито в Разград на 20 октомври, ще остави „сините“ на върха. Каква е причината за огромната разлика в представянето и играта на Левски? Казва се Славиша Стоянович. Сърбинът със словенски паспорт, който вече е завладявал две балкански първенства – сръбското и словенското, се е прицелил и в българското и е видно, че намеренията му са сериозни. Славиша развърза спъвания от Делио Роси тим и Обертан, Кабрал, Паулиньо и Станислав Костов буквално летят. Мауридес може и да започва по-добре своя престой в ЦСКА от Фернандо Каранга, но чисто игрово се различава доста от настоящия играч на китайския Хенан Цзяние. Мауридес е страхотен в играта с глава, има наистина впечатляваща физика, но наред с това му липсват доста от качествата на Каранга. Например скоростта и агресията. Луис Фернандо да Силва Монте, както е името на Каранга, сам мъкнеше ЦСКА през миналия сезон в някои мачове, докато напоследък Мауридес бе в дупка. Срещу Септември той прекъсна серията си гол от дузпа, която в интерес на истината би доста слабо. Факт е, че Пауло Аутуори е едно от най-големите треньорски имена, работили в България. Но той в нито един момент не изглеждаше готов да влезе в огъня заради каузата „Лудогорец“ и заради това раздялата с него изглеждаше въпрос на време. Сякаш Аутуори бе изморен от дългата си кариера, в която е видял всичко и не искаше да свикне с българската действителност. Работата му в Разград бе на приливи и отливи. Сега чакаме с нетърпение да видим какво ще свърши неговият наследник Тони Здравков. Ако гледаш отстрани, имаш чувството, че Берое е БГ отборът, в който се работи най-лесно. Всичко е подсигурено, селекцията е отлична, а каква е целта? По всичко личи, че Берое ще е в Топ 4, четвърти след голямата тройка, но... толкова. Това място дори не гарантира класиране в Европа, което е целта на старозагорци. През лятото в Локо (Пд) чужденци идваха на проби почти всеки ден. Така в крайна сметка в момента треньорът Бруно Акрапович разчита на футболисти от 7 националисти без българите. Точно заради това мнозина смятаха, че „смърфовете“ ще са сред разочарованията в елита. Но не би. Локо (Пд) хапе лошо, като спечели не само градското дерби с Ботев (Пд), но и удари големите фаворити Лудогорец и Левски. Любовта и щастието не могат да се купят с пари и Тодор Неделев е доказателството. Той отказа оферти от ЦСКА и Лудогорец, за да остане верен на любимия Ботев. Там е цар и то напълно заслужено. С него в състава си, Ботев (Пд) абсолютно винаги ще е фактор в първенството и логично е сред отборите с най-големи шансове за класиране в Топ 6. Като клуб Черно море е сред най-добре управляваните у нас. Там няма забавяния на заплати, а и футболистите са на едно отлично ниво – Георги Илиев, Ради Василев, Георги Божилов, Благой Макенджиев, както и един от най-големите ни таланти – Мартин Минчев. На селекцията на Илиан Илиев обаче нещо и липсва. Именно това е причината към днешна дата „моряците“ да са извън Топ 6. На „Ивайло“ знаят, че е много важно да трупат точки, за да могат да избегнат ужасните баражи за оцеляване. И към момента Краси Балъков и неговите момчета се представят чудесно с тази задача. Те имат 15 пункта, като нямат загуба в последните си 5 мача. Факт е, че легендарния Бала изстисква максимума от този тим към днешна дата. Няма спор, че „белите“ спечелиха много със своето евроучастие. Но то им нанесе и доста щети. Тръгнаха си някои от основните играчи като Ивайло Димитров и Емил Мартинов. Бе продаден и Стефан Велков. Заради всичко това селекцията в „Овча купел“ продължи до края на септември, когато бе привлечен Илиан Мицански. За 11 кръга „белите“ спечелиха само 3 победи, което е много, ама много малко. Факт е, че отборът на Сашо Ангелов се представя добре за новак в елита. Трансферът на Валери Божинов обаче се оказа голям удар, за сега най-вече от маркетингова гледна точка. Всички говорят за него, за Враца, за Биляна Дол. Всичко на всичко обаче Божигол е вкарал само веднъж – във вратата на Витоша в дебюта си. Хубавото за Сашо Ангелов е, че в Ботев не е само Божинов. А футболисти като Петър Атанасов, Краси Костов, Юли Ненов, Венци Керчев, Йордан Апостолов, които успяват да играят добре и да носят точки в битката за оставане в Първа лига. Само ще споменем, че Дунав няма победа от 24 август – 2:0 над Септември. И въпреки това в Русе са убедени, че ще се спасят. Каза го не кой да е, а новият треньор Людмил Киров. В Дунав – от шефа д-р Симеон Симеонов, през треньора Киров до голмайстора Ахмед Ахмедов-Мечо, всички са сигурни, че предстоят добри неща за „драконите“. И със сигурност целият този оптимизъм може да се окаже решителен в тежките битки за оцеляване.", "date": "2018.10.10", "title": "11 извода от 11-те кръга на Първа лига"}
