{"url": "https://www.monitor.bg/bg/a/view/pijan-razmaha-pistolet-a-avtobusa-ruse-sofija-146821", "text": "Пиян и агресивен мъж размаха пистолет в автобуса от Русе за София и застраши живота на десетки пътници. Инцидентът станал минути след 18,20 часа в петък, когато превозното средство вече пристигало в столицата, съобщиха от МВР за „Монитор“. Полицаите се отзовали на сигнал, който бил подаден на телефон 112 точно в 18,24 часа. Притеснена пътничка обяснила ситуацията и така моментално били изпратени екипи, които спрели автобуса в района на квартал „Орландовци“. От рейса бил свален 35-годишен мъж, който носел на видно място пневматичен пистолет. Той е отведен в близкото районно управление за изясняване на случая.  Полицейски екип е ескортирал автобуса до крайната му спирка – автогарата в столицата. Няма пострадали при случая.", "date": "2018.10.12", "title": "Пиян размаха пистолет в автобуса Русе – София"}
{"url": "https://www.monitor.bg/bg/a/view/dva-varianta-za-novi-chasovi-zoni-v-evropa-146812", "text": "Работни групи в Европейската комисия обсъждат два варианта за нови часови зони в Европа. Това се налага, след като изпълнителният орган на ЕС предложи да се премахне сезонната смяната на времето и държавите членки да избират между лятно и зимно. Това уточни пред „Монитор“ евродепутатът от ГЕРБ/ЕНП Андрей Новаков. В първия вариант Румъния, България и Гърция са групирани в един часови пояс, като при него страните от Сърбия до Белгия и Холандия ще са в една зона, а само Португалия и Великобритания са в отделна. Вторият вариант е държавите от България до Холандия да са в една зона и само Португалия и Великобритания да са в отделна. „Това са вариантите, които са изгодни на Европейския съюз, като идеята е да не се прекъсват традиционни икономически отношения и транспортните връзки между определени страни“, коментира Новаков. Все още обаче по въпроса кое часово време предпочитат. Това трябва да стане до април 2019 година. „Дотогава все още нищо няма да е ясно, но България е сред най-активните в това отношение“, обясни още евродепутатът. 17 320 души у нас са взели участие в анкетата, която целеше да се видят нагласите на хората. Допитването у нас започна на 20 септември и приключи в 17,30 часа на 11 октомври. Според проучване на „Екзакта Рисърч Груп” близо 50% от българите предпочитат зимното часово време. Все още обаче няма окончателни резултати и данните тепърва ще се анализират. Следващата седмица обаче те трябва да бъдат изпратени до Съвета на ЕС. Междувременно от бизнеса изразиха позиция, че лятното часово време е по-изгодно за страната ни от икономическа гледна точка. Те изтъкнаха като аргумент развиващи се сектори като туризъм и селско стопанство, които имат немалък дял у нас. „Това обаче не е от толкова съществено значение за нас, няма да водим война и по тази тема. Затова и аз самият не съм участвал в анкетата. Важното е обаче, че беше взето решение часовото време да не се сменя“, коментира председателят на Асоциацията на индустриалния капитал у нас Васил Велев. Директори на столични училища пък изразиха мнение в социалните мрежи, че при едносменно обучение зимното часово време е най-благоприятно. „За големите училища на две смени няма благоприятен вариант... Ако е зимно часово, за първа смяна е добре - ученици и учители стават в светлата част на деня и са далеч по-концентрирани, но пък втора смяна са до късно в тъмната част на деня и това е благоприятно. При лятното часово – обратно - написа в профила си във Фейсбук директорът на 119-о СУ „Акад. Михаил Арнаудов” в столицата и бивш зам.-министър на образованието Диян Стаматов.", "date": "2018.10.12", "title": "Два варианта за нови часови зони в Европа"}
{"url": "https://www.monitor.bg/bg/a/view/bylgarija-beshe-izbrana-za-chlen-na-syveta-po-pravata-na-choveka-v-oon-146824", "text": "България бе избрана в петък за член на Съвета по правата на човека (СПЧ) за периода 2019-2021 г. Това се случи в рамките на 73-та сесия на ОС на ООН в Ню Йорк, предаде БТА. 180 от общо 188 гласували държави-членки на ООН са подкрепили страната ни. \"Това е признание за последователната ни политика за защита на човешките права и изграждането на глобално толерантно общество\", написа във Facebook премиерът Бойко Борисов. За първи път България издига кандидатурата си за този орган. България е поела ангажимент да подпомага независимостта на структурите на ООН по правата на човека, както и да работи за защитата на правата на детето, равенството на жените и мъжете, правата на хората с увреждания, създаването на толерантни общества и др., отчитайки ангажиментите по изпълнение на Целите за устойчиво развитие 2030. Съветът по правата на човека (СПЧ) е междуправителствен орган в рамките на системата на ООН, отговарящ за насърчаването и защитата на правата на човека по света и за справяне със ситуации на нарушения в тази област, припомнят от МВнР.", "date": "2018.10.12", "title": "България беше избрана за член на Съвета по правата на човека в ООН"}
{"url": "https://www.monitor.bg/bg/a/view/melanija-komentira-izneverite-na-donald-trymp-146819", "text": "Първата дама на САЩ Мелания Тръмп, каза, че обича съпруга си и \"има много по-важни неща, за които да мисли\", от твърденията, че той й изневерява, предаде АП. Съпругата на президента Тръмп посочва, че \"е майка и първа дама\", а медиите \"спекулират\" по отношение на брака й и \"разпространяват клюки\". Г-жа Тръмп изтъква, че твърденията за изневерите на мъжа й не са повод за \"загриженост и не предизвикват най-голям интерес\". Порнозвездата Сторми Даниълс твърди, че преди години е имала интимна връзка с Доналд Тръмп. Президентът отрече да се се срещал с нея, но призна, че е възстановил на адвоката си сума, която той платил на Даниълс, за да си мълчи. Мелания Тръмп обикновено запазва мълчание по въпроса. Запитана дали обича мъжа си, тя отговаря \"Да, ние сме окей. Да\". Първата дама даде интервю за обиколката си в Африка на телевизионния канал Ей Би Си, който излъчи откъси от него в популярното си предаване \"Добро утро, Америка\". Мелания Тръмп заяви също така, че може би е \"най-тормозеният човек\" на света, съдейки по това какво говорят хората за нея. Тя каза това във връзка с подкрепата й за кампанията \"Бъди най-добрият\" (BeBest), насочена срещу тормоза в интернет. \"Бих могла да кажа, че аз съм най-тормозеният човек на света\", каза Мелания Тръмп. Тя посочи, че кампанията й е насочена най-вече към социалните мрежи и поведението в интернет отчасти заради това, което хората казват за нея (там). \"Имаме нужда да образоваме децата си как да изразяват своите емоции в общественото пространство, за да може когато пораснат, да знаят как да се справят с тези неща\", каза тя. Първата дама заяви също, че има хора в Белия дом, на които тя и президентът не могат да имат доверие. Тя не назова имена, но каза, че е уведомила съпруга си за тях. \"Някои от тях вече не работят в Белия дом\", посочи Мелания. Тя също така смята, че жените, които отправят обвинения за сексуални посегателства, трябва да бъдат изслушани и да получат подкрепа, но същото важи и за мъжете, предаде АП. Когато се предявяват обвинения, трябва да има наистина солидни доказателства, които да се представят от обвинението, каза съпругата на американския президент Доналд Тръмп в интервю за телевизия Ей Би Си по повод обиколката си в Африка. В отговор на въпрос дали подкрепя движението #MeToo (Аз също), Мелания Тръмп заяви, че подкрепя \"жените и те трябва да бъдат чути\". \"Трябва да ги подкрепим. И, впрочем, и мъже, не само жени\", добави тя. Президентът на САЩ Доналд Тръмп, обвиняван през годините в сексуални посегателства от множество жени, заяви, че е настъпил \"страшен момент\" за мъжете, изправени пред обвинения от преди години, като новия член на Върховния съд Брет Кавано. Също като Тръмп, Кавано отрича отправените му обвинения, отбелязва АП.", "date": "2018.10.12", "title": "Мелания коментира изневерите на Доналд Тръмп"}
{"url": "https://www.monitor.bg/bg/a/view/izvadiha-bylgarija-ot-spisyka-na-dyrjavite-s-ubiti-jurnalisti-146820", "text": "След като стана ясно, че убийството на Виктория Маринова няма връзка с професионалната й работа, Международната организация за измерване на медийната свобода „Репортери без граници“ коригира неточната си информация, съобщи \"ТВ Европа\". По-рано от базираната в Париж организация беше обявила, че има категорични доказателства, че смъртта на Маринова е вследствие на ангажираността й като журналист. Според българските разследващи, обаче няма данни за връзка между работата на Маринова и нейното убийство. Това в крайна сметка доведе и до корекцията от страна на „Репортери без граници“ и България е извадена от списъка на страните, в които има убити журналисти заради работата си.", "date": "2018.10.12", "title": "Извадиха България от списъка на държавите с убити журналисти"}
{"url": "https://www.monitor.bg/bg/a/view/izrabotvat-karta-na-mrejata-na-universitetite-v-stranata-146806", "text": "След приемането на мораториума над разкриването на нови висши учебни заведения да бъде изработена карта на мрежата на висшето образование в страната. В нея ще бъдат определени професионалните направления, които са необходими за съответните региони. Това предложи министърът на образованието и науката Красимир Вълчев по време на заседанието на Съвета на ректорите в Пловдив. По време на срещата са обсъдени и предстоящите промени в Закона за висшето образование, свързани с акредитацията и управлението на висшите училища, както и възможността за придобиване статут на научноизследователски университети. Те предвиждат възлагане на по-големи правомощия на ректорите чрез договори за управление, сключени с министъра. Вълчев посочи, че по този начин те ще имат по-голяма отговорност за изпълнение на стратегическите задачи за развитието на съответния университет. Ректорите ще имат възможност да преструктурират приема към професионални направления, в които са по-силни. Увеличаване на квотата на младите преподаватели (асистенти и главни асистенти) предвижда друга от обсъдените промени. Те трябва да са една четвърт от състава на Общото събрание на висшето училище и другите органи на управление. „Младите преподаватели искат в по-голяма степен да бъдат ангажирани в управлението. Те ще са по-дълго във висшето училище“, посочи министър Вълчев. Опростяване на институционалната акредитация на висшите училища, оценяване на отделните професионални направления по едно и също време за всички училища, също влизат към промените в закона. Идеята е да има съпоставимост и по този начин да се направи класация на висшите училища за всяко от професионалните направления. Измененията ще позволят оценяването при програмната акредитация и при проекти за откриване и преобразуване на факултети, филиали и колежи в структурата на училищата да става по по-ясно формулирани, измерими и диференцирани критерии. Пред ректорите министър Вълчев обяви, че предложенията на работната група за промени в закона ще бъдат подложени на широко обсъждане.", "date": "2018.10.12", "title": "Изработват карта на мрежата на университетите в страната"}
{"url": "https://www.monitor.bg/bg/a/view/natfiz-shte-obuchava-operatori-za-podvodni-snimki-146822", "text": "За първи път в НАТФИЗ обучават студенти по подводно операторско майсторство, съобщи бТВ. Стефан Тодоров ще обучава желаещите да се специализират за работа с камера под вода. Тодоров е един от доайените на подводното операторство в България. Работил е по 60 игрални и документални филма. Стефан Тодоров ще води следващия курс догодина, а школите на НАТФИЗ отварят врати и за желаещи, които не са студенти в Академията.", "date": "2018.10.12", "title": "НАТФИЗ ще обучава оператори за подводни снимки"}
{"url": "https://www.monitor.bg/bg/a/view/valentin-radev-znam-fakti-za-ubijstvoto-na-viktorija-no-ne-moga-da-gi-kaja-146823", "text": "„Наясно съм с факти по убийството на Виктория Маринова, които не мога да обявя публично. Прокуратурата обаче е господар на досъдебното производство. Ако всички знаеха тези факти, щяха да кажат \"Браво на МВР\". Това заяви в предаването \"Панорама\" бившият вътрешен министър Валентин Радев. Според него, важна е крайната цел - престъпникът да бъде осъден. Радев даде примери с добрата работа на полицаите с присъдите за членове на престъпните банди \"Килърите\" и \"Наглите\", които са вкарани в затвора. По повод критиките от външни политици за убийството на Виктория Маринова, ексвътрешният министър коментира, че познава всички външни министри от ЕС и знае какво е състоянието с престъпността в отделните държави членки. “Не трябва да очакваме, че МВР ще реши всички проблеми в държавата. Всички трябва да внимаваме какво правим, полицаите не са панацеята. Институциите и тези, които ги олицетворяват, трябва да дават добър пример, да са тези, които създават доверие”, каза в заключение Валентин Радев.", "date": "2018.10.12", "title": "Валентин Радев: Знам факти за убийството на Виктория, но не мога да ги кажа"}
{"url": "https://www.monitor.bg:443/bg/a/view/uchitelite-koito-pomnim-cjal-jivot-146810", "text": "Има учители, които дават мило и драго за своите ученици, те правят всичко възможно техните деца (които възприемат като част от семейството си) да прекарат времето си в училище по най-приятния начин. Включват различни иновативни методи на преподаване, било под формата на „обърната класна стая“, или с помощта на новите технологии, измислят как да провокират мисленето на хлапетата, грижат се техните възпитаници да бъдат не само добре образовани, а и добре възпитани. Те нямат проблеми да работят с деца със специални потребности, защото имат правилния подход, оказват и подкрепа на по-младите си колеги, понеже помнят колко е труден всеки един старт. Тези учители търсят начини да се усъвършенстват постоянно, ходейки на различни семинари и обучения, които далеч нахвърлят бройката на задължителните им по нормативна уредба. На другия полюс за съжаление са учителите, които ходят по задължение на работа, на които всеки им е крив и обикновено ученикът го отнася. Такива, които не желаят да използват интерактивни методи на обучение само защото им е трудно, а и нямат желанието да се учат на тях. Те едва покриват минимума допълнителни обучения, а учениците им или постигат особено добри резултати, или получават оценки „просто така“. Затова и от МОН предвиждат начин, по който този проблем може би ще бъде решен. И трябва да бъде така. На всеки четири години учителите също ще получават оценки, които ще се формират основно на базата на определени критерии. Така тези, които създават благоприятна за работа среда и мотивират ученика, ще обират отличните оценки, които ще им помагат пък за по-нататъшно издигане в професионален план. Педагозите, които обаче са се пуснали по течението на рутината и не влагат хъс в работата си и не наблягат на квалификацията, ще получат съответно и лоши оценки за труда си. Подобно на „трудните“ ученици, те ще имат наставници, с които да работят, а след това ще се явяват и на „поправителен“, за да се види какво са научили. Нямат ли подобрение, ще трябва да си търсят ново работно място. Така всеки един учител, който полага усилия и търси начини да предостави най-добрите условия на своите ученици, ще се почувства оценен. Докато другите ще трябва да си припомнят, че да си учител, е призвание, а не задължение, което налага просто да си в класната стая до пенсионна възраст. Защото не са тези, които се помнят от нас цял живот.", "date": "2018.10.12", "title": "Учителите, които помним цял живот"}
{"url": "https://www.monitor.bg:443/bg/a/view/pyrvi-sme-v-evropa-po-zagubi-v-bvp-zaradi-lipsa-na-kadri-146815", "text": "България губи по 13.2% от брутния вътрешен продукт (БВП) на страната заради липса на квалифицирани кадри, показва проучване на консултантската фирма PwC в сферата на частния бизнес в Европа за тази година. Страните в Европейския съюз повече се притесняват от регулациите на собствените си правителства, отколкото от изискванията на Съюза по отношение на националната икономика. Статистиката сочи, че не малка част от страните страдат от липсата на квалифициран персонал за определена позиция. има в северната ни съседка Румъния, където 80% от интервюираните компании са споделили, че регламентите спират тяхното развитие. След нея се нарежда Гърция с 70.7%, а веднага след това - Хърватия с 64.5% недоволство от местната власт. България се нарежда на седмо място в класацията за топ 9 най-недоволни страни с 44.6 на сто. Най-големият проблем за частния бизнес е Това предизвиква загуби както за дадена компания, така и за общия приход на страната. Сред 31 европейски страни България е начело на класацията по загуби в брутния вътрешен продукт. Техният размер е 13.2% или 6.2 млрд. евро. След нас се нарежда Турция с 6.2% загуба, а на трето място е Румъния с точно 6%. Най-трудно е било намирането на работна ръка за частния бизнес, веднага след които най-засегнати са строителните и произвеждащите компании. Причина за този недостиг е и липсата на исканите умения, довела до 7.1% безработица до февруари т.г. в ЕС. „Правителствата трябва да погледнат на този проблем по-сериозно, защото голяма част от училищата в тези страни не подготвят и не създават точните умения у учениците, необходими в частния сектор“, пишат експертите в доклада. В голяма част от страните в Европа именно заради липса на квалифицираност. В проучването са взели участие 2 447 организации, пръснати в 31 европейски страни като 39% от тях са на мнение, че местното управление пречи на развитието на бизнеса. Най-силно е недоволството в Хърватия, Гърция, Финландия, Унгария, Италия и дори Великобритания.", "date": "2018.10.12", "title": "Първи сме в Европа по загуби в БВП заради липса на кадри"}
{"url": "https://www.monitor.bg:443/bg/a/view/onlajn-tyrgovijata-u-nas-e-edva-4-ot-pazara-146811", "text": "Онлайн търговията в страна е едва 4%, докато за останалия свят е около 13%. Това каза днес проф. Данчо Данчев от Икономическия университет в морската ни столица Варна при откриване на международна научна конференция, предава БТА. Всяка година онлайн търговията нараства с между 20-30%. При търговията през смартфони увеличението е с 10-12%. От друга страна, нарастването на традиционната търговия в световен мащаб е с едва 3-4%, което налага и въпросът дали тя няма да изчезне. „Традиционните магазини няма да изчезнат, но постепенно ще навлязат в е-търговията“, коментира проф. Данчев. Причина за това е психологическият факт, че потребителите предпочитат да докоснат физически стоката. Наблюдава се и стремеж към омниканалност, т.е. задоволяване на потребностите по всеки възможен начин. Така ще намалеят и измамите с фалшивите сайтове, защото така ще се рискува репутацията на истинските, както и на цялата е-търговия. Според проф. Данчев у нас голяма част от технологиите в търговията не са въведени. За пример той даде заместниците на баркодовете - или това е т. нар. „ранночестотно идентифициране“, чрез което потребителят може да намери повече информация за дадена стока. Оптимистично е мнението на професора и по отношение на навлизането на роботите на пазара, както и на добавената или изцяло имплементираната реалност.", "date": "2018.10.12", "title": "Онлайн търговията у нас е едва 4% от пазара"}
{"url": "https://www.monitor.bg:443/bg/a/view/softuer-ni-naznachava-v-slujbata-146817", "text": "Компютърни програми ще определят дали отговаряме на критериите да бъдем назначени на дадена позиция, или не. Това беше една от темите, които разгледаха на конференция за управление на хора, която се проведе в София. \"Целта на алгоритмите не е да намират кадрите, които са най-подходящи, а тези, които са най-далеч от дадените критерии\", поясни пред \"Монитор\" бизнес психологът Джо Уилсън, представител на компания, създател на програми да набиране на персонал. Най-големите предимства е възможността на робота да съхранява, обработва и сравнява профилите на хиляди кандидати. Недостатък, ако вкараните в алгоритъма данни не се подновяват. \"Много хора обвиняват машината, а всъщност трябва да се гледат данните\", допълни Уилсън. Като пример за неуспешно \"отглеждане\" на алгоритъм той даде чатботът TayTweets, който Microsoft пусна “на свобода” в социалната мрежа Twitter през 2016 г. След денонощие работа изкуствения интелект трябваше да бъде спрян, защото се изразяваше расистки след разговори с млади хора. Вината е на Microsoft, защото не са наблюдавали какви данни приема роботът, допълни психологът. „Трябва да се даде време на инструментите (бел.р. компютърните програми) за подбор“, смята управителят на компания за HR услуги Светла Симидчиева. Те помагат при подбора на работна ръка като автоматизация на задачите, достигане до кандидати и по-добро преживяване за тях. „Реално между 60-80% от времето на специалистите по подбор минава в работа, която не спомага за крайния резултат - четене на CV, търсене на файлове, а машините помагат това да стане по-бързо“, казва Симидчиева. През 2017 г. похарчените средства за инвестиции в технологии, свързани с HR, са в размер от близо 1 млрд. долара. Тази година се отчитат огромен ръст, само до края на 3-тото тримесечие, похарчените средства са близо 3 млрд. долара. Такава статистика даде Симидчиева, позовавайки се на публични бази данни. Глобално, до края на септември, са инвестирани 75 млрд. долара за технологии, като това включва финанси за маркетинг, продажби и човешки ресурси.", "date": "2018.10.12", "title": "Софтуер ни назначава в службата"}
{"url": "https://www.monitor.bg:443/bg/a/view/voltova-dyga-ubi-12-godishno-dete-146816", "text": "Трагичен инцидент с малолетно момче в пазарджишкото село Алеко Константиново е регистриран в РУ - Пазарджик.  Сигнал за случилото се бил подаден снощи около 20:45 ч. на телефона за спешни повиквания 112. Към мястото са изпратени екипи на полицията и „Спешна помощ“. Пристигайки, лекарите установили смъртта на 12–годишно момче, живеещо в селото. В хода на събраните първоначални данни се оказало, че група деца играели в близост до електрически стълб с високо напрежение. Едно от тях решило да се покатери по металната конструкция, но стигайки в горната и част е било поразено от волтова дъга. За съжаление в резултат на това детето е починало. На мястото е извършен оглед от дежурна група на полицейското управление в областния град, образувано е дознание.", "date": "2018.10.12", "title": "Волтова дъга уби 12-годишно дете"}
{"url": "https://www.monitor.bg:443/bg/a/view/petyr-hubchev-opravdanija-njamame-izlizame-za-pobeda-146814", "text": "Националният селекционер Петър Хубчев изрази своята увереност в способностите на отбора и заяви, че убеден в готовността на всеки един играч да даде всичко от себе си за победата срещу Кипър. Мач номер три от Лигата на нациите е днес от 21.45 часа на националния стадион „Васил Левски“. „Пределно съм наясно, че след двете победи очакванията са по-големи. Мина времето, когато се оправдавахме, че напрежението е голямо, защото очакванията са големи. Стремим се да подготвим момчетата да направят повече под голямо напрежение. Усещам го това в лагера. Очакванията са много по-големи и сме длъжни да направим всичко, за да ги оправдаем. Колкото по-малко говорим за миналите двубои, толкова по-добре“, заяви Хубчев на пресконференцията преди двубоя. Селекционерът коментира и постоянните упреци към националния отбор. „Преди се говореше, че не печелим далеч от София, след това, че не можем да спечелим два мача поред. Наясно сме с нещата. Нямам повод да подценя съперника. Знаете в кои отбори играят кипърците. Чувствам, че момчетата вярват, че на базата на колектива можем да направим много. Знам с какви хора работя. Знам характерите им. Капитанът Ивелин Попов пък за пореден път заяви, че се надява победите в Лигата на нациите да на състава за успешни европейски квалификации. „Не правим сметки, играем мач за мач. Чувстваме се колектив и това ни дава увереност“, заяви Попето.  В лагера на съперника няма проблеми с контузени или наказани играчи и селекционерът Ран Бен Шимон ще може да разчита на всичките повикани футболисти. Островитяните успяха да вдигнат и нападателя Димитрис Христофи, който се готвеше по индивидуална програма в след лечение на травма.", "date": "2018.10.12", "title": "Петър Хубчев: Оправдания нямаме, излизаме за победа"}
{"url": "https://www.monitor.bg:443/bg/a/view/vtoro-zlato-za-bylgarija-na-mladejkata-olimpiada-146809", "text": "Кирил Киров спечели злато във финала в международен микс тим с германката Ванеса Зийгер на 10 м въздушен пистолет на младежките олимпийски игри в Буенос Айрес. С общ резултат 754 т. двамата преодоляха първата квалификация и влязоха в директните елиминации. На осминафинал Киров/Зийгер победиха с 10:5 Кателин Николас (Фр) и Джеймс Милър (Вбр), с което си осигуриха място в Топ 8. На четвъртфинала Киров/Зийгер отстраниха колумбийката Руеда и германеца Карщедт, след което на полуфинал спечелиха с 10:6 срещу иракчанката Ал Кааби и белгиеца Джеръми Сон. На финала Кирил Киров и Ванеса Зийгер победиха с 10:3 индонезийката Ману Бакер и таджикистанеца Бежан Файзулаев. Така България печели на втора поредна младежка олимпиада титла в тази дисциплина. Преди четири години в Нанджин (Кит) Лидия Ненчева грабна злато на 10 м въздушен пистолет за смесени отбори в тандем с Владимир Свечников от Узбекистан. От Буенос Айрес пък златото на Киров е втора за България след това, извоювано от акробатите ни Мариела Костадинова и Панайот Димитров отново в отборно състезание. Травма пък попречи на Адриан Андреев да завърши мача си за бронза срещу бразилеца Жилберт Соареш Жуниор. Адриан получи травма в кръста и прекрати втория сет, след като загуби в първия с 4:6. Не е ясно дали контузията ще позволи на българина да играе в мача за бронза и на двойки.", "date": "2018.10.12", "title": "Второ злато за България на младежката олимпиада"}
{"url": "https://www.monitor.bg:443/bg/a/view/margo-robi-pokaza-bremenno-koremche-146786", "text": "Снимка на австралийската актриса Марго Роби с бременно коремче разбуни духовете в социалните мрежи. Чаровната блондинка обаче не е в очакване на първата си рожба, а се появи с изкуствен корем на снимачния сет на филма „Имало едно време в Холивуд“ на Куентин Тарантино. Ролята на бъдеща майка е част от образа на покойната актриса и съпруга на Роман Полански.- Шарън Тейт. Шарън е убита през 1969 г. в Калифорния от комуната „Семейство Менсън“- последователи на серийния убиец Чарлз Менсън. Тейт е бременна по време на нападението и заедно с още четирима души, нейни гости, са заклани в дома, който тя споделя с Полански, докато той е извън страната. Именно тези събития ще изиграе звездата от „Аз, Тоня“ за лентата на Тарантито. В „Имало едно време в Холивуд“ с участие ще се разпишат куп знаменитости, сред които Брад Пит, Леонардо ди Каприо,Ал Пачино, Дакота Фанинг и други. Миналия ноември се появиха слухове, че Роби е бременна от съпруга си и колега Том Акърли. Двамата размениха брачни обети през 2016 година, но все още не са се сдобили с общ наследник.", "date": "2018.10.12", "title": "Марго Роби  показа бременно коремче"}
{"url": "https://www.monitor.bg:443/bg/a/view/120-evro-na-den-izkarvat-ekskurzovodi-dobrovolci-146818", "text": "До 120 евро на ден от бакшиши може да изкарат екскурзоводите, които правят доброволни разходки на чужденци из София, сочи проверка на „Монитор“. В Бургас също броят бакшиши, след като разгледат забележителностите на морския град. Така ако на една разходка се съберат повече от 20 чужденци, екскурзоводът може да приключи тура с над 100 евро в джоба.   Безплатните обиколки в столицата се организират от неправителствената организация Free Sofia tour, както и от общинското предприятие „Туризъм“. Екипът на сдружението разполага с 20 души. Те провеждат разходки всеки ден по три пъти на английски, включително и на националните празници. Сборният пункт е пред Съдебната палата. Отскоро Free Sofia Tour провежда три пъти в седмицата и турове на испански. Организацията предлага и тематични турове – комунистически, културен и алтернативен. В рамките на три часа чужденците научават историята на 45-годишния комунистически период у нас. Турнето включва бившите щабове на Българската комунистическа партия, разузнавателната служба на тайната полиция, унищожения мавзолей, Паметника на Съветската армия, Националния дворец на културата и др. По време на пътешествието се разисква и теорията на комунизма, в която е включено какво е марксизъм-ленинизъм, както и плюсовете и минусите на периода и връзката между комунистическото управление и религията, индустрията, икономиката, културата и ежедневието на хората. Културният тур представлява опознаване на българските традиционни дрехи, танци, музика, храна, известни хора, празници, религия, език и историята на нашата гордост - розата. Ако екскурзиите на Free Sofia tour се организират всеки ден, то тези от общинското предприятие стават с Пешеходната обиколка „Опознай София – централна градска част“ включва 36 обекта и е като комплимент от общинските власти към жителите и гостите на града. От 2016 до края септември 2018 г. 5800 души са проявили интерес да опознаят столицата. Голям интерес към туровете тази година е имало от страна на еврочиновниците, посетили София заради българското председателство. Над 1000 делегати и придружаващи ги лица с интерес са се запознали с историята и културата на града. От Центъра за градска мобилност също се включват в лов на туристи, като пуснаха миналата година тридневна карта за градския транспорт на стойност 20 лв., с която може да се ползва намаление в кръчми, музеи и книжарници. От април в десет пункта за продажба на превозни средства са купени 150 такива карти. Докато в София безплатните туристически турове са ежедневие, за бургазлии те са новост. Този вид услуга тръгва в Бургас за първи път през лятото на 2018 година. Зад инициативата стои неправителствената организация Burgas Free Tours и ентусиазмът на трима младежи. Две момчета, току-що завършили гимназия, и девойка, която все още е ученичка, са се заели в началото на сезона да организират безплатни разходки. Партнират си с общинския туристически център, който рекламира туровете пред туристите. \"Принципът е, че туристите не заплащат пари, ние ги развеждаме из града и изнасяме лекция на английски език. В края на разходката тези, които са останали доволни, оставят бакшиш. Но това е доброволно\", казаха младите екскурзоводи. Безплатните турове се провеждат всеки ден само в рамките на града и основно в централната част на Бургас, а сборният пункт е пред Часовника, до общината. Безплатните туристически обиколки на Варна се провеждат в партньорство със Съюза на екскурзоводите в България, като за целта в началото на сезона се изготвя график за провеждането им. Това разказа Тихомир Патарински, ръководител „Туристически информационен център“ при община Варна. Обиколките и беседите се водят от 10 лицензирани екскурзоводи. Седмично се организират по 4 обиколки. Графикът е вторник, сряда, петък и събота, като периодът на провеждане е от началото на май до края на септември. Маршрутът съчетава емблематични забележителности и места в централната градска част на пешеходно разстояние от 2 до 3 часа. Място за събиране е Туристическият информационен център, който се намира срещу катедралата, в началото на пешеходната зона. Тази година безплатните пешеходни обиколки се организират за 5-о поредно лято. С всеки изминал сезон интересът към тях нараства. Типично за този тип туристи е, че са доста любознателни и за кратко време желаят да се възползват от повече услуги и да видят колкото се може повече забележителности. Именно затова и този пешеходен тур е насочен точно към този сегмент. През 2016 г. в обиколките се включиха общо 724-ма души. През 2017 – 760 туристи, а през настоящата 2018-а те бяха 1434-ма. Най-много туристи са участвали от Великобритания - 11%, Русия - 10%, Германия - 9,8%, България - 9,6%, Полша, Финландия и др. Една от причините за големия ръст е, че тази година броят на обиколките беше увеличен с близо 30%. В Туристическия информационен център се предоставят безплатни карти, пътеводители, брошури, диплянки и др. Общо за една година центърът раздава около 30 хил. карти. По хотелите също дирекция „Туризъм“ за втора поредна година организира зареждане на общо 350 хил. безплатни туристически карти с указания за забележителности, транспорт и работно време на основните обекти в града. Частни туристически гидове подбиват цената и изяждат хляба на великотърновските екскурзоводи. За своите музейни обекти Регионалният исторически музей разполага със свои екскурзоводи, като цената за ползване на услугите им е 10 лв. за беседа на български език, 20 лв. с превод и 30 лв. на чужд език. Цените са на започнат час. Голяма част от чуждите организирани туристически групи обаче идват в старата столица със самостоятелен екскурзовод, нает от туроператорската фирма. В някои случаи, за да предизвикат интерес, тези частни гидове говорят, меко казано, небивалици и глупости. Така в един от случаите Царевец бил представен като българския „замък на вампирите”, а в средновековната църква „Св. 40 мъченици” в подножието на крепостта според частния пишман гид нощем излизали духовете на българските царе. Друг учил-недоучил история, нает от туроператорска фирма, частен гид пък разказвал на поверената му група, че цар Калоян убил не само латинския император Балдуин Фландърски, защото кръшкал с жена му, а и самата неверница. А трети техен колега обединил двата рода – на Асеневци и на Шишмановци, като представил последния български цар Иван Шишман за потомък на царете Асен и Петър. Вероятно за да не изпаднат в комични ситуации, някои от частните пишман гидове изобщо не си правят труда да качват групите си на Царевец и да им изнасят беседи, а им показват крепостта от първата порта, а след дежурните минута-две за снимки ги събират и ги ориентират към сергиите със сувенири. Това, разбира се, далеч не е безплатно. За ориентирането на чужденците към „правилните” магазини гидовете получават „дребни суми” от техните собственици. Община Добрич не работи с екскурзоводи доброволци. Образователните маршрути на Рeгионалния исторически музей тръгват от различни музейни обекти. Туристическите маршрути за чужденци обикновено тръгват от АЕМО „Стария Добрич“ с разглеждане на етнографския комплекс, на експозиция „Археология на Добруджа“ и с посещение на „Етнографска къща“, по желание се включват и други музейни обекти според времето, с което разполагат, и темата на посещението. Музеят има разработени еднодневни туристически маршрути във и извън Добрич. Например някои от маршрутите извън Добрич с образователна цел са „По Йовковите места“, „Чешмите в Добрич и Добруджа“, „Архитектурата в Добрич и Добруджа през Възраждането“ и др.", "date": "2018.10.12", "title": "120 евро на ден изкарват екскурзоводи доброволци"}
{"url": "https://www.monitor.bg:443/bg/a/view/sedmichen-monitoring-8-12-oktomvri-146807", "text": "Гавра с паметта на убита 30-годишна жена – само така може да се определи присъствието на някои хора с политически амбиции и лозунги на бдението за убитата журналистка в Русе. Гнусно и непростимо е по този начин да умират жени. Независимо дали са на 30 или на 92 години. Независимо от професията и социалния им статус. Независимо дали извергът им е посегнал докато тичат по алеята. Или докато спят в леглото си в крайната къща на селото. Митингаджиите от жълтите павета за пореден път се опитаха да извадят дивиденти. Форма на самозадоволяване на хора с отклонения или интересчийство? Всеки мислещ човек може да си направи съответните изводи, даже да не е психиатър. След като системно плюха, обругаваха, порицаваха, назидаваха журналистиката в България и я навираха в измислени класации, които ползват за вътрешна употреба. След като неглижираха и толерираха езика на омразата в социалните мрежи по адрес на конкретни журналисти, които не им играят по соросоидната свирка. След всичко това тези същества не се посвениха да надянат скръбни маски, за да демонстрират лицемерието и двуличието си. Метаморфозата на тези безпардонни същества е забележителна. На единия протест са фаянсаджии, които напират да пренаредят плочките пред столичната църква „Св. Седмочисленици“. На другия са опитни криминалисти, които са разкрили с Фейсбук вещина всичко около престъплението и вече раздават осъдителни присъди по косвени улики, които отгоре на всичко са си измислили. Със същия умствен и професионален капацитет реформират съдебната система, медийната среда, каквото им падне. Речник на чуждите думи за мрежестия елит на протестъриата: безсрамие - отсъствие, липса на срам, на чувство за приличие; безочливост, наглост. Активисти подеха инициатива за връщането на задължителните ученически лагери. На някои хора очевидно им липсват социалистическите порядки. Опашките за хляб, бананите по Нова година, манифестациите. Сините престилки с бяла яка (по-преди хлъзгави, от черен сатен), вечерният час, забранената музика. Някои наричат всичко това дисциплина. Но в този ред на мисли, ако се върнем още по-назад, ще стигнем и до концентрационните лагери. Слава Богу, никой още не копнее за тяхното завръщане. Или поне не си го признава. Но идеята с ученическите лагери също не е толкова човеколюбива, както се опитват да я представят. Уж идеята е да се премахне неравенството. Ами, вложете малко повече ентусиазъм. Измислете някаква кауза, която да обединява децата. Без да ги прави еднакви обаче. Равенството по задължение няма как да се случи. Залитането в една или друга посока никога не води до добро. Така и с някои чужбински порядки, които се опитваме зорлем да вкараме тук. Ето, и в Америка имало скаути. Та затова дай да правим и тук дечурлигата скаути. Пускаме ги в природата да се ориентират. Да се сдружават и сплотяват край лагерния огън. Много искам да видя как ще се случи това. Един на всеки четирима европейци на възраст между 24 и 35 години живее с родителите си. Девойките напускат бащиния дом средно на 26.5 години, а „мъжовете“ - на 31.1. Вероятно защото не са ходили на скаутски лагери. Темата за и против мобилните телефони в училище, която се раздухва периодично и отшумява, се отнася само до класната стая. Кажете ми кой грижовен родител ще пусне само дете на лагер и няма да го чува сутрин, обед и вечер. Абусрд! Само да изреве, че няма кой да го завие на лягане, и на супермама ще й се запали фитила. А таткото, примирен, махва с ръка – да прави каквото ще. Не знам как стоят нещата със скаутите, но тук ученическите екскурзии са сериозно изваждане на пари. Тези, които настояват всички деца да ходят на лагер под строй, едва ли очакват държавата да финансира това начинание. Ако тридневна ученическа екскурзия до Хисаря струва 260-280 лева, то какво остава за двуседмичен лагер? И с какво точно ще бъдат ангажирани децата там, щом като идеята е просто да се отделят от семействата си за известно време? Носталгията по миналото не е лошо нещо. Но нека е с мярка. Задължителна казарма, задължителни лагери... Как още никой не се е сетил за задължителното връщане на ергенския данък? Никой ли не иска да го припознае? Щом ще реставрираме миналото, нека да караме поред. Производителят на играчки \"Мател\" оповести, че баба Барби, набор 1959, в най-новата си, еманципирана версия, щяла да разбива сексистките стереотипи. Целта на многогодишния проект е да бъде привлечено общественото внимание върху „различни фактори, които пречат на малките момичета да реализират напълно потенциала си“, се казва в комюнике на компанията със седалище в Ел Сегундо, Калифорния, цитирано от Франс прес. Малко момиченце дудне на татко си: - Тате, тате, купи ми голяма Барби. Моля те, тате, искам голяма Барби! - И аз искам голяма Барби, миличка, ама майка ти не дава. Научно изследване, публикувано в сп. „Нейчър иколоджи енд еволюшън“, установи, че глупавите самки не подбират партньорите си. Вместо да изберат някой красавец за продължаване на рода, те се мятали на който им попадне. А най-любопитното в изследването е, че наблюденията са извършени въз основа на поведението на декоративни рибки гупи. Да не помислите друго. Британската асоциация на счетоводителите поръча изследване, което констатира, че средностатистическата британка мисли за търсене на нова работа 17 пъти в годината, пише в. „Метро“. Мъжете са извън статистиката. По време на работа те си мислят за други неща. Учени от Федералния политехнически институт в Лозана, Швейцария, изявиха готовност да направят регистър на извънземните. Това ще се случи въз основа на разработен от тях статистически модел, който позволява да се определи вероятността да бъде открита извънземна цивилизация в Млечния път. Ако човечеството не открие източник на радиосигнали в радиус 40 хиляди светлинни години, в галактиката най-вероятно няма други освен нас, смятат учените. Извънземни се завръщат на родната си планета след екскурзия до Земята. Питат ги: - Има ли там интелигентни форми на живот? - Има, разбира се. Наричат ги Смартфони, Докато швейцарците се подготвят да броят извънземните, тук още не можем да се оправим с лудите. Създаването и поддържането на Национален регистър на пациентите с психични заболявания в България е заложено в проектонаредба към Закона за здравето. Около 20% от българите или 1,4 млн. души са имали поне веднъж в живота си небезопасни за здравето психични състояния (депресии, разстройства на съня, храненето и сексуалността и други подобни), сочи статистиката. Създаването на такъв регистър всъщност е лесно. Преброителите на лудите само трябва да се повозят една седмица в градския транспорт. Може и преоблечени като контрольори. 27,8%, или всеки трети наш сънародник на възраст 25 - 64 г. е завършил висше образование, сочи анализ на Евростат за нивото на образование в ЕС през 2017 г. С темпото, с което родните университети бълват висшисти, в скоро време неуките ще са кът. Само социалните мрежи развалят хубавата статистика. Толкова неграмотни люде бродят там, че да се чудиш какво и как са завършили, след като са пропуснали първата образователна степен. - Как му викаха на онова приложение, дето оправя правописните грешки? - Основно образование! Картина на Банкси се самоунищожи и от това стойността на произведението се повиши. Ето тази странна и налудничава новина развълнува някои медии понеделнишки. Както можеше и да се очаква, се оказа, че не е картина, а репродукция. А самоунищожението не било цялостно, а частично. Петъчно „Сотбис“ потвърди, че въпросната творба от Банкси е купена за 1 042 000 британски лири на търга. Дамата, в чиято колекция се озовали лентичките от репродукцията на „Момиче с балон“, се похвалила, че ще притежава „част от историята на изкуството“. Във вид на хартиени спагети.", "date": "2018.10.12", "title": "Седмичен мониtоринг  (8 – 12 октомври)"}
{"url": "https://www.monitor.bg:443/bg/a/view/vseki-treti-rabotesht-u-nas-e-za-pensija-146804", "text": "Около 30% от работещите у нас са за пенсия, сочат данни на Националния статистически институт (НСИ). По трудово или служебно правоотношение и на пълно работно време през миналата година са били ангажирани над 3,4 млн. българи, от които над 650 хиляди в обществения сектор и около 2,4 млн. - в частния сектор. В централната администрация са били наети около 100 хил. души, а в териториалната администрация - близо 42 хиляди, сочат още данните на статистиката. Тук не са включени наетите лица в МВР и МО. Актуална справка в НОИ пък сочи, че към октомври броят на отпуснатите пенсии у нас е бил 2 161 434. Средната продължителност на трудовия живот в Евросъюза през 2017 г. е била 36 години, отчитат Евростат за вариантите на продължителност на професионалния живот в страните от Общността. Продължителността на трудовия живот варира от 32 години Италия - до 42 години в Швеция. През 2018 г. мъжете у нас са се пенсионирали на възраст 64 години и 1 месец, а жените - на 61 г. и 2 м. От 1 януари догодина възрастта за пенсиониране се вдига съответно на 64 г. и 2 м. за мъжете и на 61 г. и 4 м. за жените. Средната продължителност през миналата година на трудовия живот на българите е била 33 години. Според данни на експерти масова практика в света е да се работи 8 часа дневно и 40 часа седмично (както е и у нас), а близо две трети от времето да отива в почивка или лични грижи. Така средно годишно всеки работещ българин се труди по около 2000 часа, което за 33 години среден професионален път прави приблизително 66 000 часа прекарани на работното място. Две държави, които не са членки на ЕС достигат пикови показатели по продължителност на професионалния живот - най-дълъг е той в Исландия - 47 години и най-кратък в Турция - 29 години. Ситуацията при останалите съседни страни е следната - продължителността на трудовия живот в Румъния и Гърция е средно по 33 години в Сърбия и Македония - по 32 години. Мъжете в ЕС се трудят с цели 5 години повече от жените: 38 години при мъжете и 33 години при жените, сочат още данните на евростатистиката. Тази специфика е била правило в повечето страни на ЕС с изключение на две държави - Латвия и Литва. В Латвия няма голяма разлика в продължителността на трудовия живот между мъжете и жените, а в Литва продължителността на трудовия живот е по-дълга за жените, отколкото за мъжете.", "date": "2018.10.12", "title": "Всеки трети работещ у нас е за пенсия"}
{"url": "https://www.monitor.bg:443/bg/a/view/pri-dve-niski-ocenki-uchiteli-gorjat-146793", "text": "На всеки четири години педагогическите специалисти ще бъдат атестирани. След това ще бъдат разпределяни в пет групи в зависимост с оценката, която са получили. Учителите, оценени с най-ниската, ще трябва да се явяват на „поправителен“ година по-късно. Ако и тогава не покажат по-добри резултати, ще бъдат освободени от длъжност. Това предвижда проект на наредба за статута и професионалното развитие на учителите, директорите и другите педагогически специалисти В периода октомври-ноември всеки педагог трябва да премине през атестационна комисия. В зависимост от длъжността, той попълва карта, която съдържа три основни компетентности – управленска, социална и гражданска, както и такива определени от съответната институция. Всяка от тях има различни критерии, които носят 1 точка, 1,5 точки или 2 точки. Първо всеки учител оценява сам себе си, а след това и комисията нанася своите точки. Общата оценка се формира на базата на формула, спрямо която 25% зависи от педагога, а максималният брой точки е 50. Между 45 и 50 точки са с „образцово изпълнение“, при 40 - 44,99 оценката е „надминава изискванията“, а златната среда е между 35 и 39,99 точки - „отговаря на изискванията“. Педагогът, изкарал между 30 и 34,99 точки „отговаря частично на изискванията“, а този с резултат от 25 до 29,99 точки „съответства с минимална стене на изискванията“. След направен анализ последните две групи ще работят с наставник, който да им помага. В наредбата се предвижда и всеки педагогически специалист да има и портфолио, в което да вписва резултатите на учениците си, участието си в квалификации и други свои изяви. То ще се използва от комисията при извършването на атестацията. В други два проекта се определя броят на средищните и защитените детски градини и училища. За тази учебна година се предвижда средищните детски градини, части от детски градини и училища да станат 990 в 660 населени места, като се включват 29 нови градини и 4 нови училища, а за сметка на това отпадат 57 институции. Като защитени се определят пък 260 образователни институции. От тях 100 са детски градини и части от детски градини, които се намират в 100 населени места на 25 области,а 160 са училища, разположени в 106 общини на 26 области.", "date": "2018.10.12", "title": "При две ниски  оценки учители горят"}
{"url": "https://www.monitor.bg:443/bg/a/view/lindzi-von-sliza-ot-skite-v-kraja-na-sezona-146794", "text": "Суперзвездата на женските алпийски ски Линдзи Вон (САЩ) обяви, че ще прекрати състезателната си кариера след края на сезон 2018/2019 в интервю за NBC Sports. Четирикратната световна шампионка и трикратната олимпийска медалистка има 82 победи за Световната купа, като изостава само на 4 успеха от рекордьора Ингемар Стенмарк (Швеция). \"Ако успея да подобря това постижение, ще бъде като сбъдната мечта. Но дори да не успея, мисля, че кариерата ми беше изключително успешна. Все пак ще си остана жената с най-много победи за Световната купа\", заяви Вон. Американката, която през следващата седмица ще навърши 34 години, страда от здравословни проблеми през последните сезони. \"Смятам, че няма смисъл да се мъча повече физически. Бих искала да бъда активна и след това, така че трябва да гледам в по-далечно бъдеще, а не да се концентрирам само върху следващия сезон\", каза още американката. Вон, която е олимпийска шампионка в спускането от Ванкувър 2010, ще стартира новата кампания в скоростните дисциплини в Лейк Луис през декември.", "date": "2018.10.12", "title": "Линдзи Вон слиза от ските в края на сезона"}
{"url": "https://www.monitor.bg:443/bg/a/view/borisov-vadjat-gp-group-ot-evro-proektite-146795", "text": "Проверки „до дупка“ ще бъдат извършвани за качеството на новоизградените и ремонтирани пътища, а строителните форми, които са нарушили правилата, ще бъдат лишавани от правото си да участват в бъдеще в такива проекти. Това се зарече премиерът Бойко Борисов, който в петък посети горелия преди осем години Мулдавски манастир „Света Петка” над Асеновград и инспектира ремонтните дейности на пътя към Пловдив.  „Издал съм заповед на Глосов (шефът на АПИ-б.р.) за проверки навсякъде и фирмите, които не спазват правилата, които са в нарушение, няма да участват в конкурси. Ще направим такива правила. Няма да се занимавам всеки ден кой бърка асфалта. И правила-минаваш, проверяваш навсякъде и сезираш прокурорите ако някъде намериш нещо. Няма да чакаме, няма компромис да им правя“, закани се премиерът при разговор с кметове, докато инспектираше пътя Пловдив-Асеновград. По-рано през деня премиерът коментира пред журналисти същата тема при посещението си в манастира \"Света Петка\".„Възложил съм на инж. Глосов да бъдат извършени проверки на пътните ремонти на GP Group . Защото, ако някой бърка асфалта както си знае, а надзорните фирми това са го проспали, прокуратурата да ги обвини и да ги вкара в затвора”, каза Борисов. Той уточни, че неговата политическа воля стига до там, че всеки, който е заподозрян и тече разследване, да бъде изваден от конкурсите, докато не докаже правотата и невинността си. „Затова съм го възложил. Проверки навсякъде. Няма да дам да ни се петни името. Така че да бъдат така любезни, докато си защитят правотата, няма да участват в конкурси”, каза още премиерът. Борисов припомни как при строителството на магистрала „Тракия” в участъка край Ямбол е било установено спестяване на асфалт и по-ниска пътна настилка с 2 см. Тогава е разпоредил положеният асфалт да бъде премахнат и настилката да бъде изпълнена качествено. Той припомни и търг за 100 милиона за пътя край Ябланица, който е анулирал и вследствие на това предложената цена е била по-ниска. По думите на инж. Глосов ще бъде направена стриктна проверка на качеството на строителството на пътната отсечка от Кърджали до границата, която в момента се строи от същата фирма, и е за 9 милиона лева. Междувременно GP Group разпространи позиция, в която посочва, че достойната за нея постъпка е да се откаже от договора за строителство на тунел \"Железница\", за да запази доброто си име, както и че компанията винаги е работила в интерес на обществото. Премиерът бе на посещение в Мулдавския манастир „Света Петка”, за да види докъде е стигнал ремонтът след пожара от 3 октомври 2010г. За възстановяването на изгорелите източно и част  от северното крила кабинетът отпусна 500 000 лева. След среща с пловдивския митрополит Николай в присъствието на игуменката майка Юлита, Борисов обеща да се изготви проект за цялостното възстановяване на обителта. „С дядо владика и с игуменката се разбрахме, че старата част от манастира „Света Петка” трябва да я възстановим, както направихме с Троянския манастир. Проектът ще бъде с достатъчно добри специалисти, така че да се запазят гредите и тази автентичност, която я има. Лесно може да се събори и да се направи отново, но няма да е същият манастир. Това са красоти от 1800-та година”, обясни Борисов, след като запали свещичка в манастирската черква. Премиерът каза, че е възложил да се направи конструктивен проект за укрепването на храма, който се е напукал след земетресението в Чирпан. Идеята е манастирът да бъде захранен с питейна вода, ремонтиран и да се асфалтира пътят до него, което най-вероятно ще струва повече от 3 милиона лева. Цялостният архитектурен и конструктивен проект за манастира ще бъде съгласуван с Министерството на културата. Средствата ще се отпускат поетапно, каза митрополит Николай. Отделно от това следващата сряда правителството ще отпусне 600 000 лева за ремонт на сградата на Духовната семинария и академия в Пловдив, в която учат около 700 деца и студенти. Ремонтът на пловдивската Семинария е спешен, обясни митрополит Николай. След посещението в манастира премиерът Борисов инспектира и продължаващия ремонт на пътя между Пловдив и Асеновград.", "date": "2018.10.12", "title": "Борисов: Проверка до дупка на пътищата (СНИМКИ, ВИДЕО)"}
{"url": "https://www.monitor.bg:443/bg/a/view/prashtame-armenec-na-svetovnoto-po-borba-146797", "text": "Арменецът Айк Мнацканян (кат. до 72 кг) получи в последния момент български паспорт и на световното по борба ще участва под родния трибагреник. Близо година той е у нас и се подготвя с националния ни отбор в класическия стил. В състава на класиците е и Кирил Милов, олимпийски вицешампион за младежи, като в кат. до 97 кг той ще замени Николай Байряков, получил травма в последния момент. Отборът тръгва и с асовете си Иво Ангелов (60 кг), световен и европейски шампион за 2013-а, Даниел Александров (82), призьор от европейски и световни първенства, както и Николай Вичев (63), носител на пояса „Никола Петров“ по-рано през годината. В свободния стил България ще бъде представена от петима състезатели, водени от световния и европейски вицешампион Владимир Дубов (61). Надежди за отличие селекционерът Валентин Ангелов възлага още на Микай Наим (57) и Мирослав Киров (74). При жените наставникът Петър Касабов тръгва с четири състезателки, сред които са и европейските шампионки Биляна Дудова (57) и Тайбе Юсеин (62). Шамионатът е от 20 до 28 октомври в Будапеща, Унгария.", "date": "2018.10.12", "title": "Пращаме арменец на световното по борба"}
{"url": "https://www.monitor.bg:443/bg/a/view/galena-se-bori-za-priznanie-v-holivud-146802", "text": "Поп-фолк дивата Галена ще се бори за признание в Холивуд. 33-годишната звезда на „Пайнер“ е номинирана в категорията за най-добър балкански изпълнител за наградите Big Apple Music Awards. Тазгодишната церемония ще се проведе на 23 ноември в прочутия „Долби тиътър“ в Лос Анджелис, САЩ. Всяка година фондацията Big Apple Music Awards връчва отличия за изключителни постижения на артисти и професионалисти от музикалната индустрия. Наградите са основани през 2004 година, а бляскавата церемония се излъчва в 75 държави. Регионални награди на фондацията са създадени за отличие на най-успешните изпълнители в музикалната индустрия на отделни страни, като е необходимо номинираните имена да бъдат подкрепяни с гласуване в социалните мрежи от почитателите си.", "date": "2018.10.12", "title": "Галена се бори за признание в Холивуд  "}
{"url": "https://www.monitor.bg:443/bg/a/view/frenskata-pisatelka-mariz-konde-grabna-alternativnija-nobel-za-literatura-146790", "text": "Френската писателка Мариз Конде взе наградата за литература на \"Новата академия\" на Швеция, която бе обявена за алтернативния Нобел. Журито е наградило Конде за описанито на ужасите на клониализма и хаоса на постколониализма. Конде е родена във френската отвъдморска карибска територия Гваделупа през 1937 г. Тя е преподавала във Франция, Гвинея, Гана, Сенегал и САЩ. Също така писателката е работила с много медии. Конде бе начело на базирания в Париж Комитет за история на робството. Новата академия организира конкурса, като първо проведе анкета сред шведски библиотекари за това книги на кои автори се търсят най-често от читателите. Институцията получи списък от 47 имена, но нейното ръководство реши кой ще бъде отличен.", "date": "2018.10.12", "title": "Френската писателка Мариз Конде грабна алтернативния Нобел за литература"}
{"url": "https://www.monitor.bg:443/bg/a/view/turcija-osvobodi-amerikanskijat-pastor-andru-brynsyn-146799", "text": "Турски съд постанови да бъде освободен от домашен арест американският пастор Андрю Брънсън. Съдът осъди пастора на три години затвор, но уточни, че той няма да прекара повече време зад решетките заради времето, което е излежал, предаде Ройтерс. Решението на съда означава, че Брънсън може да напусне Турция и да се върне в САЩ. Американският пастор Андрю Брънсън бе поставен под домашен арест през юли, след като прекара близо две години в затвор в Турция. Турските власти повдигнаха обвинения срещу пастора, че е действал в полза на мрежата на ислямския проповедник Фетхуллах Гюлен и на групировката Кюрдска работническа партия (ПКК). Случаят с американския пастор, съден в Турция по обвинения в тероризъм и шпионаж, стои в основата на дипломатическата криза между Анкара и Вашингтон.", "date": "2018.10.12", "title": "Турция освободи американският пастор Андрю Брънсън"}
{"url": "https://www.monitor.bg:443/bg/a/view/cska-maha-tireto-i-preimenuva-menteto-ot-vtora-liga-146800", "text": "След като премина еуфорията от плащането на 8-те милиона лева и придобиването на активите на фалиралото „червено“ дружество, в ЦСКА вече са готови и с конкретни мерки, с които да осребрят това. На първо време клубът изчаква до няколко дни официално да получи емблемата, а след това ще бъдат задействани няколко процедури. Първата е да бъде внесено писмо в БФС за преименуване. Така клубът няма да се казва вече ЦСКА-София, както официално е по документи сега, а само ЦСКА, като тирето ще отпадне. Досега БФС не позволяваше на нито един друг клуб да се казва просто ЦСКА, докато течеше процедурата по придобиване на активите. Нещо повече – от „Армията“ ще внесат документи, с които ще забранят на други професионални отбори да се казват по този начин. Това засяга най-вече подвизаващият се във Втора лига ЦСКА 1948, който досега също имаше претенции да е наследник на оригиналния „армейски“ клуб. След придобиването на емблемата обаче на практика беше сложена точка на спора с автентичността. Не по-малко важно ще е и писмото, което от ЦСКА ще входират в БФС. Евроцентралата, от своя страна, пък ще присъди на ЦСКА историята и успехите на „червения“ тим, които до момента бяха „замразени“. Интересна кампания пък подеха някои от кредиторите на ЦСКА, които имат да получават суми от тези 8 млн. лева. Адвокат Радостин Василев обяви, че се отказва от своите 3600 лева в полза на ДЮШ на „червените“ и призова и други кредитори да се откажат от парите си, за да подпомогнат клуба. Новината за плащането на емблемата предизвика и бум във фенските среди. Хиляди запалянковци, които до момента не признаваха автентичността на ЦСКА, обявиха, че се връщат на стадиона. От клуба пък използваха интереса и обявиха, че продължават кампанията за закупуване на абонаментни карти. Освен това, в продажба вече са и билетите за домакинския мач с „Етър“, както и за дербито с „Лудогорец“ на 6 декември. На „Армията“ също така се похвалиха, че има огромен интерес и очакват сериозен ръст на продадените билети и карти.", "date": "2018.10.12", "title": "ЦСКА маха тирето и преименува \"ментето\" от Втора лига"}
{"url": "https://www.monitor.bg:443/bg/a/view/uchilishtata-v-kustendil-na-edna-smjana-146792", "text": "Училищата в Община Кюстендил ще са първите в страната, преминали към едносменен режим на обучение. Там има само две образователни институции това дава възможност за преструктуриране на материалната база, съобщи в Пловдив министъра на образованието и науката Красимир Вълчев, предаде БТА. Вълчев поясни, че преминаването към едносменен режим на обучение на децата в училищата е задължително от гледна точка на добра учебна среда. Тази цел обаче е скъпа и допълнително финансиране, затова обявеният краен срок за това през 2021г. е нереалистичен както от гледна точка на осигуряване на средства, така и на техническата възможност. Според Вълчев дори и да бъдат осигурени средства, е трудно да се намерят терени, да се проектират, да се построят училища, които да влязат в експлоатация. За него реалистичен срок за преминаване към едносменен режим на обучение в големите градове е 9-10 години страната. Той обясни, че има над 70 общини, които имат училища обучаващи се на две смени, като в половина от тях имат една сграда или са две училища в една сграда. Най-голям е проблемът в големите градове, във Варна и Бургас има по 30 училища, а в Пловдив 25, които учат на две смени. Преминаването към едносменен режим включва както строеж на нови училища, така и дострояване на съществуващите, намаляване на приема, по-равномерно разпределение на учениците в съществуващия сграден фонд и оптимизиране на ползването на мрежата, каза още Вълчев. Той поясни, че предложенията за това трябва да дойдат от общините. Въвеждането на принципа на близост за приема в първи клас пък е помогнало за по-равномерно разпределение на децата между съществуващите училища. Няма я тази свръхконцентрация в някои училища, което е положително, а това също спомага към преминаването към обучение на една смяна, обясни просветния министър. Той обясни още, че е утвърдил промени в наредба 10, които предвиждат възможност общините да могат да съгласуват приема в първи клас, когато училището е на двусменен режим и не е осигурена целодневна организация на учебния процес. В никакъв случай не говорим за рязко намаляване на приема в едно или друго училище, а за поетапно намаление, което ще осигури преминаването към едносменен режим. Редица училища в почти всички големи градове са започнали такъв процес от миналата година, заключи министърът.", "date": "2018.10.12", "title": "Училищата в Кюстендил на една смяна"}
{"url": "https://www.monitor.bg:443/bg/a/view/prozrachni-rokerski-krygcheta-146783", "text": "Днешните обяснения за снощното нахлуване на петдесетина рокери в ромските махали, в които е израстнал и живял убиецът на Виктория, са “след дъжд качулка”, като е казал народът. Няма оправдание нито за арогатното поведение на мотористите, нито за бездействието на полицията. Не може на място, където хората от няколко дни са превъзбудени, да има само двама полицаи. И днес да се каже, че всичко е под контрол. Да не говорим, че рокерите твърде евтино са се поддали на емоции. Всъщност, добре е властта да вземе мерки не само за опазването на реда в града, но и срещу тези, които стоят зад кулисите и не са доволни от бързото разкриване на това убийство. Редно е също така да проверят как могобройните НПО-та харчат милионите субсидии, получени за ромската интеграция. Очевидно е, че и институциите нямат успех, въпреки дългогодишния опит. Всички са добри в квалификациите, но си мълчат за условията, които превърнаха Северин в урод. Така че няма място за успокоение. Извършено е чудовищно насилие срещу млада жена, отнет е и животът и. Този факт е над всички политически спекулации. А опитът някой да търси вендета и да се поставя над закона, също е проблем. Не само на този, който търси саморазправа, но и на тези, които трябва да не допускат това да се случи. Затова нека той да се реши, а не да се чака случаят да отшуми и да се продължи постарому, до следващото ужасно престъпление.", "date": "2018.10.12", "title": "Прозрачни рокерски кръгчета"}
{"url": "https://www.monitor.bg:443/bg/a/view/chervenite-legendi-zovat-za-masova-mobilizacija-146780", "text": "Легендите на ЦСКА приеха с ентусиазъм новината за закупуването на емблемата. Бившият вратар Георги Велинов бе категоричен, че това ще доведе до активизация сред феновете и бум на продажбата на абонаментни карти. „Голяма новина, радвам се искрено, коментира Джони. - Знаете ли кое е най-хубавото от новината за емблемата - че някои фенове, които не приемаха нашия клуб или се колебаеха, вече се осъзнаха. Поне десетима ми се обадиха вчера и казаха, че се връщат на трибуните на „Армията”. Някои ще си купят още днес (б.р. вчера) абонаментни карти. Вижте, то 90% от цесекарите са си с нас, но е чудесно и онези 10% да се върнат. Никой няма да ги укори. Напротив – приветстваме ги”, каза още бившият вратар на ЦСКА и националния отбор. Друг любимец на „червена“ България – Аспарух Никодимов, също приветства новината, но и призова да се запази спокойствие и да се завишат изискванията към треньора Нестор Ел Маестро. „Това е най-радостната новина за ЦСКА в последните години, емоционален бе Паро. - Но аз се опасявам, че враговете на клуба няма да се спрат. Защото когато един гигант се надига, всички се опитват да го спрат. Сега топката е в полето на треньора и играчите, трябва да се използва тази инерция и да се отговори на високите очаквания на феновете“, допълни легендарният треньор.", "date": "2018.10.12", "title": "“Червените“ легенди зоват за масова мобилизация"}
{"url": "https://www.monitor.bg:443/bg/a/view/sinite-gotvjat-probiv-na-ludogorec-arena-146784", "text": "Привържениците на „Левски“ се готвят за истинска инвазия в Разград за дербито с „Лудогорец“ на 20 октомври. „Сините“ грабят с бързи темпове пропуските за гостуващия сектор, а в социалните мрежи вече започна и организация за закупуване на билети в Сектор „А“ зад скамейката на 26-кратните шампиони. Новият сектор на „Лудогорец Арена“ събира около 2000 гостуващи привърженици, но очакванията са, че лидерът във временното класиране ще бъде подкрепен от по-внушителна агитка. Сериозна организация тече освен в София и във фенклубовете из страната, които стягат екскурзии за Разград. Домакините от „Лудогорец“ са готови да отговорят на очаквания интерес за двубоя, като са категорични, че няма да има проблеми с осигуряването на реда преди, по време и след двубоя.", "date": "2018.10.12", "title": "„Сините“ готвят пробив на „Лудогорец Арена“"}
{"url": "https://www.monitor.bg:443/bg/a/view/ek-predlaga-spiraneto-na-evrosredstvata-da-stava-bez-edinodushie-146782", "text": "Европейската комисия предлага занапред спирането на европейските фондове за държава от ЕС, в която върховенството на закона е под заплаха, да бъде предприемано не с единодушие, а с квалифицирано мнозинство, съобщи еврокомисарят по бюджета Гюнтер Йотингер (на снимката).  Съветът на ЕС и ЕП разглеждат сега този въпрос, добави еврокомисарят. Йотингер отбеляза, че ако това предложение се приеме, \"малцинства няма да могат да блокират\" намерение за спиране на средствата от ЕС. Той уточни, че има \"широко мнозинство\" за въвеждането на решения в тази област без единодушие. По общностните правила \"квалифицирано мнозинство\" за приемането на решение в Съвета на ЕС се постига с гласовете на 55 на сто от държавите, представляващи 65 на сто от населението.", "date": "2018.10.12", "title": "ЕК предлага спирането на евросредствата да става без единодушие"}
{"url": "https://www.monitor.bg:443/bg/a/view/evrokomisar-marija-gabriel-shte-otkrie-inno-wave-summit-146791", "text": "Шест дами на високи управленски позиции се включват като лектори в програмата на една от най-мащабните дигитални конференции в Югоизточна Европа InnoWave Summit, която се провежда в Двореца на културата и спорта във Варна на 19 и 20 октомври. Форумът ще бъде открит от българския еврокомисар по цифровата икономика и общество Мария Габриел. Сред участничките в конференцията са мениджъри на три български и още три световни компании. Сред тях са дами със значими професионални постижения, като Нанси Немес, генерален мениджър в Google, както и Оана Калугар, главен консултант в Performance+, която помага на бизнес лидери да разработват високоефективни екипи, използвайки Цифровата трансформация, с помощта на цели и ключови резултати (ЦКР). Една от основните цели на   е насърчаване на участието на жените в дигиталната сфера. По данни от проучване, поръчано от Европейската комисия, все по-малко дами избират да се реализират професионално в дигиталния сектор. Тревожна е отчетената тенденция, че само 24 на 1000 жени, завършващи висше образование, са със специалност, свързана с ICT, като реално само 6 от тях започват работа в дигиталния сектор. Същото проучване отчита, че броят им е намалял в сравнение с 2011 г. В отговор на отчетените негативни тенденции, еврокомисарят по цифровата икономика и общество Мария Габриел е изготвила Цифрова стратегия за жените в технологиите с цел привличането и участието на повече жени в дигиталния свят. Сред ключовите мерки в стратегията са: противодействие на стереотипите, насърчаване на цифровите умения и образование, застъпничество за повече жени предприемачи и популяризиране на ролевите модели. В програмата на Innowave Summit е заложен специален панел на Европейската комисия със съдействието и участието на българския еврокомисар Мария Габриел на тема  „Women in tech in Western Balkans“ (Жените в технологичния сектор в Западните Балкани). Целта е освен да поднесат качествено съдържание на конференцията, дамите също да послужат и като вдъхновение, за да могат повече жени в България и в Централна и Югоизточна Европа да последват примера им за успешна реализация в дигиталната сфера. В по-широк контекст, панелът ще отправи поглед към Цифровата програма за Западните Балкани, включена в стратегията на ЕС за региона по предложение на Мария Габриел.", "date": "2018.10.12", "title": "Еврокомисар Мария Габриел ще открие InnoWave Summit "}
{"url": "https://www.monitor.bg:443/bg/a/view/dve-bylgarki-na-final-na-mladejkata-olimpiada-146787", "text": "Плувкинята Диана Петкова и бадминтонистката Мария Делчева се класираха за финалите на младежките олимпийски игри в Буенос Айрес, Аржентина. Петкова регистрира пето време в полуфиналните серии на коронната си дисциплина 50 м св. стил с 25,53 сек., което е нов национален рекорд за жени. Предишното върхово постижение бе изравнено между Петкова (от 1 юли 2017) и Нина Рангелова (19 юли 2015) и бе от 25,77 сек. Най-бърза в полуфиналните серии бе фаворитката за златото - чехкинята Барбора Сееманова с 25,33 сек. Другият ни плувец - Йордан Янчев, приключи участието си на игрите с 15-о място на 800 м св. стил с време 8:13,49 мин. Това е най-доброто класиране на Янчев в Буенос Айрес. Делчева пък си гарантира медал от игрите, след като стигна финала в отборното състезание в бадминтона. Тимът на „Алфа“, в който играе българката, победи „Тета“ със 110:90 и в спора за титлата ще срещне „Омега“. Мария Делчева игра два мача при победата на „Алфа“ - на сингъл и на двойки жени заедно с Хасини Нусака Амбалангодаге от Шри Ланка. Българката и нейните съотборници спечелиха убедително срещата с 20 точки разлика за 84 минути. Според регламента отборно във всеки мач се играят по 10 срещи и се сумират точките. В спортната стрелба Кирил Киров участва в отборния смесен турнир на 10 м пистолет заедно с германката Ванеса Зеегер. С общ резултат 754 т. двамата завършиха трети в квалификациите и влязоха в директните елиминации. На осминафиналите Киров и Зеегер победиха с 10:5 Кейтлин Николас (Фр) и Джеймс Андрю Джон Милър (Вбр), с което си осигуриха място на четвъртфиналите. Следващите им съперници са Хуана Варгас Руеда (Кол) и Ян Лука Карщадт (Гер).", "date": "2018.10.12", "title": "Две българки на финал на младежката олимпиада"}
{"url": "https://www.monitor.bg:443/bg/a/view/hvyrliha-v-aresta-inspektor-ot-babh-otglejdal-marihuana-146789", "text": "Инспекторът от БАБХ д-р Красен Крумов остава в ареста за постоянно, реши в петък следобед Окръжният съд в Шумен, след като стана ясно, че срещу ветеринарния лекар са повдигнати обвинения за държане на наркотици с цел разпространение и за отглеждане на марихуана. В къща на 32-годишния мъж в шуменския квартал Дивдядово полицаи открили 80 килограма изсушена марихуана, а отделно в нива в местността \"Таш кьопрю\" в южната част на Шуменска област били намерени тайни насаждения с индийски коноп, за които се е грижил Крумов. Мярката за неотклонение на практика беше наложена на вече бившия инспектор от БАБХ. На сайта си агенцията обяви, че нейният служител е отстранен от работа. Версията на майка му, Даниела Вичева, която беше кандидат за поста общински лидер на ГЕРБ през април и, която се яви като свидетел по делото за определяне на мярка за неотклонение е, че той отговорно е подал сам оставка от заемания пост, за да не уронва престижа на институцията. Тревата е била открита в частен дом в кв. \"Дивдядово\", след като младият мъж бил заловен по подаден сигнал да шофира кола след употреба на наркотично вещество. По случая било образувано отделно досъдебно производство, а марихуаната е поета от Окръжната прокуратура в Шумен. След привличането на д-р Крумов като обвиняем прокуратурата поиска задържането му под стража. Неочаквано в съда по време на делото за определяне на мярката за неотклонение се яви майка му Даниела Вичева. Тя беше допусната като свидетел, който трябва да поможне на съда с личностната характеристика на обвиняемия. \"Красен е отгледан в сплотено семейство с много любов. С много трудности и много икономии успяхме да му осигурим образование, подходящо за него.\" - разказа в съдебната зала Вичева. Къщата в Дивдядово купил наскоро, като теглил 20-годишен кредит. Изплащал го със заплатата си като инспектор в БАБХ, а майка му и баща му покривали другите му нужди. \"Скоро се записа и на народни танци.\" - допълни майката, в желанието си да представи задържания с 80 кила марихуана във възможно най-добра светлина. Въпреки аргументите й съдът прие искането на прокуратурата за постоянна мярка за неотклонение за допустимо и по същество за основателно.", "date": "2018.10.12", "title": "Хвърлиха в ареста инспектор от БАБХ, отглеждал марихуана"}
{"url": "https://www.monitor.bg:443/bg/a/view/lideryt-na-konservatorite-barekov-i-siderov-se-sreshtnaha-s-premiera-borisov-146788", "text": "Президентът на Алианса на консерваторите и реформистите в Европа (АКРЕ) Ян Захрадил, заедно с лидерът на \"Атака\" Волен Сидеров и евродепутатът и председател на \"Презареди България\" Николай Бареков се срещнаха срутринта с премиера Бойко Борисов. Това съобщават от партията на Бареков в писмо до медиите.  Европейската народна партия (ЕНП) и Европейските консерватори и реформисти (ЕКР) могат да управляват следващия Европейски парламент, ако постигнат добри резултати, заявил Борисов в отговор на въпрос на Бареков дали вижда път между ЕКР и ЕНП.     На предстоящите избори трябва да се работи активно, за да се спечелят максимално висок брой евродепутатски места. Има множество пунктове, по които можем да работим с консерваторите, потвърдил Борисов.  Бареков на свой ред изразил мнение, че ЕНП има много повече допирни точки с консерваторите, отколкото със социалистите и либералите.   Ян Захрадил поздравил премиера за бързото разкриване на убийството в Русе. В Малта и Словакия все още няма резултати в разследванията на убийствата на журналисти, а България се справи за три дни, което е заслуга на българските служби за сигурност и разследващите, изтъкнал той.   Борисов определил прибързаните критики в западните медии и оценките на партньорите му от ЕНП и Вебер като фалшива новина. Нормално е било да се осъди жестокото убийство, но все пак и да се даде време на службите да си свършат работата. Той разкритикувал и реакцията на българските либерални медии.  Чешкият евродепутат похвалил България за успешната защита на външните граници на Европа. „България е подценена в ролята си на защитник на Европа. Юнкер увеличи бюджета на Фронтекс, а парите трябваше да отидат за България“, заявил Захрадил.   Борисов на свой ред заявил, че България е еталон за справяне с миграционната криза. Това е било и в основата на коалицията с патриотите. „Първо сме българи и чехи, а после европейци, членове на НАТО и други. В България предприехме изключително работещи мерки. Първо, инвестирахме в предпазни съоръжения и нашата ограда е по-дълга от тази на Орбан. След това засилихме контрола в Черно море. Трето, споразумението с Турция работи много добре, което говори за нашата силна политическа воля. Затова и не подписах с Меркел споразумението за връщане на мигранти”, подчертал Борисов.  Захрадил, Бареков, Сидеров и Борисов обсъдили и финансово-икономическите параметри в България с оглед кандидатстването на България за Еврозоната. Страната ни е с нисък-външен дълг, постоянен ръст на икономиката за последните години, без инфлация и с бюджетен излишък, което министър-председателят определил като консервативни мерки.  В рамките на срещата евродепутатът Николай Бареков запознал премиера с международните си ангажименти в качеството си на европейски депутат.", "date": "2018.10.12", "title": "Лидерът на консерваторите, Бареков и Сидеров се срещнаха с премиера Борисов  "}
{"url": "https://www.monitor.bg:443/bg/a/view/guvernantkata-vyzpitava-kardi-bi-146763", "text": "Култовият ситком „Гувернантката“ скоро ще се сдобие с продължение, а звездата Фран Дрешър иска рапърката Карди Би да влезе в ролята на нейна дъщеря. Актрисата, която разсмя малки и големи в токчетата на Франи преди около 20 години, е готова да включи изпълнителката на Bodak Yellow в комедийния сериал. Това призна самата тя в предаването Chatter. „Не от мен и господин Шефилд. Би трябвало да срещна мъж с повече цвят“, намигна 61-годишната звезда. Желанието си да прегърне Карди Би като своя екранна наследница Дрешър взе след като стана ясно, че певицата е голям фен на „Гувернантката“. „Бях много поласкана. И изведнъж си помислих: обясни тя. Въпреки че няма официално потвърждение за нов сезон на „ Гувернантката“, Дрешър издаде за идеята още през юни. „Говорим за това. Работим върху много голям проект. Ще бъде много вълнуващо за феновете, но все още нямам право да го анонсирам. Но наистина ще е голямо!“, даде заявка Франи. Ситкомът се появи на малкия екран през 1993 година и продължи шест сезона.", "date": "2018.10.12", "title": "„Гувернантката“ възпитава Карди Би"}
{"url": "https://www.monitor.bg:443/bg/a/view/155-kursanti-se-zakleha-v-nvu-146776", "text": "155 курсанти от Випуск 2023 на Националния военен университет „Васил Левски“ положиха първата си военна клетва на тържествена церемония във Велико Търново. Младите мъже и жени бяха поздравени от кмета Даниел Панов, от вицепремиера и министър на отбраната Красимир Каракачанов и от ректора на НВУ бриг. генерал Пламен Богданов. Особено атрактивно бе прелитането група бойни самолети, които маневрираха във въздушното пространство над университета и над старопрестолния град. Демонстрацията бе част от тържествената церемония. „Отлично знам колко силни емоции и чувства носи този момент. Военната клетва е незабравима, защото с полагането й вие, курсантите, свързвате живота си с Българската армия, със славните битки в годините и вековете назад, с храбростта и подвизите на българските воини, с корените на народа ни. Благодаря ви, че сте избрали трудната, но отговорна, благородна и родолюбива професия на българския офицер“, обърна се към младите мъже и жени кметът Даниел Панов.  Градоначалникът призова курсантите да помнят, че Българската армия и православната ни вяра винаги са били опора на нашата национална идентичност. „Нашата армия няма загубена битка, нито пленено знаме. Четете историята и разказвайте за храбростта на българския народ, за паметните битки и победи. Не забравяйте, че учите във Велико Търново – вечната, историческа и духовна столица на България. В нашия град войската и образът на българския воин са били на почит. Затова образованието във Велико Търново, откъдето славните Асеневци 208 години са управлявали България, където са положени основите на Третото българско царство и където е обявена Независимостта, е специално“, каза още в обръщението си Даниел Панов. Той пожела на курсантите да са здрави и с делата си да бъдат горди и достойни наследници на храбрите българи от миналото и да следват заветите на Апостола на свободата Васил Левски. В Националния военен университет се проведоха и дни на отворените врати. Хиляди посетители разгледаха бойните машини, техника и въоръжение, които бяха изложени в двора на висшето училище. А по време на клетвената церемония в небето над Военния университет прелетяха три военни самолета.    ", "date": "2018.10.12", "title": "155 курсанти се  заклеха в НВУ"}
{"url": "https://www.monitor.bg:443/bg/a/view/toto-pechalbi-tiraj-81-146773", "text": "„6 от 49“: Числа: 14, 20, 26, 29, 41, 43. Печалби: 6 – няма, 5 – 7 по 3397,10 лв., 4 – 279 по 85,20 лв., 3 - 5835 по 5,70 лв. ДЖАКПОТ: 2 538 181,01 лв.  Числа: 3, 7, 8, 26, 27, 31. Печалби: 6 – няма, 5 – 5 по 2031,00 лв., 4 – 371 по 27,40 лв., 3 – 5702 по 2,50 лв. ДЖАКПОТ: 667 809,14 лв.  I теглене: 15, 20, 21, 24, 35. Печалби: 5 – няма, 4 – 109 по 286,60 лв., 3 – 4708 по 8,40 лв. II теглене: 6, 22, 23, 27, 32. Печалби: 5 – няма, 4 – 170 по 183,80 лв., 3 – 5751 по 6,90 лв.  Числа - 1, 2, 29, 39, 47; Зодия 10 – Козирог. Печалби: 5+1 – няма, 5 – няма, 4+1 – няма, 4 – няма, 3+1 – 13 по 100,00 лв., 3 – 102 по 10,00 лв., 2+1 - 193 по 5,00 лв., 1+1 – 1206 по 1,50 лв., 2 – 2063 по 0,80 лв., 0+1 – 1899 по 1,00 лв. ДЖАКПОТ: 3 000 000,00 лв.  Позиции - 3, 5, 7; цифри – 2, 9, 3. Печалби: 3 – 2 по 34788,60 лв., 2 – 743 по 34,10 лв.  Година 41, месец 11, дата 22, ден 2. Печалби: I група – няма, II група – 1 по 451,30 лв., III група – няма, IV група – няма, V група – 6 по 37,60 лв., VI група – 5 по 36,10 лв., VII група – 6 по 37,60 лв., VIII група – 14 по 12,90 лв., IX група – 38 по 7,10 лв., X група – 62 по 5,10 лв., XI група – 105 по 3,40 лв., XII група – 152 по 3,00 лв., XIII група – 455 по 2,10 лв., XIV група – 1109 по 1,40 лв., XV група – 2109 по 1,20 лв. ДЖАКПОТ: 13 496,72 лв. Печалба Игра Фиш № Район Форд Фиеста 6/49 251182840 Плевен 5000 лв. 5/35 634578207 Варна 5000 лв. 5/35 571476291 Дряново", "date": "2018.10.12", "title": "Тото печалби, тираж №81"}
{"url": "https://www.monitor.bg:443/bg/a/view/uslovna-prisyda-za-uchitelka-udushila-bebeto-si-v-parka-146777", "text": "Условна присъда от 1 година и 6 месеца лишаване от свобода с тригодишен изпитателен период получи от районния съд в Горна Оряховица майка, умъртвила новородената си рожба. Причината за ниската присъда е сключеното споразумение между подсъдимата и прокуратурата, одобрено и от съда. На 12 октомври 2017 г. 34-годишната Венелина Петкова от железничарския град ражда на пейка в парка в кв. Пролет. До този момент никой не знае, че Венелина която е учителко по професия, е бременна. Тя старателно крие това от близките си и от колегите си в училището. След като ражда, според обвинителния акт на прокуратурата, майката удушава бебето си, а тялото му поставя в найлонов плик, който пъха в дамската си чанта с намерение да го изхвърли. За нещастие обаче, скоро след раждането и става зле. В болницата, където е откарана медиците веднага установяват, че се касае за криминално раждане, макар учителката да отрича. Извикана е полиция. Трупът на бебето е открит в чантата, в багажника на семейния автомобил. Младата жена е задържана и срещу нея започна наказателно производство. Назначената психиатрична експертиза доказва, че тя е била напълно вменяема и е осъзнавала същността на постъпките си, поради което може да носи отговорност. Според прокуратурата причината за убийството е емоционална криза. В действителност майката просто не искала поредното четвърто дете в семейството и затова решила да се отърве от него като го убие веднага след раждането.", "date": "2018.10.12", "title": "Условна присъда за учителка,  удушила бебето си в парка"}
{"url": "https://www.monitor.bg:443/bg/a/view/shpionajyt-i-ubijstvata-zaemat-vse-po-centralno-mjasto-146775", "text": "От неубедителни алибита като посещаване на катедрали до публично разкриване на техни лични данни, ново поколение руски и други убийци и шпиони все по-често биват публично изобличени и често вземани на подбив. Няма обаче нищо смешно в странното им поведение, нито в това как все по-голям брой държави като че ли нехаят, когато техни агенти бъдат изобличени, пише Ройтерс. Все по-репресивните диктатури по света - не само Русия, а Китай, Саудитска Арабия и други - затягат хватката си у дома и в чужбина, а шпионажът и убийствата заемат все по-централно място на политическата сцена. Международният шпионаж и поръчковите убийства винаги са били инструменти, използвани от правителствата. Но въпреки спиращите дъха спекулации в шпионските романи и журналистическите дописки, тези дейности традиционно са стриктно контролирани. Има негласни споразумения убийствата да се свеждат до минимум, особено на чужд терен. След седмица, през която бе отвлечен или убит саудитски журналист в Турция, изчезна безследно високопоставен китайски представител, оглавяващ Интерпол и западни държави разобличиха дейности на руското военно разузнаване, правилата се променят бързо. След колебливо начало Западът се опитва да отговори на това предизвикателство. По-стриктното наблюдение и информационната революция в по-широк аспект направиха така, че операциите под прикритие да бъдат по-лесни за проследяване и разкриване. Миналата седмица бяха публикувани видимо координирани британски, холандски и американски правителствени доклади за руски кибершпионаж и други видове шпионски дейности. Холандският доклад, разкриващ детайли за явните опити на четирима руски агенти да пробият информационните системи на Организацията за забрана на химическите оръжия - бе особено подробен. Той съдържаше включително регистрационни номера на автомобили и документи за самоличност. Журналисти и други представители на гражданското общество, занимаващи се с проучвания, имат повече достъп до данни от когато и да било. Базираният в Обединеното кралство разследващ уебсайт \"Белингкет\" събра вече достъпни в публичната сфера информации, за да установи самоличността и на двамата предполагаеми участници в отравянето на бивш руски шпионин в английския град Солсбъри. Но целите на този тип шпионаж също се разширяват и променят. Традиционно - и не без основание - САЩ и съюзниците им се притесняват най-вече, че чуждестранни шпиони могат да откраднат техни държавни тайни. Това остава голяма заплаха, тъй като кибератаките позволяват сдобиване с невъобразими навремето количества данни. Но разузнавателните служби са все по-обезпокоени от изкривяването на демократичните процеси и създаването на фалшиви истории с политически цели. За шпионите на автократичните държави като че ли няма нищо по-важно от това да гарантират техните правителства да могат да се доберат, да сплашат, а понякога и да убият, вътрешни врагове, търсещи убежище в чужбина. Това явление, изглежда, е сред най-бързо разрастващите се. Демонстрирането на дългата ръка на Кремъл - и следователно сплашването на други руснаци зад граница, в това число олигарси, дисиденти и други бивши шпиони - се смята от мнозина за основен мотив за нападението с нервнопаралитичното вещество Новичок срещу бившия двоен агент Сергей Скрипал и дъщеря му в Солсбъри по-рано тази година. То бе предшествано от редица смъртни случаи на руски емигранти, някои от които също се подозираше, че са свързани с разузнавателните служби на Москва. Русия неизменно отрича подобни обвинения. Макар че руският президент Владимир Путин може би е най-често виненият световен лидер за подозрителни смъртни случаи в чужбина, други все по-често се сблъскват с обвинения за подобни дейности. Властите в Турция казаха, че според тях известният саудитски журналист Джамал Хашоги е бил убит на 2 октомври в саудитското консулство в Истанбул от екип агенти, пристигнали в страната в същия ден и заминали си може би с разчлененото му тяло. Саудитски представители отрекоха страната им да е замесена в убийство, но на кадри от камери за видеонаблюдение, излъчени по турската телевизия, се вижда как журналистът влиза в сградата и повече не се появява. Автократичните държави, изглежда, все по-малко ги е грижа дали някой вярва на опитите им за опровержение, нито дали са достоверни. Даже напротив - като че ли разпространяват посланието, че никой не е в безопасност да бъде следен от тях или да бъдат предприети преки действия срещу него, особено собствените им граждани. Това не означава непременно убийство - понякога сплашването има по-меки форми. Китайските власти отдавна опитват да запушат устите на дисиденти зад граница, особено от мюсюлманското уйгурско малцинство, чрез заплахи към семействата им в Китай. Това лято няколко чуждестранни активисти, базирани в Хонконг, и техните семейства във Великобритания и в други страни получиха анонимни писма със заплахи, явно от някой \"прокитайски\" настроен, както може да се предположи. В други случаи Пекин опитва да сътрудничи с чужди правителства при изземането на активи, принадлежащи на китайски длъжностни лица и хора от бизнеса, обвинени в различни форми на корупция. Властта и престижът дават само ограничена закрила. Китайският представител по сигурността и президент на Интерпол Мън Хунвей изчезна при посещение в Китай. На 7 октомври китайското правителство разкри, че го държи под стража и че срещу него се води разследване за \"закононарушения\". Това стана в същата седмица, в която се случиха и няколко други неща, всички от които бяха видимо свързани с охлаждане на отношения и недоволство, включително отказването на виза за високопоставен редактор на \"Файненшъл таймс\" в Хонконг. Журналистите, изглежда, често са изложени на известен риск. Двама руски репортери бяха убити в Централноафриканската република по-рано тази година, след като, както се твърди, са водели разследване за компанията \"Вагнер\" - базиран в Москва частен военен подизпълнител. Малтийската репортерка Дафне Каруана Галиция бе убита миналата година с кола бомба, след като е разследвала корупция, която според твърдения, е свързана с Русия. Дали такива действия са ръководени от руското правителство, организираната престъпност, бизнеса или и от трите, далеч не е ясно, но експерти, следящи темата отблизо, казват, че те често са тясно свързани. Западните държави още обмислят как да постъпват при такива действия, също както в случаи на предполагаема намеса в избори, хакерски атаки и разрастващ се спектър от шпионски дейности. Говори се, че се обсъждат различни варианти, не на последно място мерки срещу прането на руски, китайски и други чуждестранни пари чрез големите финансови центрове като Лондон. По-конкретно британският и холандският доклад за предполагаемите руски дейности навеждат на мисълта, че тези страни смятат публичното оповестяване на тайни операции като друго мощно оръжие. Дали това е достатъчно да доведе до промяна в поведението на тези страни международната сцена, е друг въпрос. Засега авторитарните държави по света изглежда знаят точно какво искат да направят. И въпреки че отричат с половин уста, те искат всеки да знае какво вършат.", "date": "2018.10.12", "title": "Шпионажът и убийствата заемат все по-централно място"}
{"url": "https://www.monitor.bg:443/bg/a/view/obmisljat-udyljavane-na-sroka-za-konkursa-na-sveta-nedelja-146772", "text": "Търси се вариант да се допълнят условията и да се удължи срокът за кандидатстване в конкурса за разработване на концептуален архитектурно-градоустройствен проект за площад \"Света Неделя\". Това съобщи кметът на София Йорданка Фандъкова след среща с Камарата на българските архитекти, която преди няколко дни скочиха срещу условията за конкурса за обновяването площада и поискаха повече участници да могат да се включат в него. „Имаше предложения за промени по-скоро в условията за допускане на кандидати, за разширяване на тези условия, с което арх. Здравков се съгласи и се договориха за нова работна среща в понеделник, за да изчистят тези предложения“, обясни Фандъковa и допълни, че задачата, която е дала на арх. Здравков е, ако има юридическа възможност да не се прекратява конкурсът, а да се допълнят условията и да се удължи срокът. Крайният срок за предаване на оферти за обновяването на площада е 18 октомври. Носителят на първа награда в надпреварата ще бъде поканен за договаряне със Столична община за изготвяне на технически и работен проект.", "date": "2018.10.12", "title": "Обмислят удължаване на срока за конкурса на „Света Неделя“"}
{"url": "https://www.monitor.bg:443/bg/a/view/sindik-mileva-parite-pristignaha-146779", "text": "Синдик Дора Милева, която бе ангажирана с целия процес по фалит на ЦСКА и последвалия търг за активите, потвърди плащането на 8-те милиона лева. Сумата вече е по сметката на обявеното в несъстоятелност дружество и в близките дни ще бъде разпределена. Тя също така категорично отрече обвиненията, че единият от имотите, който „Ред Енимълс“ ще получи край морето и влиза в активите на ЦСКА, всъщност е чужда собственост. „Да, разбира се, че парите пристигнаха по сметката, коментира Дора Милева пред „Блиц“. - Радвам се, че най-после всичко приключи и мога да си отдъхна доволно. Всъщност, аз нямах никакви съмнения, че парите ще бъдат преведени. Да, случи се в последния момент, но важното е, че вече е факт. Кога ще бъдат преведени парите към кредиторите и какво ще се случи от тук насетне? Няма как да стане днес или утре. Най-напред купувачът трябва да си получи имотите, след което да му се издаде постановление. Едва след това всички, включително и НАП, ще получат сумите си. Да, бях атакувана и обвинена - както от страна на „Ред Енимълс”, така и от страна на ЦСКА, че мамя и извършвам манипулации. Само ще съобщя, че в тридневен срок ще бъде доказано, че това, което те твърдят относно въпросния имот край град Бяла, не отговаря на истината и не е вярно”, каза още Дора Милева.", "date": "2018.10.12", "title": "Синдикът на ЦСКА Дора Милева: Парите пристигнаха"}
{"url": "https://www.monitor.bg:443/bg/a/view/mz-se-izdyljava-na-chujdite-bolnici-do-2021-g-146774", "text": "Задълженията на Министерството на здравеопазването към чужди болници за лечение на български граждани ще бъдат погасени в периода 2019 – 2020 г. За целта са предвидени по 160 млн. лева на година. Това каза министърът на здравеопазването Кирил Ананиев в парламчента в отговор на въпрос за задълженията на НЗОК и обясни, че сумата е залегнала в тригодишната бюджетна прогноза. Задълженията на България надвишават възможностите по бюджетния показател за този вид плащане от НЗОК, посочи Кирил Ананиев и уточни, че към 31 декември 2017 г. общата стойност на неприключилите искове от другите държави възлизат на 259 111 300 лева. Приетите със Закона за бюджета на НЗОК за 2018 г. средства за здравноосигурителни плащания за медицинска помощ са в размер на 73 млн. лева, уточни здравният министър. Кирил Ананиев поясни, че от началото на годината до сега са планирани 4 млн. за районните каси, които са се разплатили с лекарите за лечение на чужди граждани у нас по време на предстоя им. Той каза още, че 69 млн. лева са предвидени за възстановяване на извършени разходи за осигурени в НЗОК лица по време на техния престой или пребиваване в друга държава. Министър Ананиев увери депутатите, че е подписал договорите за закупуване на апаратура за хемодиализа на стойност 4,9 млн. лева за болници и центрове в страната. с тях ще бъде купена нова апаратура за хемодиализа, водоочистващи системи и хемодиализни легла. По думите му сумата е за общо 29 държавни лечебни заведения търговски дружества. За болницата във Видин, където миналата седмица апаратурата излезе от строя са отпуснати 180 хил. лв. да нови хемодиализни апарати, водоочистваща система и нови хемодиализни легла. Един мъж почина, след като отказа да пътува до Монтана за очистване на кръвта, а втори е в кома в болницата в Лом. Към края на 2017 г. в страната има 3627 пациенти на поддържащо лечение с хемодиализа. Процедурите се прави в 80 диализни структурни. 60 от тях са разкрити в държавни и общински болници, а 20 са или отделения в частни лечебни заведения или самостоятелни лечебни заведения“. Междувременно кметът на София Йорданка Фандъкова припомни, че са отделени 6 млн. лв. за ремонт на общинските болници в столицата.", "date": "2018.10.12", "title": "МЗ се издължава на чуждите болници до 2021 г. "}
{"url": "https://www.monitor.bg:443/bg/a/view/imalo-zapis-na-ubijstvoto-na-izcheznalija-sauditski-jurnalist-146781", "text": "Турското правителство е заявило пред американски висши представители, че разполага с аудио- и видеозаписи, които доказват, че саудитският журналист, сътрудничил на в. \"Вашингтон пост\", Джамал Кашоги е бил убит в саудитското консулство в Истанбул този месец, съобщи вестникът.  Записите показвали, че саудитски екип по сигурността е задържал Кашоги в консулството, след като той влязъл в него на 2 октомври, за да получи документ преди предстоящата си сватба, после го е убил и е разчленил тялото му. Съществуването на подобни доказателство обяснява защо турските представители побързаха да обвинят Саудитска Арабия за убийството на Кашоги. Турските представители обаче гледат да не разпространят записите, опасявайки се, че това ще разкрие как турците шпионират чуждестранни институции в страната си, твърдят източниците. В същото време Германия и Франция призоваха Саудитска Арабия към прозрачност в разследването. В Берлин и Париж са обезпокоени от „ужасяващите подозрения и искат изчерпателни отговори“.", "date": "2018.10.12", "title": "Имало запис на убийството на изчезналия саудитски журналист"}
{"url": "https://www.monitor.bg:443/bg/a/view/puskat-otnovo-konkursa-za-bezplaten-net-v-obshtinite-146769", "text": "Порталът на инициативата за безплатен безжичен интернет на обществени места WiFi4EU вече е активен и предстои да бъде обявен конкурс за финансиране от Европейската комисия. В тази връзка, Министерството на транспорта, информационните технологии и съобщенията (МТИТС) се обърна към регистрираните до този момент 227 български общини да проверят своите профили и документи. Останалите 38 общини в България също могат да се регистрират за участие в конкурса. Предвижда се срокът за кандидатстване да бъде кратък, вероятно в рамките на три дни. Припомняме, че първият пилотен конкурс бе стартиран през май, но бе отменен от Европейската комисия поради технически проблеми с портала на инициативата. През август МТИТС извърши преглед на списъка с регистрираните местни власти в инициативата. Бе установено, че всички 227 български общини, които са изявили желание за изграждане на безплатни, високоскоростни безжични мрежи, отговарят на критериите за допустимост. Целта на проверката бе улесняване на процеса по кандидатстване през октомври, уточняват от транспортното министерство. След подаване на своите кандидатури, общините ще получат потвърждение по електронна поща, с данни за времето на подаване на заявлението. Класирането ще се извършва на принципа „първи кандидатствал – първи получил“, като се отчита и географският баланс. Обявяването на резултатите се очаква приблизително шест седмици след отварянето на конкурса. Всички участници ще получат електронно съобщение с информация за тяхното класиране или представяне. Избраните общини ще бъдат уведомени, че трябва да подпишат договор. След това местните администрации трябва да изберат компания, която ще извърши инсталациите на точките за достъп до безжичен интернет.", "date": "2018.10.12", "title": "Пускат отново конкурса за безплатен нет в общините"}
{"url": "https://www.monitor.bg:443/bg/a/view/s-3-1-rastat-pensiite-prez-2019g-146778", "text": "С 3.1 на сто се очаква да бъде ръстът на пенсиите през 2019г. Това е заложено в проекта на Закон за бюджета на Държавното обществено осигуряване за 2019 година. Проектобюджетът ще се разглежда на Надзорен съвет на НОИ в понеделник. В него е отбелязано, че средният брой на пенсионерите за 2019 година се очаква да намалее до около 2 154 800, предава БТА. Предвижда се средният размер на пенсията да достигне 386, 27 лева, като номиналното нарастване е 6,2 на сто при очакван среден размер за 2018 година - 363,82 лева. От 1 юли 2019 година пенсиите, отпуснати до 31 декември 2018 година вкл., се увеличават с 5,7 на сто. От 1 юли 2019 г. минималната пенсия от 207,60 ще нарастне до 219,43 лв. Социалната пенсия пък се променя от 125,58 лв. на 132,74 лв. Таванът на пенсиите от 1 януари се запазва на 910 лева, а от 1 юли се увеличава до 1200 лева. При изчисляване на индивидуалния коефициент на пенсиите, отпуснати с начална дата след 31 декември 2018 година, отпада изборът на трите най-добри последователни години за периода преди 1997 година, както и периода 1997 -1999 година. Според проектобюджета минималният дневен размер на обезщетението за безработица се запазва на 9 лева, а максималният - 74,29 лв. Периодът за изплащане на обезщетения за бременност и раждане си остава същият - 410 дни, както и размерът на обезщетението за отглеждане на дете от 1 до 2 години - 380 лева. Няма да има промени и при режимът за изплащане на болнични - първите три работни дни се поемат от осигурителя, а от четвъртия ден - от Държавното обществено осигуряване (ДОО). При изчисляване на обезщетенията при временна неработоспособност ще се имат предвид последните 18 месеца, а при бременност и раждане и безработица - 24 месеца. Размерът на осигурителната вноска за фонд \"Пенсии\" също се запазва на нивата от 2018 година, както и размерите на вноските за други фондове на ДОО, а също и съотношенията между осигурители и осигурени. Минималният осигурителен доход за самоосигуряващите се се увеличава от 510 лв. на 560 лв., а за земеделските стопани и тютюнопроизводителите от 350 лева на 560 лева. Максималният осигурителен доход пък ще стане 3000 лв. от 1 януари 2019г. Към края на годината се очаква приходите в системата без трансферите да бъдат близо 6,8 млрд лева, което е с 3,4 на сто повече. Разходите за 2018 година се очаква да бъдат 11,1 млрд. лева, което е с 0,4 на сто повече от планираните или 44,7 млн. лева преразход.", "date": "2018.10.12", "title": "С 3.1% растат пенсиите през 2019г."}
{"url": "https://www.monitor.bg:443/bg/a/view/na-rupite-s-kurban-shte-se-pochete-24-godini-ot-osveshtavane-cyrkvata-na-vanga-146760", "text": "„В неделя, на самия Петковден, 14 октомври, с курбан за здраве ще почетем 24 години от освещаване храма  на леля Ванга „Света Петка Българска“, съобщи Серафим Иванов, управител на храмов комплекс „Рупите“. Почитатели не само от България, видели само добро от светицата, ни се обаждат и ще дойдат за литургията, за да почетат нейната памет. Службата  ще бъде отслужена в 11 часа преди обед“, допълни още Серафим Иванов. Църквата „Света Петка Българска“, построена само с дарения на миряни и осветена приживе на Ванга, на 14 октомври 1994 година посреща хиляди миряни през годините. Тя е част от храмовия комплекс „Рупите“, където пророчицата живя в малка къщичка  последните 30-на години от живота си.", "date": "2018.10.12", "title": "На Рупите: С курбан ще се почете 24 години от освещаване църквата на Ванга"}
{"url": "https://www.monitor.bg:443/bg/a/view/serija-maslina-na-refan-cjalostna-grija-pri-borbata-sys-stareeneto-146759", "text": "В резултат на непрекъснатата атака на свободните радикали върху кожата се забавя клетъчния метаболизъм и синтеза на колаген в нея. Кожата се дехидратира, бръчките стават все по-изразени и дълбоки. Появява се нуждата  от специална грижа и тук на помощ идват маслото и екстракта от маслина. Маслото от маслина е едно от най- древните средства за запазване на красотата на кожата. Високото съдържание на витамин Е го прави ефикасно средство за борба със свободните радикали и преждевременното стареене на кожата. Богато е на мононенаситени мастни киселини, които действат хидратиращо, омекотяват и подобряват еластичността на кожата. Помага за възстановяването на кожата след прекомерно излагане на слънчева светлина, замърсявания, цигарен дим и други вредни фактори. Екстрактът от листата на маслина е богат на антиоксиданти и предпазва кожата от свободните радикали. Съчетаването на неговите козметични свойства с тези на маслото от маслина доведе до създаването на козметична серия Olive в лабораториите на REFAN. Серията включва продукти с хидратиращ, подмладяваш и регенериращ ефект, богати на антиоксиданти, които стимулират възстановяването на кожата и предпазват от вредното въздействие на околната среда. Серия \"Olive\" от REFAN – нежна грижа за вашето тяло, лице и коса.", "date": "2018.10.12", "title": "Серия Маслина на REFAN  - цялостна грижа при борбата със стареенето"}
{"url": "https://www.monitor.bg:443/bg/a/view/rumynija-i-hyrvatija-prodyljavat-prioriteta-ni-za-zapadnite-balkani-146767", "text": "Румъния и Хърватия ще продължат нашия приоритет за Западните Балкани. Това стана ясно от думите на вицепремиерът и външен министър Екатерина Захариева по време на парламентарния контрол. Двете страни са част от следващата тройка, която ще води председателството на Съвета на ЕС – Румъния е първа, а Хърватия е трета поред. Захариева припомним, че и по време на настоящото австрийско председателство се провеждат множество инициативи относно Западните Балкани. „Всички сме съгласни, че националният интерес на България определя да имаме устойчиви, проспериращи, стабилни, сигурни и демократични съседи, каквито са страните от Западните Балкани“, заяви вицепремиерът. По думите й родните приоритети - Западните Балкани, но и сигурността по външните граници, стабилна Европа, не са само за шест месеца. Захареиеа припомни, че и след БГ председателството страната ни продължава да бъде канене, в това число и в срещите на Берлинския процес, последната преди няколко месеца в Лондон. Там основна тема било присъединяването на Западаните Балкани към ЕС. Наред с това Захариева припомни, че след по-малко от месец предстои поредната четиристранна среща между България, Гърция, Македония и Албания. По думите й на 18 октомври щели да се проведат политически консултации между министерствата на външните работи на България и Македония. От 19 до 21 октомври пък ще пристигнат държавните секретари на всички министерства в Македония, водени от генералния секретар на правителството. Между 24 и 26 октомври пък по думите на Захариева очакваме работно посещение на делегации от представители на държавната администрация на Македония с цел обмяна на опит по европейски програми. По време на срещите по време на 73-та сесия на Общото Събрание на ООН пък е договорено да се направят общи посещения в Македония и Албания до края на годината или в началото на следващата.", "date": "2018.10.12", "title": "Румъния и Хърватия продължават приоритета ни за Западните Балкани"}
{"url": "https://www.monitor.bg:443/bg/a/view/vylnenite-pijami-pomagat-pri-bezsynie-146762", "text": "Австралийски учени установиха, че не броенето на овчици може да ни помогне да заспим, а ползването на тяхната вълна. Специалисти от университета в Сидни провели експерименти, при които установили, че носенето на пижами от мериносова вълна в леглото помага на доброволците да заспят 4 минути по-бързо. За сравнение, участниците в експеримента с памучни пижами, заспивали за 15 минути, а не за 11, както заложилите на вълната. Последните се радвали и на 7 минути повече сън на денонощие, в сравнение с останалите. Експериментите били проведени от екипа на д-р Пол Суон от Университета в Сидни и включили 20-годишни студенти. Според специалистите вълната поддържа в леглото \"зона на топлинен комфорт\", която приспива.", "date": "2018.10.12", "title": "Вълнените пижами помагат при безсъние"}
{"url": "https://www.monitor.bg:443/bg/a/view/kaufland-prevryshta-plodovete-i-zelenchucite-v-supergeroi-146761", "text": "Тази есен Kaufland обръща специално внимание на плодовете и зеленчуците и ролята им в ежедневното семейно меню. За целта компанията създаде отбор от Свежи Супергерои, които по забавен и атрактивен начин да поставят акцент върху качественото хранене в домакинството. Чико Банана, Червената Грамада – доматът, Хитруша Круша и Ябълката Чудо са само част от лидерите на звездния отбор, които вече са абсолютни любимци на най-малките членове в семейството. Отборът се допълва от Роко Броколито, Ел Каротино – морковът, както и тиквата Тикватрон, Невидимата Зелка, Доктор Ориндж и Фрас Праз. Всеки от   притежава суперсили, които компанията описва в специална  , посветена на произхода, свойствата и съставките на героите. Енциклопедията е включена както на сайта на Kaufland, така и в седмичната брошура на веригата и се разпространява напълно безплатно в цялата страна. По този начин компанията цели да направи цялото семейство част от света на Свежите Супергерои и тяхната мисия да се храним качествено. За да ги превърне в любими съмишленици, компанията създаде и игра, която да вдъхнови потребителите да създадат свои собствени Супергерои от разнообразието от плодове и зеленчуци в хипермаркетите на веригата. В замяна Kaufland подарява   през следващата пролет за един от участниците в играта и неговото семейство, като поема всички разходи*. Печелившият ще бъде избран на томболен принцип. Пълните условия на играта можете да намерите на   и   на компанията. Повече информация за Свежите Супергерои можете да откриете на  .", "date": "2018.10.12", "title": "Kaufland превръща плодовете и зеленчуците в супергерои "}
{"url": "https://www.monitor.bg:443/bg/a/view/razkriha-tajna-na-velikdenskija-ostrov-146765", "text": "Американски археолози установиха, че древните жители на Великденския остров открили как да добиват прясна вода от океана. На острова на практика нямало реки и езера. Затова начинът, по който древните хора се снабдявали с вода, дълго време бе загадка. Шуплестата вулканична почва бързо поглъщала дъждовната влага, а малките езера не можели да осигурят достатъчно количество вода. Подпочвени води се стичат по склонове към океана. По време на приливи потокът прясна вода попада директно в морето. \"В резултат хора са можели да използват тези източници за събиране на годна за консумация вода\", отбеляза Липо. Въз основа на заключенията учените възнамеряват да проверят дали съществува връзка между местоположението на източниците на прясна вода и моаи - издяланите от камък фигури на хора на Великденския остров.", "date": "2018.10.12", "title": "Разкриха тайна на Великденския остров"}
{"url": "https://www.monitor.bg:443/bg/a/view/izlojbata-na-vejdi-rashidov-i-nikolaj-janakiev-napravi-furor-v-barselona-146755", "text": "Истински фурор сред испанската публика предизвика откритата късно снощи изложба от 12 скулптури на Вежди Рашидов и 11 живописни платна на Николай Янакиев в галерията на Кралския артистичен кръг в двореца „Пинятели“ в центъра на Барселона. Най-старата професионална галерия в Испания, основана още през 1881 г., бе препълнена от ценители, колекционери, изкуствоведи, собственици на галерии, дипломати, представители на кметската управа, бизнесмени, които аплодираха творбите на двамата български художници. Куратор на изложбата е Долорес Накова. Известният изкуствовед Жозеп Феликс Бенз, президент на Кралския артистичен кръг на Барселона и член на Международната конфедерация на арт критиците, откри експозицията с вълнуващо слово, в което заяви: „Барселона тази вечер преоткрива големи таланти от България. За мен е чест да представя в най-старата професионална галерия на Испания автори от такава висока класа в изкуството, каквито са Вежди Рашидов и Николай Янакиев. Техните творби имат значение не само за европейската, а и за световната култура. Ето защо се надявам, че с изложбата направихме първата крачка, с която ще реализираме съвместни проекти, свързани с културата на два стари народа, незнайно защо останали толкова малко познати един за друг до днес“. Интелектуалният елит на Барселона се възхити на скулптурите на Вежди Рашидов и на живописните платна на Николай Янакиев. Всепризнатият колекционер Луис Басат се задържа дълго пред „Портрет на Гауди“, който Рашидов е изваял от бронз и така е увековечил образа на Антонио Гауди – прочутия архитект на емблематичната за Барселона катедрала „Саграда фамилия“ и други знакови сгради в Каталуния. „Предвиждаме да има постоянно присъствие на български творци, които да подреждат всяка година изложба в Кралския артистичен кръг”, обясни кураторът Долорес Накова. Тя бе категорична, че Каталуния заслужава да види произведенията на родни артисти, признати в други страни. Изложбата на Вежди Рашидов и Николай Янакиев ще продължи до 4 ноември. Двамата художници се подписаха в Златната книга на Кралския артистичен кръг, в която се пазят посланията на творци като Хуан Миро, Пабло Пикасо, Салвадор Дали.", "date": "2018.10.12", "title": "Изложбата на Вежди Рашидов и Николай Янакиев направи фурор в Барселона"}
{"url": "https://www.monitor.bg:443/bg/a/view/kradci-vljazoha-i-obraha-bankov-ofis-v-pytna-policija-varna-146758", "text": "Районната прокуратура във Варна ръководи досъдебно производство за кражба с взлом от банков офис в сградата на „Пътна полиция“ в морския град. Проникването е осъществено около 1 часа след полунощ в петък през нощта от неизвестен засега извършител. Той влязъл в офиса чрез взлом и е задигнал 300 лева. При проникването му е задействала сигнално-охранителната техника, но крадецът е успял да се измъкне невредим. След малко повече от час е извършена друга кражба с взлом от офиса на фирма, която се намира в близост до сградата на „Пътна полиция“. Оттам крадецът си тръгнал с 20 000 лева. Почеркът на двете престъпления е идентичен, коментират криминолозите, извършили огледа на двете местопрестъпления. Проверява се   версията извършителят на двете взломни кражби да е един и същ. Иззети са веществени доказателства и следи, оставени от престъпника. Действията по разследването на двете взломни кражби продължават.", "date": "2018.10.12", "title": "Крадци влязоха и обраха банков офис в „Пътна полиция“-Варна"}
{"url": "https://www.monitor.bg:443/bg/a/view/bratovchedka-na-uiljam-i-hari-se-omyji-za-poslanik-na-tekilata-146766", "text": "Британската принцеса Юджини се омъжи за Джак Бруксбанк на церемония в параклиса \"Сейнт Джордж\" в Уиндзорския дворец, съобщи Ай Ти Ви. Младоженците размениха обети и Джак Бруксбанк сложи халката на принцеса Юджини. След като двамата бяха обявени за съпруг и съпруга, италианският тенор Андреа Бочели изпя \"Аве Мария\" Принцеса Юджини носеше бяла рокля с деколте и шлейф, тиара със зелени камъни и обеци в тон, но е без воал.  На церемонията присъстваха кралица Елизабет Втора и съпругът й принц Филип, принц Чарлз, родителите на булката - херцозите на Йорк принц Андрю и Сара Фъргюсън, сестрата на булката принцеса Биатрис, принцеса Ана, принц Едуард, принцовете Уилям и Хари със съпругите си и други членове на британското кралско семейство. Принцеса Юджини Виктория Хелена, която е на 28 години, е втората дъщеря на третото дете на кралицата, принц Андрю и на бившата му съпруга Сара Фъргюсън, херцогинята на Йорк. Понастоящем Юджини е деветата по реда на наследяване на британския престол. Тя е учила в училището \"Сейнт Джордж\" в Уиндзор, преди да се запише в \"Марлборо колидж\" в Уитшър през 2003 г. Следва Английска литература, история, изкуства и политика в университета в Нюкасъл, където се дипломира през 2012 г. Принцеса Юджини и сестра й Биатрис не са натоварени с официални кралски задължения и тя работи на пълен работен ден. Понастоящем е директор на лондонския клон на арт галерията \"Хаузер и Вирт\".  32-годишният Джак Бруксбанк е роден на 3 май 1986 г. Майка му се казва Никола, а баща му Джордж е директор на компания. Джак завършва средното си образование в пансиона \"Стоу скул\" в графство Бъкингамшър и избира да не следва в университет, а да започне работа в бизнеса със заведения. Запознава се с Юджини в швейцарския ски курорт Вербие през 2010 г. и връзката им продължава осем години, преди да се сгодят през януари в Никарагуа. Бруксбанк работи в няколко пъба и клубове, преди да стане мениджър на лондонския \"Махики\" в луксозния квартал Мейфеър. Клубът е един от най-елитните в британската столица и тук чeсто гостуват кралски особи и световни знаменитости. Понастоящем Бруксбанк е бранд посланик за Великобритания на текилата \"Касамигос\", марка, съоснована от американския актьор Джордж Клуни. Младоженецът притежава и свой бизнес с дистрибуция на вина. Булката бе заведена пред олтара от гордия й баща, херцога на Йорк принц Андрю. Тиодора Роуз Уилямс, 6-годишната дъщеричка на британския певец Роби Уилямс бе една от шаферките на сватбата. Тригодишната принцеса Шарлот, дъщеря на принц Уилям и съпругата му Катрин, също бе шаферка. За шафер бе поканен и 5-годишният син на херцозите на Кембридж, принц Джордж. Принцеса Юджини бе избрала за кума на сватбената церемония своята сестра принцеса Биатрис, а Джак Бруксбанк бе избрал за кум своя брат - Томас Бруксбанк.", "date": "2018.10.12", "title": " Братовчедка на Уилям и Хари  се омъжи за посланик на текилата"}
{"url": "https://www.monitor.bg:443/bg/a/view/lekarskata-kolegija-nagradi-otkradnat-jivot-146753", "text": "Медицинската драма „Откраднат живот“ получи престижна награда от Столична лекарска колегия. По време на церемонията „Лекар на годината 2018“ снощи сериалът беше отличен за ”Принос в утвърждаването авторитета на лекарското съсловие”. „Това е признание за работата на целия екип! „Откраднат живот“ винаги е разглеждал дълбоката отговорност на лекарите към професията и търсенето на отговори и решения дори в най-тежките медицински казуси. Той решава кога да отидат при него, докато лекарите се борят за оставането на много хора на земята всеки ден“, сподели развълнуван продуцентът на поредицата Евтим Милошев. Само преди дни „Откраднат живот“ получи международно признание. Продукцията, в която с участие се разписват актьори от ранга на Юлиан Вергов и Владо Пенев, се класира в топ 3 на сериалите с най-добър сценарий на 24-ото издание на фестивала „Медиамикс“ в Солун. В надпреварата участваха телевизионни продукции от целия свят.", "date": "2018.10.12", "title": "Лекарската колегия награди „Откраднат живот“"}
{"url": "https://www.monitor.bg:443/bg/a/view/startiraha-tyrgovete-za-pytja-mejdu-mezdra-i-botevgrad-146750", "text": "Стартират нови обществените поръчки за избор на изпълнител на пътя между Мездра и Ботевград. Проектът ще се финансира със средства от републиканския бюджет, съобщиха от Агенция \"Пътна инфраструктура\". Индикативната му стойност е близо 302 млн. лв. без ДДС. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. От агенцията съобщават още, че строителството на направлението Видин - Ботевград ще започне от една от най-сложните отсечки Мездра - Ботевград. Участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м. Индикативната стойност на поръчката за актуализация на техническия проект и строителство на лот 1 - път I-1 от км 174+800 до км 194+122, е 123 млн. лв. без ДДС, но тя не е пределна. Срокът на изпълнение е 1096 дни, от които 180 дни за проектиране и 916 дни за строителство. Кандидатите могат да подават офертите си до 3 декември т.г. включително. За участъка от лот 2 - път I-1 от км 161+367 до км 174+800, индикативната стойност е 178.8 млн. лв. без ДДС и не е пределна. Срокът на изпълнение е 1096 дни, от които 180 дни за проектиране и 916 дни за строителство. Офертите се приемат до 10 декември т.г. включително. Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2018.10.12", "title": "Стартираха нови търгове за пътя между Мездра и Ботевград"}
{"url": "https://www.monitor.bg:443/bg/a/view/chernata-pantera-se-zavryshta-na-ekran-s-prodyljenie-146751", "text": "Успехът на „Черната пантера“ в световния боксофис още през първите седмици след премиерата „говореше“ за продължение. Лентата си спечели одобрението не само на фенове, но и на кинокритици, а към момента (макар и Академията да отложи въвеждането на популярната си категория) е в кампания и за предстоящите оскари. Затова надали идва като изненада вестта, че от „Марвел“ започват подготовката за следващото заглавие от поредицата. Положителен знак е, че на режисьорското столче отново ще седне и Райън Куглър, който още следващата година ще се заеме със сценария на проекта. „Черната пантера“ проследява историята на Т‘Чала, който, след смъртта на баща си - краля на Уаканда, се завръща в страната си, за да наследи трона и да заеме полагащото му се място като крал. Изправен пред предателства и опасности, младият крал трябва да призове своите съюзници и да освободи пълната сила на Черната пантера, за да победи враговете си и да осигури сигурността на своя народ и начина им на живот.", "date": "2018.10.12", "title": "„Черната пантера“ се завръща на екран с продължение"}
{"url": "https://www.monitor.bg:443/bg/a/view/16-godishen-otkradna-audi-ot-avtoserviz-i-go-blysna-146749", "text": "Тийнейджър е откраднал и блъснал лек автомобил “Ауди“, след което го е изоставил. Случаят с противозаконно отнетата кола е станал в Пещера. В местното Районно управление на МВР бил получен сигнал от собственик на автосервиз в родопския град. Мъжът съобщил за липсата на паркирания вътре лек автомобил „Ауди“. Возилото било внесено наскоро и не било регистрирано. Малко по-късно било открито блъснато и изоставено недалече от местопрестъплението. Дежурна група от Районното полицейско управление в родопското градче извършила оглед, а криминалисти започнали да изясняват случая. Не след дълго в полезрението им попаднал  16-годишен тийнейджър от същия град. Той е задържан за срок от 24 часа, а с него работи инспектор „Детска педагогическа стая“.  ", "date": "2018.10.12", "title": "16-годишен открадна „Ауди“ от автосервиз и го блъсна"}
{"url": "https://www.monitor.bg:443/bg/a/view/italianec-se-udari-v-kola-na-firma-poddyrjashta-am-trakija-146748", "text": "Италиански водач се удари в служебен автомобил на фирмата, поддържаща автомагистрала „Тракия“. Сигнал за случилото се бил получен в четвъртък около 11.30 часа. По първоначално събраните данни в района на 63-ти километър в платното по посока за София екип на фирмата извършвал ремонтни дейности в средната разделителна мантинела. Мястото било обозначено със светлинни сигнални табели и конуси. Италианецът М.Ф. с лек автомобил „Ауди“, движейки се с несъобразна скорост не забелязал навреме табелите, които предупреждавали да се кара със скорост 30 км заради ремонта на аутобана и  се блъснал в задната част на микробус, паркиран в зоната на ремонта. Неговият водач, както и шофьорът на леката кола били транспортирани за преглед в областната болница в Пазарджик. За радост мъжете не са сериозно пострадали, нанесени са материални щети и по двете возила.", "date": "2018.10.12", "title": "Италианец се удари в кола на фирма, поддържаща АМ“Тракия“"}
{"url": "https://www.monitor.bg:443/bg/a/view/izlojba-setivni-otrajenija-podrediha-3-ma-avtori-146742", "text": "Съвместна изложба \"Сетивни отражения“ подредиха в художествената галерия \"Проф. Веселин Стайков“ в Пещера пазарджишката художничка Маргарита Иванова и скулпторът Спас Киричев заедно с техния приятел от Пловдив Румен Андреев. Те са подредили общо 91 творби. Всеки един от тях показва най-новите си произведения, създадени през последните година-две, отразяващи личните им сетивни отражения, мисли и чувства. Маргарита Иванова представя 41 керамични картини с тематика, отразяваща тракийската и древногръцка митология, прабългарската история и съвремието. Използвани са различни техники в керамиката - подглазурна и надглазурна технология и древнояпонската - раку.  Използвани са бялоизпичаща се и червеноизпичаща се глина. Румен Андреев е автор от Пловдив. Първоначално се е занимавал с фотография, поема към изкуството на керамиката, а сега се е отдал на живописта и рисува изключително колоритни картини. Участва с 33 творби, а  темите им са свързани с нашата българска история и природа.  Скулпторът Спас Киричев, чиято творба е паметникът на светите братя Кирил и Методий в Пазарджик, е познат на публиката от град Пещера с открития през миналата година паметник на Васил Левски.Той участва със 17 скулптурни композиции. Засегнати са теми от античността, митологията,  съвремието  и портретни изображения /включително и портрет на Румен Андреев/. Авторите и гостите бяха поздравени от заместник-кмета на община Пещера Зехра Алиш, а с творчеството на авторите присъстващите бяха запознати от художника Стоимен Стоименов.Тримата автори не се срещат за първи със съвместна изложба. Успешно представяне правят преди две години в галерия на художниците Бургас. Изложбата  в художествената галерия в Пещера може да бъде посетена до 30 октомври.", "date": "2018.10.12", "title": "Изложба \"Сетивни отражения“ подредиха трима автори"}
{"url": "https://www.monitor.bg:443/bg/a/view/joncheva-shte-sydi-cvetanov-i-dobrev-za-kleveta-146752", "text": "БСП и ГЕРБ отново влязоха в спор, но този път в лицето на соцдепутата Елена Йончева и шефът на ПГ на ГЕРБ Цветан Цветанов. Всички започна след като Йончева обяви, че ще съди у нас и в Страсбург Цветанов и неговия колега от ГЕРБ Делян Добрев за клевета. По думите й те в продължение на месеци говорили клевети по неин адрес, който нямали нищо общо с действителността. “И съм сигурна, че тези двама души ще бъдат осъдени\", каза тя в кулоарите на НС. Оказа се, че Йончева е набрала на ГЕРБ след скандала по-рано през деня в студиото на бТВ, след като й бил зададен въпрос за офшорните фирми, в които тя участва.  Именно затова тя заподозря, че е поръчана от ГЕРБ и изрази съмнения, че и водещият Антон Хекимян е участвал \"в схемата на ГЕРБ\", защото предварително се разбрали да говорят за други теми. Според нея, който започне голямо журналистическо разследване, от ГЕРБ намирали начин да го притискат. Именно в тази връзка тя напомни случая с оградата по границата, както и информацията за заразената с уран вода в Хасково, както и роднинската схема в Хасково с участието на Добрев. \"По същия начин, когато показахме цялата схема в община Хасково, когато един депутат е създал феодална структура - отново бях заплашена, че ще бъда дадена на съд. Ще ги съдя и в България, и в Страсбург\", каза тя. Йончева отрече да е хвърляла микрофона в студиото на бТВ, но отказа да отговори защо се е наложило да се закупува журналистическа и ТВ-техника именно чрез офшорна фирма. „ГЕРБ смята, че може да поръча един депутат, по този начин да го притиска, да го хулят, да се разхождат по медиите и да приказват лъжи”, допълни Йончева. Накрая тя заяви, че БСП следващата седмица ще внесем искане в АПИ да бъде направена техническа ревизия на всички магистрали. Червените ще настояват да се вземат дълбочинни ядки от асфалта,  които да се дадат в чужди лаборатории. Целта пък било да се види какво е състоянието на магистралите у нас. На свой ред Цветан Цветанов отрече всички упреци и поясни, че не смята, че я е обидил.. Той поясни, че уважавал Йончева като разследващ журналист, до момента, в който не е започнала да се занимава с политика. участвайки в нейната парламентарна група”, каза той. Всеки има правото да твърди каквото си иска. В страната има разделение на властите и всеки може да потърси правата си в съда, каза Цветанов и призова да бъдем малко по-позитивни, а не само да излизат новини от парламента за омраза и разделение. Цветанов отрече в да ГЕРБ има структура на натиск срещу неудобни политици. каза той и припомни как „тяхната подобна структура” работила много силно за дискредитиране на ГЕРБ през 2013 г., както и неговото лично. Факт за това бил и анонимният сигнал срещу Цветанов  за незаконно подслушване. „А всъщност в делото се установи, че техниката, т.нар. кетчери нямат софтуеър за подслушване и затова и цената е била по-ниска\", разказа Цветанов.", "date": "2018.10.12", "title": "Йончева ще съди Цветанов и Добрев за клевета"}
{"url": "https://www.monitor.bg:443/bg/a/view/darina-pavlova-gushka-djerard-bytlyr-146747", "text": "Шотландският актьор Джерард Бътлър се озова в обятията на Дарина Павлова. Госпожа Мулти публикува в социалните мрежи снимка с 48-годишната звезда от \"300\", на която го е прегърнала. Срещата на двамата се осъществи в Тел Авив, в рамките на премиерата на новия филм с Бътлър - Hunter Killer. Вдовицата на Илия Павлов и актьорът имат общи филмови проекти и не пропускат да демонстрират близост, когато са заедно. Дарина често се разхожда по червения килим на бляскави кино събития, като тази година се разписа с присъствие както на филмовия фестивал в Кан, така и на церемонията по връчване на наградите „Оскар“. Междувременно феновете очакват с нетърпение на голям екран да излезе лентата с Бътлър „Код: Ел Ей“, клапата за която щракна в София. Премиерата на филма е насрочена за 2019 година.", "date": "2018.10.12", "title": "Дарина Павлова гушка Джерард Бътлър"}
{"url": "https://www.monitor.bg:443/bg/a/view/rim-stolica-na-luksoznite-prostitutki-146756", "text": "След филма „Великата красота“, с който Поло Сорентино възвелича хубостите на Рим и гушна „Оскар“, сега култовият режисьор може би ще трябва да извърти и „Великият сексапил“. Така смята авторитетният италиански всекидневник „Ла Стампа“, който в просторна публикация определи Вечния град като новата столица и на ескортките, тоест на луксозните проститутки. Защото според вестника в Рим днес се вихрели и привличали безброй клиенти от близо и далеч 1756 лъскави жрици, срещу 1575 в „първенеца“ до неотдавна Милано, 848 в Торино, 705 в Неапол, 651 в Бреша и т.н. Освен традиционната статистика, „Ла Стампа“ публикува и един доста любопитен факт – оказва се, че във Вечния град концентрацията на луксозни проститутки е най-силна около папската държавица Ватикан. Което малко или много означава, че в района е бъкано с мераклии за плътски удоволствия с девойки, които освен че са хубави, знаят да си държат езика зад зъбите, създават блага атмосфера около клиента и може да им се има доверие. Вторият в класацията по наситеност на ескорт-ки квартал е баровският „Париоли“, където живеят индустриалци, звезди на киното и шоу-бизнеса, видни политици и дипломати. На тях според вестника обикновено им трябвали компаньонки за така наречените представителни нужди, тоест да ги придружат на вечеря, на коктейл, на бизнес – среща, а пък другото – после и то ако остане време. После идва ред на двете махали, където пък меродавен е сексът - населения с интелектуалци и университетски преподаватели район около катедралата „Сан Джовани ин Латерано“ и накрая този край централната гара Термини, около която потокът от народ е денонощен. „Ла Сампа“ уточнява в дописката си, че голяма заслуга за доброто популяризиране на секс-дестинациите в Италия начело с Рим има сайтът „Escort Advisor”, който действа на принципа на популярната туристическа интернет-страница „Trip Advisor“. Тоест авторите на този за луксозни проститутки ги подбират, квалифицират и рекламират въз основа на оценките за тях на техните „потребители“. Ако се вярва на вестника, Вечният град спечелил примата по наситеност с ескорт-ки и заради практикуваните от тях цени там – 90 евро на час, докато в Милано „сестрите по оръжие“ прибирали по 120 евро за час. Бегъл поглед върху италианските сайтове за секс-услуги обаче показва, че такива пари си искат обикновено най-долнопробните проституки. Докато по-читавите, които могат да минат и за луксозни, са готови да обслужат даден мераклия срещу минимум 200 евро на час.", "date": "2018.10.12", "title": "Рим – столица на луксозните проститутки"}
{"url": "https://www.monitor.bg:443/bg/a/view/veterinar-se-zarazi-s-bruceloza-sled-izsledvane-na-jivotni-vyv-vukovo-146754", "text": "Ветеринарен лекар от Дупница се зарази с бруцелоза след изследване на животновъден обект в бобошевското село Вуково. Само преди по-малко от месец в стадото на Явор Бошикьов беше констатирано първично огнище на бруцелоза. Последваха множество проверки от страна на ветеринарните власти, като се стигна и до умъртвяването на 19 овце, дали положителна проба на заболяването. От своя страна от РЗИ - Кюстендил предприеха издирване на хората, които са имали контакт със заразеното стадо. Оказа се, че сред изследваните положителна проба за бруцелоза е дал ветеринарният лекар от Дупница, д-р Светослав Русалиев. „Мъжът е настанен в Инфекциозна болница в София. Механизмът за предаване на инфекцията е множествен, най-вероятно заразяването при мъжа е станало по контактно-битов път, при обслужване или преглед на животните. Лечението на заразения мъж ще бъде продължително, придружено с антибиотици. След като бъде изписан от болницата, той ще продължи да се лекува в дома си“, коментираха от Регионалната здравна инспекция. От там уточниха, че общо 9 човека са били подложени на изследване за бруцелоза, като всички те са имали контакт със заразеното стадо във Вуково. Техните резултати са отрицателни. „Бруцелозата е изключително опасно заболяване за хората – при предишния констатиран случай в град Рила заболяха над 40 човека. Именно заради това апелираме към населението да не купува мляко, месо и животни без ветеринарномедицински гаранции за безопасност, а закупуваното за лична консумация сурово мляко да се използва след сваряване“, апелираха от БАБХ.", "date": "2018.10.12", "title": "Ветеринар се зарази с бруцелоза след изследване на животни "}
{"url": "https://www.monitor.bg:443/bg/a/view/osydiha-alo-izmamnici-zadignali-parite-na-baba-146736", "text": "Двама телефони измамници получиха ефективни присъди лишаване от свобода общо за 28 месеца. Обвинението срещу Николай М. и Димитър Ж. от Павликени бе, че чрез измама са задигнали 13 хил. лв. и 500 британски паунда от възрастна жена от село Джулюница. Престъплението е извършено на 28 юни т.г. Докато по мобилния телефон единият от престъпниците се представял за полицай и обяснявал на бабата, че ще бъде нападната от телефонен измамник, на когото ще трябва да даде парите си за да може по този начин полицията да го залови, другият измамник, тормозел жертвата на домашния телефон, като крещял заплахи, че ще и отреже главата. Престъпникът поискал 60 хил. лв. Тъй като изплашената жена нямала толкова обаче, той и съучастникът му били приудени да се задоволят и с това, което бабата имала и им дала. И двамата заловени престъпници са криминално проявени и вече осъждани. След задържането те се признали за виновни за да получат по-леки присъди. Димитър Ж. получи от съда 1 г. и 5 месеца, а съучастникът му Никлай М. 11 месеца. Одобреното от съда споразумение е със силата на влязла в сила ефективна присъда.", "date": "2018.10.12", "title": "Осъдиха ало измамници,  задигнали парите на баба"}
{"url": "https://www.monitor.bg:443/bg/a/view/cvetanov-za-komentarite-sled-ruse-hibridna-ataka-sreshtu-bylgarija-146746", "text": "Като хибридна атака срещу България и родните институции определи шефът на ПГ на ГЕРБ Цветан Цветанов първите коментари и реакции, в това число и от чужбина, след убийството на журналистката Виктория Маринова в Русе. Според него всеки може да напише всичко и да го сподели в социалните мрежи. Въпреки това трябва да се придържаме към журналистическа и политическа хигиена, отговори той дали именно БСП  стоят зад реакциите по повод убийството на Маринова. Той призова да се въздържаме крайни коментари преди приключване поне на първоначалния етап на разследването. „В тази хибридна атака, която беше приложена спрямо България и българските  институции, бяха подведени много от политиците,  с които ние и сме в изключително добро отношения, каза Цветанов. По думите му обаче след това те много бързо се разграничили от първоначалните си постове и подкрепили правителството, в това число в усилията му за разкриване на престъплението, резултатите от разследването и локализирането на извършителя. Това обаче според него се дължало на партньорството и доверието, което страната ни е изградила с европейските ни партньори. По думите му реакциите от достойните представители на европейските институции били ясен знак с позицията им, че това е всъщност една форма на извинение . Цветанов обаче разкритикува организаторите на протестите и на бденията, като дори заподозря, че са го направили с цел политически дивиденти. „Трябва да се позаинтересуваме тези, които организираха съответните бдения или протести, защо приложиха този механизъм по очерняне на страната, смятайки че ще се спечелят някакъв политически дивидент. Не, така не се прави политика, защото може един ден тези, които очернят страната ни, може да им се наложи да управляват страната ни. Тогава какъв подход биха приели”, аргументира се Цветанов. Относно ситуацията в Русе и дали има напрежение, той обясни, че институциите полагат максимални усили, за да не се стига до там. По думите му обаче има политици, които с действията и изказванията си провокират или подкрепят подобни неща. „Нека да бъдем разумни и не слагаме разделение между това, че единият етнос прави повече тежки престъпления от другия”, призова Цветанов. В тази връзка той припомни убийството на Яна от Чеци в Борисовата градина, който бил с добра професия. „Нека не правим подобно разделение и да не си създаваме проблеми в държавата”, допълни той.", "date": "2018.10.12", "title": "Цветанов за коментарите след Русе: Хибридна атака срещу България"}
{"url": "https://www.monitor.bg:443/bg/a/view/recidivisti-pusnaha-falshiv-signal-za-bomba-za-da-otlojat-delo-v-kustendil-146738", "text": "Рецидивисти, съдени многократно за кражби пуснаха фалшив сигнал за бомба, за да затворят Районния съд в Кюстендил. Случаят е от вчера, когато в полицията в Кюстендил е постъпил сигнал чрез телефон 112 за поставено взривно устройство в сградата на Районния съд в Кюстендил. При извършения оглед на място взривно устройство полицаите не са открили, не се е наложило евакуиране на служители и граждани от сградата. По време на проведените издирвателни действия са задържани двама мъже, заподозрени в подаването на фалшиво телефонно обаждане. Единият е 49-годишен дупничанин, другият е 48-годишен мъж от село Дяково. „Двамата мъже са с богато криминално минало. Единият от тях само преди броени дни е излязъл от затвора. Причина за обаждането е станало дело срещу единия от тях, което е трябвало да се гледа от магистратите в Кюстендил“, коментираха криминалисти. По случая е започнато досъдебно производство в РУ Кюстендил, уведомен е дежурен прокурор.", "date": "2018.10.12", "title": "Рецидивисти пуснаха фалшив сигнал за бомба, за да отложат дело "}
{"url": "https://www.monitor.bg:443/bg/a/view/kupuvachkata-vse-pak-plati-samounishtojila-se-tvorba-ot-banksi-146757", "text": "Аукционна къща \"Сотбис\" потвърди продажбата на творбата \"Момиче с балон\" от Банкси, която частично се самоунищожи на търг миналата седмица, след като бе купена за над 1 милион британски лири, съобщиха световните информационни агенции. \"Купувачката на \"Момиче с балон\" потвърди решението си да придобие новосъздадената миналата седмица творба\", се казва в комюнике на \"Сотбис\". От аукционната къща уточниха, че платената за творбата сума е 1 042 000 британски лири. Въпросната колекционерка от Европа първоначално била шокирана, но впоследствие си дала сметка, че ще притежава \"част от историята на изкуството\". На търга, веднага след удара на чукчето скрито устройство за унищожавана на документи под златистата рамка на платното започна да го нарязва на лентички по команда на художника. Картината е репродукция на една от най-известните му творби с акрилни бои и спрейове - \"Момиче с балон\". Тя изобразява момиченце, което пуска червен балон с форма на сърце. \"Банкси не е унищожил творба по време на търга, а е създал нова\", заяви експертът от \"Сотбис\" Алекс Бранчик. Новосъздадената творба ще бъде изложена в помещенията на \"Сотбис\" в Лондон на 13 и 14 октомври.", "date": "2018.10.12", "title": "Купувачката все пак плати самоунищожила се творба от Банкси "}
{"url": "https://www.monitor.bg:443/bg/a/view/pochinaha-starci-raneni-v-katastrofa-146735", "text": "Двама мъже на 70 и 79 години, ранени при автомобилна катастрофа, са починали в болницата във Велико Търново. Инцидентът стана на 3 октомври на главния път София – Варна, на разклона за Лясковец. По-младият мъж е управлявал лек автомобил „Опел”, а другият е бил до него на предната седалка. Колата им излязла от път без предимство без да спре на знак „Стоп” и била пометена от друг лек автомобил. Двамата възрастни мъже са откарани в болница с множество счупвания и въпреки опитите на лекарите да ги спасят, впоследствие са починали.", "date": "2018.10.12", "title": "Починаха старци, ранени в катастрофа"}
{"url": "https://www.monitor.bg:443/bg/a/view/ministyr-cacheva-njama-radikalizacija-v-zatvorite-146740", "text": "Няма радикализация в българските затвори, заяви на конференция в Люксембург правосъдният министър Цецка Цачева, съобщиха от Министерство на правосъдието. Цачева взе участие в конференция на високо равнище по въпросите на радикализацията на тема „Програми за рехабилитация и дерадикализация в затворите“, която се проведе в Люксембург.  На форума Цачева каза още, че няма данни за успешни опити за радикализация или идеологическо повлияване към насилие на един затворник от друг. Министърът отбеляза, че ниското ниво на терористична заплаха също е признак на ниска радикализация на населението като цяло. Цачева обаче отчете, че тази картина може да се промени и затова е необходимо да има работещи механизми за сътрудничество, диалог, обмен на информация и координация, както на национално, така и на международно ниво. Участниците в конференцията бяха запознати и с практиката в българските затвори. А именно, че при постъпване в затвора, се изготвя оценка на риска от рецидив и вреди, който изследва статични и динамични елементи от живота на постъпилия, както и неговата персоналност. Провежда се психологическо изследване и се изготвя заключение. Това е първият етап, на който при наличието на риск от радикализация, същият може да бъде констатиран и да бъдат предприети необходимите мерки за противодействие. Министър Цачева изтъкна, че за това е нужна добра подготовка и обучение на персонала да идентифицира признаците на радикализация на този ранен етап, тъй като изповядването на определена религия не означава непременно, че човекът е с радикални възгледи. За тази цел е разработен специален модул в програмата за обучение на персонал, който предоставя добро познание какво е радикализация, признаци, мерки, управление на радикализирани лица и превенция на уязвимите групи. Министърът допълни, че в момента у нас не се провеждат програми за дерадикализация (отказване от радикална идеология) и деангажиране (отказване от радикално поведение) и че усилията на българската страна са насочени към превантивните мерки.", "date": "2018.10.12", "title": "Министър Цачева: Няма радикализация в затворите"}
{"url": "https://www.monitor.bg:443/bg/a/view/jeni-kalkandjieva-oplu-seksa-vyv-vip-bradyr-146739", "text": "Шестата по красота в света Жени Калканджиева осъди поведението на моделката Розмари, която прави секс с фитнес инструктора Ричард Величков в Къщата на „ВИП Брадър“. „Аз познавам много манекенки, ама много... Не съм лоша, но тъпотията не мога да я разбера...“, написа в социалните мрежи Калканджиева. Собственичката на модна къща „Визаж“ не пропусна да благодари на своите момичета, че не са като нея, и призова от „Ивет Фешън“ да се самосезират и да започнат да се грижат за моделите си. „Съжалявам, че не мога да вляза и да оскубя та*аците на този фитнес-лайнар. Или да я оскубя за косата тази германска селянка, която май си има приятел в Германия.“, допълни още тя.. Междувременно стана ясно, че Калканджиева ще се снима във френско-български филм със заглавие „Казус“, а сценарист и режисьор е Асен Тасев-Джон. Той има амбиция това да е първият психологически хорър сниман у нас. Жени ще играе два персонажа, а неин партньор ще е френски актьор. В едната роля красавицата ще е застаряваща порно актриса, а в другата домакиня.", "date": "2018.10.12", "title": "Жени Калканджиева оплю секса във „ВИП Брадър“"}
{"url": "https://www.monitor.bg:443/bg/a/view/premieryt-shte-inspektira-remonta-na-manastira-sv-petka-146743", "text": "Премиерът Бойко Борисов ще инспектира ремонта на Мулдавския манастир „Св. Петка“ над Асеновград. Част от обителта горя през октомври 2010 г. Държавата отпусна половин милион лева за ремонта на манастира. Пътят до манастира в Западните Родопи също се обновява.", "date": "2018.10.12", "title": "Премиерът ще инспектира ремонта на манастира „Св. Петка“"}
{"url": "https://www.monitor.bg:443/bg/a/view/v-goce-delchev-chisto-nov-elektromobil-shte-dostavja-hranata-na-socialnija-patronaj-146725", "text": "Ключовете на чисто нов електромобил „Рено KANGOO ZE“  получи вчера кметът на Гоце Делчев Владимир Москов. Електромобилът ще се ползва от Домашен социален патронаж, т.е. за доставяне на храната по домовете  на над 400 потребители. Това е първият изцяло електрически ван масово производство с автономен пробег от 270 км, 4+1 места и товарен обем до 4,6 м3. Оборудван е с новата 33 киловатова литиево-йонна батерия. Гаранцията на батерията и на автомобила е по 5 години. С новата придобивка, община Гоце Делчев се нарежда сред малкото общини в България, които разполагат с електромобил. Той е закупен от общината по Програмата за насърчаване използването на електрически превозни средства в рамките на Инвестиционната програма за климата на Националния доверителен екофонд. Фондът отпуска 20 000 лева субсидия за всеки закупен електромобил, останалата част се финансира от общинския бюджет, за което е взето решение на Общински съвет Гоце Делчев. Общината планира в скоро време да изгради зарядна станция за електромобили, която станция да се ползва както за зареждане на електромобила, така също и от туристи и посетители на гр.Гоце Делчев. Целта е да се насърчи използването на електромобили като превозни средства щадящи околната среда. Изцяло електрическите автомобили се характеризират с нулеви емисии на въглероден двуокис и прахови частици. В същото време разходите за електроенергия за изминаване на 100 км са в рамките на около 2,30 – 2,70 лева.", "date": "2018.10.12", "title": "В Гоце Делчев чисто нов електромобил ще доставя храната на Социалния патронаж"}
{"url": "https://www.monitor.bg:443/bg/a/view/stefan-vyldobrev-i-obichajnite-zapodozreni-otkrivat-kino-kultura-146741", "text": "Стефан Вълдобрев и \"Обичайните заподозрени\" ще поставят началото на програмата на \"Кино \"Култура\" в София тази вечер от 20.00 ч. Гостуването е специално подготвено за мястото и е своеобразен музикален филмов проект на групата. В \"Кино \"Култура\" Вълдобрев и компания ще изпълнят песни и инструментални композиции от любими български филми. Дизайнът на \"Кино \"Култура\" е своеобразен декор, разположен между три основни екрана. Интериорът е изграден от различни кинопрепратки и елементи, които го превръщат в едно от редките тематични места в столицата. \"Култура\" е едно от емблематичните стари кина в София. В миналото се е намирало между ул. \"Солунска\" и ул. \"Граф Игнатиев\" - с два салона и филмова програма от цял свят. Отдавайки почит на вече несъществуващото кино, стремежът на настоящото \"Кино \"Култура\" е да се превърне в уютно убежище филми, сценични и музикални събития.", "date": "2018.10.12", "title": "Стефан Вълдобрев и \"Обичайните заподозрени\" откриват \"Кино \"Култура\""}
{"url": "https://www.monitor.bg:443/bg/a/view/ozvuchitel-na-film-s-tom-hanks-s-opasnost-za-jivota-sled-incident-na-seta-146744", "text": "Озвучител от екипа на новия филм с Том Ханкс пострада тежко след инцидент на снимачната площадка. 65-годишният мъж е паднал от втория етаж на сграда в Пенсилвания по време на почивка между сцените. На инцидента са станали свидетели и случайни минувачи по улицата, става ясно от полицейския доклад, цитиран от The Hollywood Reporter. Според данните на органите на реда, човекът е все още с опасност за живота. You Are My Friend е заглавието на филма, по който неназования поименно член на снимачния екип е работил заедно с Том Ханкс. Лентата е биографична и представя живота на прочутия американски телевизионен водещ на детски предавания Мистър Роджърс, който почина през 2003 г. Филмът се очаква да направи премиерата си през следващия октомври.  ", "date": "2018.10.12", "title": "Озвучител на филм с Том Ханкс с опасност за живота след инцидент на сета"}
{"url": "https://www.monitor.bg:443/bg/a/view/otkazaha-da-promenjat-mjarkata-na-ahmed-musa-146733", "text": "Пазарджишкият Окръжен съд отказа да промени мярката за неотклонение от „парична гаранция“ в подписка на подсъдимия по делото за радикален ислям Ахмед Муса. Соченият за тартор на местна организация на ислямистите е обвиняем заедно с още 13 души за разпространение на идеите на терористичната организация „ Ислямска държава“. Магистратите обаче измениха мерките на Ангел Симов, Светослав Минчев, Рангел Илиев и Орхан Бързак, но оставиха без уважение молбата на Ахмед. Прието бе искането на защитата на Ахмед Муса Ахмед да бъде назначена съдебно-теологична експертиза, която да отговори на 12 въпроса. Тя трябва да бъде изготвена от вещото лице д-р Сефер Хасанов. Отхвърлено беше искането да се провери в няколко министерства дали книгата „Вероотстъпване“ е сред забранените за внасяне и разпространение в страната. Подсъдимите отново отказаха да дават обяснения, докато не бъдат събрани всички доказателства по делото. ", "date": "2018.10.12", "title": "Отказаха да променят мярката на Ахмед Муса"}
{"url": "https://www.monitor.bg:443/bg/a/view/syrbija-likuva-v-mach-za-istorijata-rezultati-ot-ligata-na-naciite-146745", "text": "Сърбия победи с 2:0 при визитата си на Черна гора в историческия първи мач между двете страни след разделянето им през 2006 година. Това бе среща от група 4 на Лига „C“ в новия турнир на УЕФА - Лига на нациите. Нападателят на \"Фулъм\" Александър Митрович (18-дузпа, 81) отбеляза и двете попадения за „плавите“, които оглавиха своята група със 7 точки. Черна гора има 4 точки от три мача. В другия мач от групата Румъния спечели с 2:1 при визитата си на Литва. Александру Чипчиу (13) откри резултата след пас на Митрица, а драма настъпи в самия край. Артурас Жулпа (89) изравни след асистенция на Велскис, а в последните секунди Александру Максим (90+4) донесе успеха за румънците, които имат 5 точки и в следващия кръг приемат Сърбия. Литва е на дъното без точки и в следващия си мач посреща Черна гора. Резултати и класиране след втория кръг в Лигата на нациите: Лига \"А\": група 3: Полша - Португалия 2:3 Италия - почива класиране: 1. Португалия 2 2 0 0 4:2 6 точки 2. Полша 2 1 0 1 3:4 1 3. Италия 2 0 1 1 1:2 1 Лига \"В\": група 2: Русия - Швеция 0:0 Турция - почива класиране: 1. Русия 2 1 1 0 2:1 4 точки 2. Турция 2 1 0 1 4:3 3 3. Швеция 2 0 1 1 2:3 1 Лига \"С\": група 1: Израел - Шотландия 2:1 Албания - почива класиране: 1. Шотландия 2 1 0 1 3:2 3 точки 2. Израел 2 1 0 1 2:2 3 3. Албания 2 1 0 1 1:2 3 група 4: Литва - Румъния 1:2 Черна гора - Сърбия 0:2 класиране: 1. Сърбия 3 2 1 0 5:2 7 точки 2. Румъния 3 1 2 0 4:3 5 3. Черна гора 3 1 1 1 2:2 4 4. Литва 3 0 0 3 1:5 0 Лига \"D\": група 3: Косово - Малта 3:1 Фарьоски острови - Азербайджан 0:3 класиране: 1. Косово 3 2 1 0 5:1 7 точки 2. Азербайджан 3 1 2 0 4:1 5 3. Фарьорски острови 3 1 0 2 3:6 3 4. Малта 3 0 0 3 3:7 1", "date": "2018.10.12", "title": "Сърбия ликува в мач за историята (Резултати от Лигата на нациите)"}
{"url": "https://www.monitor.bg:443/bg/a/view/promenjat-ot-dnes-oboznachenijata-na-gorivata-po-benzinostanciite-v-es-146734", "text": "Ново обозначение за горивата влиза в сила от днес, продавани по бензиностанциите в ЕС. Занапред знаците за бензин ще бъдат кръгли, за дизел - квадратни, а за газ - ромбоидни. Променят се също цветовете на обозначенията - те ще бъдат с черни надписи и геометрични фигури, на бял фон. Променят се имената на горивата, като бензин А95-Е10 се преименува на Е10, А98-Е5 става Е5, дизел 10S ще се нарича В5, а само втечненият газ запазва обозначението си LPG. Предвижда се новите обозначения да бъдат въведени също в Исландия, Лихтенщайн, Норвегия, Македония, Сърбия, Швейцария и Турция. Според правилата новите знаци трябва да бъдат поставяни \"на съответните колонки и техните накрайници\" по бензиностанциите, както и \"върху капачките или в непосредствена близост до капачките на резервоарите на моторните превозни средства, за които е препоръчано да се използва това гориво и които са съвместими с него\". Те трябва да фигурират и в ръководствата за употреба на превозни средства, пуснати на пазара след 18 ноември 2016 г., пише в директивата, приета преди четири години.", "date": "2018.10.12", "title": "Променят от днес обозначенията на горивата по бензиностанциите в ЕС"}
{"url": "https://www.monitor.bg:443/bg/a/view/darija-simeonova-razkri-imeto-na-bebeto-146737", "text": "Актрисата Дария Симеонова вдигна тържество по повод скорошната поява на първия й наследник. Сред звездните гости на събитието бе една от най-добрите приятелки на звездата от „Откраднат живот“ – Луиза Григорова. Именно тя публикува снимка на тортата от празника, като сладкото изкушение за първи път разкри и името на бебето – Макс. Дария даде живот на сина си в края на месец август. Преди вече близо година пък тя се сгоди за таткото на бебето – мениджъра на образователен сайт Антон. Междувременно актрисата прекрати майчинството си само месец, след раждането. Към момента Симеонова е ангажирана със снимките на „Диви и щастливи“, където си партнира с Луиза Григорова, Яна Маринова и Александър Сано. Режисьор на заглавието е Мартин Макариев.", "date": "2018.10.12", "title": "Дария Симеонова разкри името на бебето"}
{"url": "https://www.monitor.bg:443/bg/a/view/borisov-ne-se-pritesnjava-ot-etnichesko-naprejenie-v-ruse-146726", "text": "Премиерът Бойко Борисов не се притеснява от етническо напрежение в Русе след убийството на тв водещата Виктория Маринова и ареста на заподозрения в престъплението Северин Красимиров. Това стана ясно от думите на премиера на влизане в парламента, където трябва да участва в парламентарния контрол.  \"Взели сме всички мерки в Русе\", каза Борисов и уточни, че всеки ден стават престъпления от българи и роми.  Малко по-късно на излизане от НС Борисов отново коментира ситуацията в Русе. На въпрос има ли нагнетяване на напрежението в ромската махала в града, Борисов се обърна към журналистите: \" \"Ами, не го нагнетявайте!\". Престъпления извършват и християни, и мюсюлмани, и българи, и роми, турци, всякакви, навсякъде, обясни отново Борисов.  Наред с това Борисов бе попитан и за продължаващите протести на майките с деца с увреждания. \"Имат право всички да протестират, това е демокрацията\", каза той и припомни, че е обещал 150 млн. лева повече за социална политика догодина. \"Взели сме решение и финансовият министър го е подписал писмено\", заяви премиерът.  \"Тайминг или време, мисля,че беше 16-и или 17-и, двата закона, и Мая Манолова беше, и след това и социалният министър, финансовият министър, всичко сме подписали. Имат основание сигурно, но докато тези срокове не изтекат, няма да коментираме повече\", отсече Борисов.  Междувременно по време на контрола Борисов отговори на питане на социалиста Антон Кутев за министъра за БГ председателството Лиляна Павлова и повереното й ведомство. БСП се интересуваше докога Павлова ще заема поста, след като родното председателство вече е приключило, а в други страни въобще нямат специален министър, а тази дейност се изпълняват от действащ министър или вицепремиер. Такъв бил случая и с Австрия, която пое ръководството на ЕС след България. Борисов на свой ред обясни, че министерството на европредседателството ще работи до приключване на председателството на триото, в което влизат Естония, България и Австрия, което на свой ред свършва в края на тази година. След това ресорното ведомство на Лиляна Павлова ще бъде закрито. каза Борисов. Той  отчете, че България се е представила като достоен партньор и добави, че че вече има отправена покана към страната ни от Румъния, Финландия и Хърватия, за да споделим натрупания си опит. Именно тези три държави поемат председателството след Австрия. А страната ни била в непрекъсната комуникация с Австрия, като след края ще бъде направен съвместен отчет. „Функционалните задължения на министерството приключват с официалното приключване на триото председателство”, обясни Борисов. Премиерът разказа, че министър Лиляна Павлова отговаря и за цялостна координация на държавната политика по европейските въпроси. Именно като такава тя е и шеф на Съвета по европейски въпроси към МС. Наред с това именно Павлова била натоварена с организацията и да координира 7-та среща 16+1 на ЕС с Китай, която се проведе  рози юли в София. Наред с това Павлова е била натоварена от премиера до отговаря за изграждането на глобалния център с Китай, чието създаване бе договорено тогава. На 20 октомври отново в София ще се проведе нова среща от формата 16+1, но този път на местните лидери.", "date": "2018.10.12", "title": "Борисов не се притеснява от етническо напрежение в Русе (ОБНОВЕНА)"}
{"url": "https://www.monitor.bg:443/bg/a/view/telefon-s-chetiri-kameri-ot-samsung-146731", "text": "До сега, Huawei P20 Pro водеше по брой камери с трите си сензора, но новия телефон на Samsung го надмина. Galaxy A9 разполага не с три, а четири камери отзад, за да помогне на потребителя да „улови динамични красиви снимки, без усилия”, казват от компанията За разлика от това, спецификациите са малко по-скромни. В зависимост от региона чипсета ще е Exynos 7885 или Snapdragon 660, което не е най-добрият избор, но 6 GB или 8 GB RAM ще подобрят представянето, както и 128 GB пространство за съхранение, което може да бъде разширено чрез карта с памет. Дисплеят на телефона е 6.3-инчов с резолюция 1.080 x 2.220, което не е толкова впечатляващо, като Galaxy Note 9, но вероятно ще привлече повече внимание, когато бъде изваден, за да се направи снимка. Не може да се коментира качеството на четирите камери, все още, но с възможност за ултра широко и оптично увеличение, е възможно това да не е само търговски трик. Скенерът за пръстови отпечатъци остава отзад на телефона, а Samsung също така е оставил 3.5 мм аудио жак, както и USB-C вход. A9 работи с Android 8.0 Oreo, който вероятно, скоро ще бъде актуализиран с Android 9.0 Pie. Единствено камерите, правят тази иначе обикновен Android телефон да изпъкне. Samsung се опитва да привлече по-младите потребители, които не могат да си позволят телефон на висока цената, като първо въведе нови функции във своите телефони от среден клас. Samsung Galaxy A9 ще се предлага на цена от €599 за Европа и £549 за Великобритания, които работят на около Предлаганите цветове ще са Caviar Black, Lemonade Blue и Bubblegum Pink.", "date": "2018.10.12", "title": "Телефон с четири камери от Samsung"}
{"url": "https://www.monitor.bg:443/bg/a/view/borisov-obsydi-s-glavnija-muftija-zakona-za-veroizpovedanijata-146732", "text": "Премиерът Бойко Борисов и главния мюфтия Мустафа Хаджи обсъдиха в МС промените в законопроекта за вероизповеданията, приети на първо четене от Народното събрание. В разговора двамата отчетоха добрия диалог, воден между държавата и представителите на вероизповеданията в страната, отбелязват от правителствената пресслужба. Мустафа Хаджи благодарил на министър-председателя за ангажираността му с уреждането на отношенията между религиозните институции в страната. От своя страна Борисов подчертал, че доброто партньорство между държавните институции и представителите на мюсюлманското вероизповедание у нас допълнително допринася за недопускането на краен ислямизъм. Междувременно след срещата главният мюфтия обясни, че приемането на закона е една стъпка напред в историята, тъй като 28 години не се намерила политическа воля. \"Вероизповеданията бяха маргинализирани и се смята, че те са чужди и не са част от този тази държава и от народ“, каза още той. Въпреки това от мюфтийството имат забелжки към закона. Първата е свързана с Висшия ислямски институт. За нас е важно с приемането на закона за да може да подготвя необходимите кадри, които да служат в джамиите в България и заедно с това те да не са под външно влияние, каза той.  Хаджи обаче обясни, че институтът няма хабилитирани ореподаватели и няма друга възможност , освен да кани такива от чужбина. Той обаче обеща да напарвят или от други държави.  Наред с това от мюфтийството искат и в закона за вероизповеданията да има По думите на Хаджи в момента няма фиксирана сума, която да осигури заплащането на служителите. \"И може да се окажем в една позиция да не можем да ги финансираме и въпреки закона, който ще бъде приет, да продължи да съществува този проблем“, каза още той и изрази надежда на второ четене проблемите да бъдат решени. защото те не са по-малко българи от нас и са част от това общество и трябва да намерят своето място в него“, обясни още Хаджи. Той посочи още, че очаква покана от парламента в работната група, която ще работи по закона, да бъде поканен и човек от мюфтийството.", "date": "2018.10.12", "title": "Борисов обсъди с главния мюфтия Закона за вероизповеданията (ОБНОВЕНА)"}
{"url": "https://www.monitor.bg:443/bg/a/view/germanija-okonchatelno-ni-vryshta-severin-146727", "text": "Обвиняемият в убийството на ТВ водещата Виктория Маринова Северин Красимиров ще бъде върнат в България със самолет в началото на следващата седмица. Това научи \"Монитор\" от източници в съдебната власт. Германският окръжен съд в Щаде окончателно реши да върне в България задържания за престъплението. Информацията за решението на съда беше разпространена чрез съвместното прессъобщение на съдебните власти в Целе, в чийто окръг попада и Щаде – мястото, където се укриваше Северин след престъплението. В съобщението пише, че магистратите в Щаде са взели решение издадена срещу Северин от българската прокуратура. От германската прокуратура посочват, че по време на разпитите там обвиняемият частично е признал вината си за извършеното престъпление. Пред разследващите той е обяснил, че се е озовал на брега на р. Дунав в Русе в нощта на престъплението, като е бил под силно влияние на наркотици и алкохол. В някакъв момент покрай него минава непозната млада жена, в която той влиза в спор, а след това решава да я нападне и хвърли в храстите. Пред съда обаче Красимиров е както й да я изнасилва и ограбва. Тези признания според немската прокуратура показват, че в престъплението не може да се търси политически мотив. Обвиняемият не е възразил срещу екстрадицията и се е съгласил с ускорена процедура за връщането му в България, се посочва още в съобщението. Затова главният прокурор на Целе е издал заповед за трансферирането му у нас. Законът предвижда това да се случи в 10-дневен срок. Трансферът трябваше да се осъществи още още този уикенд, когато е най-скорошния полет от Хамбург за България. Това обаче няма да се случи, защото е нужно да се заемат повече места в машината, а всички полети за събота и неделя вече са резервирани отдавна. Най-вероятно Северин ще пътува с граждански полет, но за да се осигури безопасността на пътниците, за него ще бъдат отцепени последните два реда на самолета, обясниха пред „Монитор“ запознати. Заедно със Северин които трябва да предадат обвиняемия на наши гардове на българското летище. От там Северин ще бъде трансфериран в следствения арест в Русе, където се води разследването срещу него. Веднага щом пристигне у нас на Северин ще му бъдат повдигнати и двете обвинения - за изнасилване и умишлено убийство, които до този момента са му предявени само задочно. След това започва да тече 72-часов срок, в който Красимиров ще бъде изправен пред Окръжния съд в Русе, за да му бъде определена мярка за неотклонение. По информация на \"Монитор\" прокуратурата ще настоява за постоянно задържане под стража. ", "date": "2018.10.12", "title": " Връщат ни Северин със самолет другата седмица (ОБНОВЕНА)"}
{"url": "https://www.monitor.bg:443/bg/a/view/germanskijat-vynshen-ministyr-ruski-hakeri-atakuvat-dyrjavnite-institucii-146728", "text": "Голяма част от атаките срещу сървърите на немските държавни институции се извършва от руски хакери, смятат министърът на вътрешните работи на Германия Хорст Зеехофер и шефът на Федералното ведомство по информационна безопасност (BSI) Арне Шьонбом. По думите на Зеехофер, цитиран от в. „Велт”, съществува голяма вероятност атаките да се извършват от руското ГРУ, но фактите, благодарение на които е стигнато до тези изводи, не могат да бъдат обнародвани. Според Шьонбом неправилно е да се заявява за всеки опит за нападение, но пример за това е атаката срещу министерството на външните работи на Германия в края на  миналата година, като при това шефът на BSI смята въпросните атаки за неуспешни, защото количеството откраднати документи е незначително, а тези документи също така не са били с висока степен на секретност. Според годишния доклад на BSI за състоянието на киберсигурността през последните месеци заплахата е станала по многостранна и динамична. Според статистиката в момента в киберпространството циркулират над 800 милиона вредоносни програми, като преди година те са били с 200 милиона по-малко, а всеки ден те се увеличават с по 390 000 нови. Зеехофер е потвърдил, че зад част от хакерските атаки стои руското военно разузнаване – ГРУ. Зеехофер възнамерява да разшири дейността BSI (става дума за подобряване на техническите възможности на службата, а броят на служителите ще бъде увеличен от 800 до 1300), полицията, криминалната служба и др.", "date": "2018.10.12", "title": "Германски министър: руски хакери атакуват държавните институции "}
{"url": "https://www.monitor.bg:443/bg/a/view/vodeshtata-konstantina-jivova-chaka-vtoro-dete-146730", "text": "Тв водещата Константина Живова е бременна.Това разкри самата тя в социалните мрежи, като публикува свой кадър, на който вече си личи наедрялото й коремче. Живова, която се подвизава и в актьорските среди, упорито пази личния си живот далеч от светлините на прожекторите. „Дълго време отлагах да споделя вълнуващия момент от живота ми, но мисля, че колкото и да го крия, вече ми личи. Усещането е незаменимо“, написа тя относно новината, че до броени месеци ще гушне рожба. Това ще бъде второ дете за водещата. Тя вече отглежда 9-годишна дъщеричка.", "date": "2018.10.12", "title": "Водещата Константина Живова чака второ дете"}
{"url": "https://www.monitor.bg:443/bg/a/view/stotici-se-sybraha-da-izpratja-viki-v-poslednija-j-pyt-146724", "text": "Русе се прости с прекрасната Виктория Маринова, която стана жертва на примитивен, жесток и извратен ромски младеж. В катедралния храм „Света Троица“ в града хиляди дойдоха да се поклонят пред тленните й останки. Под звуците на камбанен звън ковчегът бе внесен в църквата и до него застанаха майката, бащата, бабата, съпругът и свекърът на младата жена, останала завинаги на 30 години. Миналата събота Вики бе нападната, изнасилена и убита, докато спортува на бетонната алея край Дунав. Градът е почернял от скръб и хората не могат да опишат чувствата, които бушуват в сърцата им. Едни са гневни и смятат, че ромският въпрос трябва да се сложи на масата, други се молят за детенцето на Вики, което остана без майка на 7-годишна възраст, трети се надяват душата й да е отишла в един по-добър и по-справедлив свят, какъвто тя искаше да бъде и земният път на хората. „Трагедията с Виктория Маринова се отрази на целия град, защото това все пак е човек, познат на много русенци, освен това си отиде твърде млада и всеки млад човек идентифицира себе си с това зверско престъпление. Макар и да прохождаше в журналистиката, тя беше един перспективен човек в една телевизия, която набираше скорост. Лошото е, че нейната трагедия бе използвана от някои политически кръгове с нечисти цели, но ние трябва да се стремим да забравим това и тя да бъде запомнена с примера, че хората трябва да са всеотдйни в работата си и интересите им да са в полза на обществото, каквато бе нейната цел. Трагедията за журналистическата гилдия в Русе е огромна и защото прекърши живота на нейните близки, сред които и нашият дългогодишен колега и приятел Румен Максимов, който бе неин свекър. Тази ужасна трагедия дава пример, че не всичко в живота се определя от добрите качества, а голяма роля има и случайността“, сподели журналистът Стоян Русев, който бе дългогодишен кореспондент на БТА в Русе. И много мъже преглъщаха сълзите си от мъка по погубения млад живот. Такава брутална жестокост към едно чисто и добро момиче, каквото бе Вики, градът не помни скоро да се е случвало. Кметът на Русе Пламен Стоилов бе сред първите, които дойдоха да се поклонят пред тленните й останки. „В Русе, където няма криминална престъпност, след това убийство стана известен с едно лошо име. Не може да се възпитават такива изроди. Затова ще настояваме за максимална присъда. Тези, които си позволяват да помислят дори за такова нещо, трябва да бъдат смазани от закона. Това е, което може да даде гаранция на хората“, каза кметът. Той благодари на полицията, че за по-малко от четири дни е разкрила това тежко и сложно убийство. Благодари и на гражданите, които са съдействали за това. Поетесата Райна Преславска посвети стихове на Вики. „Икона влезе в града, в домовете, с прекършен живот, докрай победена – приятели, не забравяйте злото, помнете, в смъртта си невинна е, непобедена! Толкова много сълзи и тъга тя събра, доброто в света на бунт се изправи, Русчук я изпраща със всичките свои цветя, но нищо не може смъртта да поправи!“", "date": "2018.10.12", "title": " Русе каза сбогом на прекрасната Вики (ОБНОВЕНА)"}
{"url": "https://www.monitor.bg:443/bg/a/view/20-000-s-dohodi-ot-100-bona-za-godina-146717", "text": "Малко над 20 000 души са спечелили между 90 и 106 хил. лева през изминалата година, cтaвa яcнo oт oтгoвop нa финансовият министър Bлaдиcлaв Гopaнoв дo дeпyтaтa oт опозицията Жeльo Бoйчeв. 15 523 бългapcĸи гpaждaни ca дeĸлapиpaли пpиxoди oт нaд 106 800 лeвa зa ĸaлeндapнaтa 2017 гoдинa. Te ca зaплaтили близo 450 xил. дaнъĸ въpxy дoxoдитe cи. Cyмитe вĸлючвaт дoxoди oт paбoтнa зaплaтa, нaeми, xoнopapи, нo нe и oт cĸлючeни cдeлĸи c aĸции и дялoвe oт взaимни фoндoвe. Дpyги 4 506 бългapи ca дeĸлapиpaли, чe ca пoлyчили мeждy 90 xил. и 106 800 лв., ĸaтo ca зaплaтили 44 xил. дaнъци. Oщe пoчти 7 000 ca oтчeли дoxoди дo 74 xил. лв. Haй-мнoгo - 1 657 906 - имaт гoдишнa дaнъчнa ocнoвa oт пoд 6 120 лв. Taзи гpyпa, мaĸap и нaй-гoлямa, e плaтилa мaлĸo пoвeчe oт нaй-бoгaтитe 15 xил. дyши. B xaзнaтa ca влeзли 517 431 лв. Meждy 6 120 и 12 000 лв. дoxoди зa гoдинaтa пoпaдaт 811 482 дyши c плaтeни oбщo пoчти 700 xил. лв. Meждy 12 000 и 27 600 лв. пoпaдaт 488 866 дyши, a дo 43 200 лв. ca oщe 78 xил. дyши. Oт oтгoвopa cтaвa яcнo oщe, чe пpeз 2017 г. ca paзпpeдeлeни 7,281 млн. лв. дивидeнти и лиĸвидaциoнни дялoвe нa физичecĸи лицa.", "date": "2018.10.12", "title": "20 000 с доходи от 100 бона за година"}
{"url": "https://www.monitor.bg:443/bg/a/view/nov-deputat-v-redicite-na-gerb-146718", "text": "Нов депутат влезе в редиците на ГЕРБ. Това е Калин Василев, който седна на депутатската банка на мястото на Николай Нанков. Последният бе освободен от парламента преди седмица, за да бъде назначен за зам.-регионален министър. Шефката на Народното събрание Цвета Караянчева прочете писмо на ЦИК от 10 октомври, с което се посочва, че се прекратяват правомощията на Нанков от листата в Ловеч и на негово място в НС трябва да влезе именно Василев.  Василев положи клетва и получи поздрави от своите колеги.", "date": "2018.10.12", "title": "Нов депутат в редиците на ГЕРБ"}
{"url": "https://www.monitor.bg:443/bg/a/view/predstavjat-avangardna-kamera-za-nezrjashti-v-denja-na-belija-bastun-146721", "text": "Авангардна камера, която може да промени живота на незрящите, ще бъде презентирана навръх Международния ден на белия бастун - 15 октомври в Специалното училище за деца с нарушено зрение „Проф.д-р Иван Шишманов“ във Варна. Събитието ще се проведе от 10,30 чaсa в Актовата зала на училището, уточниха домакините. Презентацията с техните възпитаници ще бъде направена от  представители на фирмата - вносител на уникалните камери. Миниатюрната OrCam MyEye2, наречена „Моето око“, се прикрепва към очила и може да чете текст на български, да сканира всичко посочено и да разпознава лица. Изобретена е в Израел и вече е адаптирана за нуждите на българските потребители.", "date": "2018.10.12", "title": "Представят авангардна камера за незрящи в Деня на белия бастун "}
{"url": "https://www.monitor.bg:443/bg/a/view/charlijz-teron-shte-byde-pochetena-sred-jenite-v-holivud-146708", "text": "Актрисата Чарлийз Терон ще бъде почетена от списание „Ел“ на церемонията \"Жените в Холивуд\". Причината – усилената борба на звездата от „Атомна блондинка“ за равни права на екрана и извън него. Другите знаменитости, които ще бъдат почетени на събитието, са поп певицата Лейди Гага, продуцентката Шонда Раймс, актрисите Сара Полсън, Яра Шахиди и познатите на зрителите от \"Черната пантера\" - Анджела Басет, Данай Гурира и Лупита Нионго. Водеща на наградната церемония, която ще се проведе другия понеделник в Бевърли хилс, ще бъде актрисата Минди Кейлинг. Миналогодишната церемония \"Жените в Холивуд\" се проведе дни, след като бяха отправени първите обвинения срещу продуцента Харви Уайнстийн. Много от изказалите се на нея звезди, като Рийз Уидърспун, Дженифър Лорънс и Кристен Стюарт, я използваха, за да обявят, че и те са бели жертви на сексуален тормоз.", "date": "2018.10.12", "title": "Чарлийз Терон ще бъде почетена сред „Жените в  Холивуд“"}
{"url": "https://www.monitor.bg:443/bg/a/view/opravdaha-harvi-uajnstijn-146705", "text": "Скандалният продуцент Харви Уайнстийн, разбунил духовете в Холивуд на тема сексуален тормоз, е оправдан по едно от обвиненията за неуместни посегателства върху жени. Съд в Ню Йорк се съгласи да бъде снет един от шестте пункта на обвинението – това от певицата Лусия Еванс. 36-годишната красавица признала пред свои колеги, че доброволно е направила орална любов на Уайнстийн, за да си спечели роля. В показанията си пред Темида обаче тя твърдеше, че е била изнасилена от него през 2004 година. В сила остават обвиненията на други две жени, обвиняващи продуцента в сексуални посегателства пред криминалния съд в Манхатън. Едната казва, че е била изнасилена през 2013 г. , а другата, че е била принудена да осъществи сексуален акт през 2006-а. Уайнстийн се обяви за невинен и отхвърли всички обвинения срещу себе си. Ако бъде признат за виновен по всичките дела, които са повдигнати срещу него, той може да получи до 25 години затвор", "date": "2018.10.12", "title": "Падна едно от обвиненията срещу Харви Уайнстийн"}
{"url": "https://www.monitor.bg:443/bg/a/view/bivshijat-advokat-na-trymp-se-vyrna-v-demokraticheskata-partija-146720", "text": "Бившият адвокат на президента на САЩ Доналд Тръмп, Майкъл Коен за втори път стана член на Демократическата партия, съобщи АП. Адвокатът на Коен Лени Дейвис написа в Туитър, че клиентът му от републиканец е станал отново демократ. Според Дейвис с действията си Коен цели да се дистанцира от \"ценностите на сегашното републиканско правителство\". \"Днес Майкъл Коен се завръща в Демократическата партия. Още една стъпка от пътуването му, което започна, след като той постави семейството си и страната си на първо място\", отбеляза Дейвис в публикацията си в Туитър. Коен в продължение на години беше член на Демократическата партия, докато не стана републиканец през март миналата година, припомня Асошиейтед прес. Той бе и заместник-председател на Републиканската партия по финансите, но се оттегли от поста тази година след започналото срещу него разследване за укриване на данъци, нарушаване на правилата на финансиране на предизборна кампания, машинации в банковата сфера и предоставяне на неверни данни на финансовите власти на САЩ. През август Коен се призна за виновен по осем обвинения. Освен това той заяви, че Доналд Тръмп му е наредил да плати преди изборите през 2016 г. на порноактрисата Сторми Даниълс и на бившата моделка на \"Плейбой\" Карън Макдугъл с цел да купи мълчанието им за предполагаемите им афери с Тръмп. Присъдата на Коен ще бъде обявена през декември.", "date": "2018.10.12", "title": "Бившият адвокат на Тръмп се върна в Демократическата партия"}
{"url": "https://www.monitor.bg:443/bg/a/view/donchev-izpolzvaha-ubijstvoto-na-marinova-za-ochernjane-na-bylgarija-146722", "text": "В Европа често има нужда от жертва – някой да е лошото момче или лошото момиче и да бъде посочван. В случая с убийството на тв водещата Виктория Маринова и лансирането в чуждестранни медии на версията, че нападението е свързано с работата й, България беше очернена. Това заяви вицепремиерът Томислав Дончев. „Не за първи път вътрешнополитическо проблеми се пренасят навън. След като се вижда, че опитите за дестабилизация на страната отвътре не дават резултат, имаме всички белези на пренасянето им в международната сфера”, посочи Дончев в сутрешния блок на бТВ. Дончев отбеляза, че Европа в момента е предизборна ситуация и „политици от всички държави членки от различен профил и тоналност биха използвали, употребили и дори злоупотребили с такъв случай”. Вицепремиерът призова да имаме повече доверие на институциите – не е проблем да не вярваш на конкретен техен представител, но без самата структура и държавата ще спре да съществува. По сигнали именно на Томислав Дончев и на онлайн изданието „Биволъ” се проверяват фирми около „Джи Пи Груп” за злоупотреби с еврофондове. Той подчерта, че на този етап няма данни убийството да е свързано с журналистическото разследване, коментирано и в последното предаване на Виктория Маринова.", "date": "2018.10.12", "title": "Дончев: Използваха убийството на Маринова за очерняне на България"}
{"url": "https://www.monitor.bg:443/bg/a/view/ukrainskata-cyrkva-stava-avtokefalna-146719", "text": "След тридневното си заседание в Истанбул Синодът на Константинополската патриаршия заяви, че \"Вселенската патриаршия пристъпва към предоставяне на автокефалия на църквата на Украйна\". Той реши да отмени решението от 1686 г. за преминаване на Киевската митрополия под юрисдикцията на Московската патриаршия и възстанови ставропигията на Вселенския патриарх в Киев (статут на подчинение непосредствено на патриарха). Украинският президент Петро Порошенко съобщи, че Константинополският патриархат вече е приел решение за предоставяне на автокефалност на украинската църква. Той говори пред журналисти в Киев, коментирайки резултатите от тридневния синод на Константинополския патриархат.  \"Това е въпрос на нашата сигурност, държавност и на цялата световна геополитика, това е падението на Третия Рим като най-древна концептуална заявка на Москва за световно господство, - каза украинският президент. - Автокефалията е част от нашата държавна проевропейска и проукраинска стратегия, която ние претворяваме през последните 4 г. и ще провеждаме и занапред.\" Президентът обеща \"да гарантира пълна религиозна свобода на всички конфесии\". \"Ние не сме имали и няма да имаме държавна църква, - посочи той. - Аз гарантирам, че държавата Украйна ще уважава онези, които решат да останат в онази църковна структура, която запази единство с Руската православна църква.\" \"Но точно по същия начин гарантирам, че държавата ще защити правата на онези свещеници и миряни от Украинската православна църква към Московския патриархат (УПЦ МП), които решат да се отделят от Москва, за да създадат заедно с други православни вярващи единна православна църква\", подчерта Порошенко. Той информира, че някои епископи от УПЦ МП също са подкрепили автокефалията, като са подписали обръщението към Вселенския патриарх Вартоломей с молба да предостави автокефалия на Украйна. \"Слава на Украйна!\", \"Слава на Исус!\" - в социалните мрежи или пред киевски катедрален храм украинците празнуват от вчера решението на Константинополската патриаршия да признае независима от Москва Православна църква в Украйна, предаде Франс прес. Само четвърт час след като Константинополската патриаршия в Истанбул обяви, че признава автокефалията на украинската Църква и възстановява във функциите му православния патриарх Филарет, отлъчен от Москва, той вече даваше пресконференция. Пред внушителната църква от 19-ти век \"Свети Владимир\" със сини куполи, осеяни с позлатени звезди, към десетките журналисти се присъединиха вярващи или просто минувачи, които слушаха внимателно думите на патриарха и го снимаха. Въпреки че Московската патриаршия определи решението като \"катастрофа\" и \"схизма\", 89-годишният Филарет обяви предстоящ синод, който има за цел да обедини трите Православни църкви, съществуващи в момента в бившата съветска република. \"Москва е тази, която търси конфонтация. Ние, украинците, не желаем това\", заяви той под аплодисментите на множеството. \"Слава на Украйна!\", извика мъж. \"Слава на героите!\", отвърнаха събралите се. \"Слава на Исус! Слава на Украинската църква!, включиха се и други. \"Ние сме готови, молихме се за това и очакваме най-сетне да има истинска Украинска църква, с молитви на украински език\", каза за АФП една от вярващите след речта на патриарх Филарет.", "date": "2018.10.12", "title": "Украинската църква става автокефална"}
{"url": "https://www.monitor.bg:443/bg/a/view/socialnata-pomosht-za-siraci-bez-podohoden-kriterij-146723", "text": "Новата социална помощ за сираците, които нямат право на наследствена пенсия, ще бъде без подоходен критерий. Това решиха окончателно депутатите при гласуването на второ четене на закона за семейните помощи за деца.  Текстовете бяха подкрепени единодушно със 128 гласа „за”. До този консенсус обаче се стигна след бързи консултации между партиите в НС, разговори с премиера Бойко Борисов и финансовото министерство, а новината бе потвърдена и от омбудсмана Мая Манолова  в кулоарите на НС преди текстовете да бъдат окончателно гласувани в залата. В закона  се предвижда нов тип социална помощ за сираците, с един или двама починали родители, които не получават наследствена пенсия, заради липсата на достатъчен осигурителен стаж на починалия родител. В закона обаче бяха заложени подоходни критерии за отпускането на парите. Между първо и второ четене от ГЕРБ предложиха това да отпадне за кръглите сираци, но да важи за онези само с един родител. БСП и ДПС обаче поискаха този критерий, обвързващ получаването на помощта с доходите, въобще да отпадне. Именно около този текст се разразиха и основните спорове в пленарна зала по време на дебатите. В крайна сметка шефът на ПГ на ГЕРБ Цветан Цветанов предложи тази точка от закона да се отложи с около 1 час, а те от своя страна да се свържат с премиера и финансовото ведомство, за да се намери нужния консенсус и дали е възможно осигуряването на този ресурс. След почивката Цветанов заяви, че след разговори с „Обединени патриоти“, с експерти от социалното министерство и с личния ангажимент на премиера Бойко Борисов и вицепремиера Валери Симеонов ще подкрепят отпадането на текста и така ще се даде възможност всяко дете сирак да получава помощ. „Благодаря за разбирането и за намирането на консенсус на всички деца с починали родители и ще могат да се възползват от тази помощ“, каза  Цветанов.  Според разчетите около 5600 ще могат да се възползват от тази помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ. По време на дебатите стана ясно, че сумата, която ще е нужна е за около 4 млн. лева. Законът предвижда новата помощ ще се получава от децата до завършване на средно образование, но не повече от 20-годишна възраст. От БСП настояха възрастта да бъде 26 години, но депутатите не подкрепиха предложението им.  Парите ще се получават от другия родител или настойника, който отглежда детето. Те на свой ред трябва да живеят постоянно в страната. За да получават новата семейна помощ, децата трябва да посещават редовно детска градина или училище. Отпуснатите до края на годината персонални пенсии ще продължават да се изплащат. Поправките влизат в сила от  януари 2019 година.  Размерът на помощта й ще бъде определен със закона за държавния бюджет за догодина, обясни пък омбудсманът Мая Манолова. Тя определи приемането на текста като малка победа и обяви, че Дядо Коледа е дошъл за всички деца.  .\"След една година кампания, която започна с писмото на Златина до Дядо Коледа, с която молеше и настояваше българската държава да подкрепи децата-сираци, след писане на законопроект, срещи с парламентарните групи, натиск, имаме добра новина - имаме победа. Абсолютно всички деца сираци ще получат подкрепа от държавата без подоходен критерий. И обидата, че след като веднъж са наказани от съдбата, за втори път ги наказва собствената им държава, ще отпадне. Така че, аз наистина се чувствам щастлива!\", коментира омбудсманът.", "date": "2018.10.12", "title": "След консултации в НС и с премиера: Помощта за сираците без доходен критерий (ОБНОВЕНА)"}
{"url": "https://www.monitor.bg:443/bg/a/view/s-po-skyp-tok-ili-zaem-spasjavat-naj-golemija-dyrjaven-tec-146706", "text": "За спасяването на финансово закъсалата държавна ТЕЦ „Марица-2“ може да се наложи да се вдигне цената на електроенергията или БЕХ да й отпусне заем. Това стана ясно след вчерашното заседание на парламентарната комисия по енергетика. За спасяването на финансово закъсалата държавна ТЕЦ „Марица-2“ може да се наложи да се вдигне цената на електроенергията или БЕХ да й отпусне заем. Това стана ясно след вчерашното заседание на парламентарната комисия по енергетика. Председателят на комисията Делян Добрев потвърди вероятността да се наложи поскъпване на тока. „За мен правилното решение е в максимална степен да се съкратят разходите“, каза още той. По думите му, ако това не стане, ще се наложи увеличаване на приходите, което означава точно поскъпване на тока. „Надявам се да не се стига дотам, а за да си намалят разходите. Разбира се, ние ще очакваме предложения вариант от министерството на енергетиката за справяне с проблема“, обясни той. Относно идеята БЕХ да поеме разходите за парниковите емисии, които са на стойност от над 466 млн. лв. и трябва да бъдат платени от държавния ТЕЦ до март, за да продължи работата си, Делян Добрев поясни, че това не може да стане безвъзмездно. „Може да ги поеме със заем към теца, който обаче - ще я влоши още повече. След заседанието на енергийната комисия, на което министърът на енергетиката Теменужка Петкова отговаряше на депутатски въпроси, тя отрече да се планира поскъпване на електроенергията за да се спаси най-големия държавен ТЕЦ в Маришкия басейн и цената остава, такава, каквато е. Тя потвърди, че централата трябва да плати огромната сума, за да продължи да работи, без да рискува големи глоби. „Трябва да начертаем мерки за излизане от ситуацията, защото въглищните централи са базова мощност, без която българската енергийна система няма как да работи нормално“, обясни министърът. По думите й, други страни от ЕС са решили подобен проблем с кандидатстване и съответно одобряване от Еврокомисията на т. нар. стратегически резерв. Относно идеята за обединението на най-голямата държавна ТЕЦ с АЕЦ „Козлодуй“ Петкова уточни, че е против, защото „Подобно обединение би създало повече проблеми, отколкото да даде решение. На АЕЦ-а ще трябват пари за удължаване на срока за експлотация на 6-и блок“, поясни министърът. Енергийният експерт проф. Атанас Тасев, обясни за „Монитор“, че захласнати по дерогацията за азотните и серни окиси от тецовете, сега ни удари въглеродният двуокис. Според професора дори да има дерогация, именно високите цени на купуваните квоти за парнкови газове ще ни накарат Той смята, че е при тези големи разходи логично е те да бъдат поети от потребителите чрез по-висока цена на електроенергията. „Има вариант за изграждане на нови въглищни нискоемисионни централи“, обясни още професорът. „Китай в последните няколко години затвори 120 хил. МВт стари централи и построи на тяхно място нови с мощност 150 хил. МВт. Тецовете се строят бързо, не са скъпи. Трябва да си направим сметката, дали да плащаме по 500-600 милиона на година или да построим нова за милиард“, добави проф. Тасев.", "date": "2018.10.12", "title": "С по-скъп ток или заем спасяват най-големия държавен ТЕЦ"}
{"url": "https://www.monitor.bg:443/bg/a/view/stroiteli-i-avtosektoryt-plashtat-tri-pyti-po-bavno-146813", "text": "Три пъти по-бавно са започнали да разплащат дълговете си строителният и автосекторът у нас за година. Най-значително е увеличението при строителите - от 34 дни издължаване към кредиторите през 2016 г. на 96 дни през миналата година. Значително се е увеличил средният срок за събиране на вземанията у нас и в сектора на електро и автомобилното оборудване - от 37 дни на 92 дни, отчитат в последното си проучване в Централна и Източна Европа (ЦИЕ) за несъстоятелността, изготвено от консултантската компания по управление на риска „Кофас“. от 61 на 99 дни. При търговията на дребно средният срок за събиране на вземанията нараства от 37 на 43 дни. Над 18% от 401 000 български компании, оценени от \"Кофас\", имат много висок риск от задлъжнялост (74 686 фирми), а други 17 на сто са оценени като рискови (10 600 фирми). Освен високите нива на задлъжнялост, другите фактори за финансово затруднение на компаниите са ръстът на възнагражденията на персонала, лошото управление на ликвидността на самите фирми и по-малките възможности за финансиране. като една от малкото страни в ЦИЕ, в която броят на фалитите за изминалата година е намалял. Нужно е обаче засилено внимание, тъй като спадът на несъстоятелността върви ръка за ръка с ръст на задлъжнялостта, казва управителят на Кофас България Милена Виденова. Според данните общият броят на фалитите у нас за миналата година възлиза на 311, което означава 0,08% от всички компании. Тази стойност показва сериозен спад от 18,4% в сравнение с 2016 г. Прогнозата е спадът на фалитите да намалее през тази година с 1.9 на сто спрямо 2017 г. Данните за полугодието показват спад от 4%. За 2019 г. обаче се очаква увеличение на фалитите с 4.6%. Виденова препоръчва на заради високата междуфирмените дългове. Най-големият фалит за миналата година е на строителната компания в енергетиката „Енемона“. Дълговете й са близо 75 млн. евро. Другият голям фалит е на „КМБ България“ ЕАД със задължение за над 50 млн. евро. Това е компанията, представляваща гръцката \"Марионопулос\", която държаше правата на марката \"Карфур\" на родния пазар. Секторите с най-голям процент на несъстоятелност са търговия на дребно (10.93%) дял от всички фалити през 2017 г.), търговия на едро (10.29%), дейности с недвижими имоти (8.36%), строителство (6.11%) и дейности с храни и напитки (5.79%).", "date": "2018.10.12", "title": "Строители и автосекторът плащат три пъти по-бавно"}
{"url": "https://www.monitor.bg:443/bg/a/view/iyn-makuyn-pisatel-literaturata-vdyhva-jivot-na-kinoto-146700", "text": "Усеща се сериозен натиск върху свободата на изразяването, както тук, в Европа, така и в Съединените щати, заяви световноизвестният писател Иън Макюън в интервю пред \"Монитор\".  -Смятам, че е въпросът е от изключителна важност по целия свят. Усеща се сериозен натиск върху свободата на изразяването, както тук, в Европа, така и в Съединените щати. Дадох им един лесен, свързан с тяхното ежедневие пример. Ако един лектор пристигне в университета и позицията му се различава с тази на даден студент, студентът обикновено замълчава, защото се чувства застрашен по някакъв начин. Това е странен феномен за моето поколение, тъй като по наше време университетът именно беше мястото, в което се сблъскваха много идеи. Това, разбира се, е само малка част от глобалния проблем. - Бях против още от самото начало. Смятам, че е огромна грешка. Великобритания е част от Европейския съюз вече повече от 40 години, което основно е помагало на страната ни. ЕС дава предпоставка за свободен обмен на хора, търговия и т.н., което по моето мнение е от основополагащо значение. Да не говорим, че е фундаментална грешка да обосновеш подобно решение на базата на едно допитване до народа. На което при това разликата във вота „за“ и „против“ напускането на Великобритания от ЕС бе изключително малка – 52 на 48%. Трябваше да бъде наистина консултативно допитване, а не твърдо решаващо. Мисля, че когато става въпрос за подобно сериозно решение и се стигне до провеждането на референдум, е изключително порочна практика изходът от ситуацията да се търси единствено в допитването, което разделя населението почти 50 на 50. Всъщност, ние сме една доста разединена нация. Тези, които искат Брекзит да се случи, не разбират другите и обратното. Оказва се, че факторът, който е оказал най-голямо влияние върху мнението на британеца, е възрастта. Младите искат да останем в ЕС. Те познават Европа, говорят езиците, обичат да пътуват. От другата страна са хората над 60 години, които искат да си тръгнем от Съюза. Струва ми се, че те бяха объркани от нереалистично чувство на носталгия по нещо, което никога не е съществувало – за време, в което нямаше емиграция, например. Освен всичко, много от тях бъркат миграцията на хора от други страни-членки с тази от държави като Пакистан, Индия и т.н. Със сигурност Брекзит ще навреди на икономиката ни, на културата ни дори. А тези, които по начало искат да напуснем ЕС, според мен, ще бъдат първите, които ще пострадат от това. Много от тях бяха подведени от фалшиви обещания. В същото време, ако си представим, че Европейският съюз като един омлет, съставен от 28 яйца. Изваждането на едно от тях е изключително трудно, както разбираме ние сега. Другият основен фактор в референдума бе образованието – много от младите хора, които искаха да останем, просто не отидоха да гласуват. Докато по-възрастните, които искаха да напуснем – те гласуваха. Надявам се да можем да проведем и втори референдум сега, когато хората знаят или когато узнаят какво всъщност означава Брекзит. Но шансовете за това са доста малки, затова следващият март вероятно ще си тръгнем от ЕС, но с договорни отношения, които до голяма степен биха се препокрили с отношенията ни и сега. - Не чувствам, че имам някаква подобна власт. Ето например за Брекзит нямам влиянието, което ми се иска. Прекарах по-голямата част от живота си в писане, не съм се захласвал по политиката. Ако имам някакво влияние, наистина би ми се искало то да бъде върху въображението на хората и върху това четенето да им носи удоволствие. Това е властта, която ме интересува. - На този етап не мога да разкрия много подробности. Книгата изследва част от живота ни, която става все по-актуална днес. Това е изкуственият интелект. Романът повдига въпросите за това възможно ли е да съществува „изкуствен човек“, какво е неговото място. Трябва ли да бъде гледано на него като на заплаха или като на възможност? Сюжетът проследява мъж, който купува един от първите в света роботи, които са истински копия на хората. Позиционирал съм обаче действието в миналото – 1982 г., така че науката е на съвсем различно ниво. Въпреки това голяма част от проблемите, които ни занимават сега, са описани и в книгата. В основата на събитията е и любовния триъгълник между въпросния мъж, жена и робота. Относно това кога ще се появи на българския пазар, ще трябва да попитате изд. „Колибри“. Вероятно през юни ще бъде налична и тук. -Не. Вероятно би било мъдро, но не го правя. В крайна сметка не е това основната ми цел. Ако романът се превърне във филм, добре. Ако не получи екранизация, също добре. За „Машини като мен“ все още не знам дали някое студио би проявило интерес. - О, да. Ако не пиша аз сценария, просто подминавам офертата. Интересно е, че дори когато аз самият се захвана с това, все пак далеч не държа изцяло контрола. Все пак филмът предполага колаборация между много творчески екипи. А киното си остава предимно режисьорско изкуство – нещо, което не се забелязва чак толкова в телевизията. За „На плажа Чезъл“ например, който представих тук, работих с режисьора Доминик Кук. С него сме доста добри приятели, работили сме заедно и преди доста години. Той е театрален режисьор, които – по мое мнение, се отнасят с доста по-голямо уважение към писателите и сценаристите, отколкото филмовите режисьори. Получи се доста добра стиковка между двама ни. -Не, никога. Явно наистина имам късмет в това отношение. Случвало ми се е режисьор да си тръгне от даден проект, но причините бяха по-скоро свързани с разминаване в графиците. - Повече са разликите според мен. Литературата е много добра в това да вдъхне живот на даден филм, да даде същината на историята му. В киното понякога трябва да търсиш еквиваленти на нечии чужди мисли. За „На плажа Чезъл“ имах късмета да работя с актьори като Сърша Ронан и Били Хоул – двама млади артисти, които наистина се потрудиха да вникнат в историята и персонажите си. Киното носи и известна доза реализъм в този смисъл – чувстваш се сякаш си в същата стая като тези герои и виждаш събитията, които им се случват съвсем отблизо. Романът трудно може да даде подобно усещане на читателите си. - В продукционния процес за филмите обикновено присъствам на терен само до края на репетициите. Когато започнат снимките, няма работа за сценариста или писателя на място. Освен ако няма някакъв проблем, разбира се – когато трябва да добавиш няколко реплики към дадена сцена, защото просто не работи или когато видиш по време на постпродукцията, че трябва да презаснемеш нещо по различен начин. Но като цяло, когато репетициите приключат, писателят няма какво да прави на сета. ... Всъщност там е доста скучно. Всеки кадър е прекалено дълъг. Добре е, ако имаш работа на снимачната площадка, тогава е интересно. Но ако стоиш по цял ден със скръстени ръце и просто наблюдаваш, в един момент се отегчаваш. - Бил съм в България преди много години, през 1972 г. Пристигнах след едно пътуване до Афганистан. Тогава видях една България, която вероятно сега е изчезнала. Имаше толкова малко коли тогава, повечето хора работеха по полетата. Когато ни виждаха, спираха и ни махаха. Страната тогава беше още част от СССР. Беше доста сива. Сега виждам една доста по-различна държава, София има облик на една истинска западна столица. Ще остана тук няколко дни. Интересно ми е да разгледам София и наистина бих се радвал, ако ми се отдаде възможност да се разходя из Витоша. Имам цялото си планинско оборудване тук с мен. Страхотната природа всъщност е това, което си спомням още от 1972 г. и което е останало и досега. -Иън Макюън е смятан за една от най-бляскавите фигури сред британските белетристи от своето поколение, носител на приза „Ман Букър“ -Роден е през 1948 г. в Алдършот, Великобритания -Автор е на 15 романа, преведени на над 30 езика -Пристига в България като специален гост на четвъртото издание на фестивала „Синелибри“, на чието откриване представи филма „На плажа Чезъл“, адаптиран по едноименния му роман", "date": "2018.10.12", "title": "Иън Макюън, писател: Литературата вдъхва живот на киното"}
{"url": "https://www.monitor.bg:443/bg/a/view/mis-svjat-bylgarija-vyrti-pricheski-i-grim-noshtem-146684", "text": "Вероника Стефанова, която доскоро носеше короната на Мис Свят-България, се зае със задачата да отвори първия нощен бюти бар у нас. Красавицата, която брани честта на страната ни миналата година в Китай, посрещна първите посетители на салона си по време на бляскавото откриване в Студентски град в четвъртък вечер. Коктейли обаче ще продължат да се разливат на терен, тъй като именно този комплимент е сред скритите оръжия на новото местенце на модела. Няма да има обособено място за бар, но ще има кетъринг на място, като винаги – ако някой има по-специфични желания за питие – може да направи предварителна заявка. Иначе на лице ще има шампанско и вино“, разкри пред „Монитор“ Рони, за която това е втори салон за красота. Освен с чаша в ръка, гостите ще могат да релаксират по време на процедурите и на фона на хитови парчета, подбрани специално от DJ-и на място. Бюти барът, който носи името V&A, ще работи до около час след полунощ в дните, в които нощният живот е по-засилен – петък и събота. екзалтирана е и Мис Вселена-България 2000 Маги Вълчанова. Отварянето на салона идва в изключително емоционален момент за Стефанова. Преди броени седмици тя обяви, че ще се разходи до олтара с нейния избраник. Годежния си пръстен тя получи навръх неговия рожден ден, а щастливата двойка вече е в очакване и на първото си дете. „За първи път не дефилирам сама, а с моята бъдеща дъщеря, която вече четвърти месец расте в мен“, с тези думи Вероника обяви, че е бременна по време на третото си участие в Седмицата на модата в Милано. Само няколко месеца след появата на бебето, гордите родители ще си кажат заветното „да“ на пищна церемония в Правец, а в ролята на шаферка на Стефанова ще влезе Мис Русия Полина Попова, с която завързаха приятелство по време на участието си в Мис Свят.", "date": "2018.10.12", "title": "Мис Свят-България върти прически и грим нощем"}
{"url": "https://www.monitor.bg:443/bg/a/view/promenliva-oblachnost-s-vyzmojni-prevaljavanija-146715", "text": "Днес ще има променлива облачност с временни увеличения до значителна. Ще духа слаб до умерен вятър североизток.  Максималните температури ще бъдат между 19° и 22° C. За В. Търново се очаква максимална температура около 21° . Атмосферното налягане бавно ще се повишава. Над западните и централните части на Стара планина ще преобладава време със значителна облачност. Ще духа силен вятър от изток-североизток. Максималните температури на 1200 м ще бъдат около 9°. На 2000 м – максималните температури ще бъдат около 5° C. На тази дата най-високата измерена максимална температура във Велико Търново е 31.0° C през 1964 г., а най-ниската измерена минимална температура е минус 0.2° C през 1956 г. Слънцето ще изгрее в 07 часа и 27 минути и ще залезе в 18 часа и 40 минути.", "date": "2018.10.12", "title": "Променлива облачност с възможни превалявания"}
{"url": "https://www.monitor.bg:443/bg/a/view/gledame-lunata-i-mars-v-observatorija-na-su-146691", "text": "Астрономическата обсерватория на Софийския университет „Св. Климент Охридски“ ще отвори вратите си на 13 октомври, където при ясно небе между 16.00 и 22.00 ч.са предвидени наблюдения на Слънцето, Луната и Марс с няколко телескопа. По традиция обсерваторията се включва с разнообразна програма в световните дни на астрономията. Най-малките ще могат да посетят Детския кът на Space Academy. Всички посетители ще имат възможност да разгледат най-старата обсерватория в България и да научат повече за научните и образователни дейности на катедра „Астрономия“ във Физическия факултет на СУ от специално подредена изложба. Всеки ще може да зададе въпросите си на астрономите в Университетската обсерватория. В програма са предвидени и кратки популярни лекции на достъпен език. Космическата академия за деца Space Academy ще бъде представена от Тихомир Димитров, магистър-астроном - „Астрономия и популяризация на астрономията“, който ще осигури и „Пътуване до Марс“ в друга лекция. С историята на астрономията през последния век посетителите ще се запознаят от Георги Максимов, студент-магистър по „Астрономия и популяризация на астрономията“. Людмила Филипова, студент-магистър по „Астрономия и популяризация на астрономията, ще представи лекция за „Покоряване на Космоса“, а за „Слънчеви и Лунни затъмнения“ ще говори Ганчо Ганчев, докторант към катедра „Астрономия“. На любопитния въпрос „Живот във Вселената: Въпрос на късмет?“ ще отговаря Борислав Михайлов, студент-магистър по „Астрономия и популяризация на астрономията“. „Тайните на Плутон“ пък ще бъдат разкрити от Никола Каравасилев, докторант към катедра „Астрономия“. Посетителите ще направят „Първи стъпки в астрофотографията“ с Венцислав Крумов, студент-магистър по „Астрономия и популяризация на астрономията“. Милен Цеков гл. ас. в катедра „Метеорология и геофизика“, ще говори за „Обръщане на полюсите на Земното магнитно поле – риск за живота“", "date": "2018.10.12", "title": "Гледаме Луната и Марс в обсерватория на СУ"}
{"url": "https://www.monitor.bg:443/bg/a/view/naprajenieto-v-dvata-romski-kvartala-v-ruse-e-ovladjano-146716", "text": "Жандармерия и полиция ще пазят погребението на убитата тв водеща Виктория Маринова. Засилено полицейско присъствие има и в двата ромски квартала на Русе, където напрежението е овладяно. Към момента оперативната обстановка е спокойна, каза тази сутрин директорът на Областната дирекция на МВР в крайдунавския град старши комисар Теодор Атанасов. През нощта не са постъпвали сигнали за инциденти, нарушения на обществения ред и извършени престъпления, допълни той. Получено е подкрепление от дирекция „Жандармерия“. Засиленото полицейско присъствие ще продължи през целия ден. Няма задържани лица, няма и данни за пострадали граждани и имущество, уточни Атанасов. Вчера в ромския квартал „Тракцията“, където последно е живял задържаният в Германия за убийството в Русе Северин, към 18,30 часа влязоха мотористи, които само преминаха през махалата, без да отправят закани. Появи се напрежение единствено в ситуация, когато един от жителите заснемаше групата с мобилния си телефон и това подразни рокер, който счупи телефона в земята. По-късно в махалата пристигна ромски лидер, който успокои обстановката. След като напуснаха \"Тракцията\" мотористите се отправиха към другия ромски квартал „Селеметя“, където са били посрещнати от въоръжени с брадви и ножове мъже. Полицията е предотвратила ескалация на напрежението. Тази неделя ще се закрива мотосезонът и в Русе се очаква да пристигнат около 100 мотористи. Старши комисар Атанасов каза, че ще бъдат взети всички мерки да не се появи напрежение.", "date": "2018.10.12", "title": "Полиция ще пази погребението на Виктория Маринова"}
