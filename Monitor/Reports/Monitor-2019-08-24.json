{"url": "https://www.monitor.bg:443/bg/a/view/potopete-vyv-voda-izsyhnalite-saksijni-rastenija-173252", "text": "Август е горещ месец. Случва се и да е дъждовен, но най-често е слънчев, безоблачен. Цъфтят цветя, дървета и храсти, разстилат се зелени клони, зреят плодове и зеленчуци. В случай че не е валял обилен дъжд повече от седем дни, трябва да поливате и то така, че да осигурите влага на растенията за следващия седемдневен период. За да предпазите някои по-чувствителни видове растенията от гъбични заболявания, поливайте ги с лейка без решетка, като внимавате да не намокрите листата им. В цветната градина цъфтят различни едногодишни и многогодишни видове. Радват с разнообразие от багри – рози, богородички, циния, тагетес, календула и още много други, но оставени без грижи, бързо ще загубят чара си. Трябва да се поливат, да се поддържа почвата рохка и чиста от плевели. Към края на месеца е редно да се подготвят местата за засаждане на теменужки, маргаритки, незабравки и други. Цъфтящите растения може да подхраните с тор за цъфтящи растения. Намокрете една гъба с хладка вода и обирайте с нея прахта от листата на стайните растения от горната и от долната страна. Отваряйте редовно прозореца, стайните растения имат нужда от свеж въздух. От време на време разрохквайте почвата в саксиите, за да може коренчето да диша. Поливайте ги ежедневно с вода, а ако много се затопли - сутрин и вечер. Добавяйте течен тор за балконски цветя във водата. Едногодишните растения имат най-голяма нужда от допълнителни хранителни вещества.  Не забравяйте да поливате и висящите саксии. Те много бързо изсъхват. Друг вариант е да ги свалите и да ги оставите да се напоят в широк и дълбок съд. Ако не искате да поливате с чешмяна вода, можете да съберете дъждовна вода, ако вали. Водата, която използвате за поливане, трябва да бъде с температурата на въздуха. По-студена или по-топла е шок за растенията. Ако ще отсъствате по-дълго време, приберете саксиите на сенчесто място. Това можете да направите и със стайните растения, които ще запазят по-свеж вид навън, по време на пътуването ви. Когато лавандулата разцъфне напълно, отрежете клончета за сушене. Сложени в ленени торбички, сухите цветове ухаят страхотно. Ако през почивните дни не сте вкъщи, има опасност стайните и балконските растения да засъхнат поради липса на вода. След като се приберете и видите подобна ситуация, не се опитвайте да възстановите водното равновесие в саксиите с обикновена лейка - водата просто ще се стича към подложката на саксията, през големите пукнатини в почвата на растенията. Най-добре е веднага да потопите саксията в кофа с вода и да ги държите там, докато на повърхността на водата спрат да излизат въздушни балончета. След това саксията трябва внимателно да се извади, да оставите водата да се отцеди и едва тогава може да я поставите на предишното й място. Така влагата в саксията ще е достатъчна за растението. Оттук нататък можете да поливате по обичайния начин. Стеблата на саксийните растения през лятото вероятно са надебелели значително. Затова трябва да разхлабите връзките, с които сте ги привързали към колчета, за да не се врязват в тъканите на растенията. На огрените от слънцето южни балкони корените на растенията в тъмните саксии лесно прегряват. В резултат на това активността им се понижава. Тогава може листата дори и при редовно поливане да започнат да вехнат. Покрийте саксиите със светла тъкан или ги поставете в просторни кашпи.   В зеленчуковата градина най-много грижи създава зреещата реколта. Все по-често трябва да се обират узрелите плодове и зеленчуци, особено доматите, краставиците, зеленият пипер, патладжанът, градинският фасул и бамята. Забавянето е за сметка на развитието на млади завръзи, които не могат да нараснат и да узреят бързо, а това означава по-малко продукция и в повечето случаи с лошо качество. Към края на август ще настъпи и времето за първата сеитба на спанака. Пазете краставиците от брашнестата мана. Това е една от най-често срещаните болести по краставицата. От нея страдат и пъпешите, както и други тиквени растения. Причинява се от гъбички. Болестта напада всички надземни части на растенията - листа, стъбла, плодове. Започва с поява по листата и стъблата на малки петна, покрити с брашнест налеп. Те се разрастват и обхващат целите листа и стъбла. Листата жълтеят, изсъхват и окапват, плодовете стават негодни за консумация. Развитието на брашнестата мана се благоприятства от висока влажност, така че поливайте редовно, но не заблатявайте.     В овощната градина основна грижа е поливането. Водата ще се отрази добре на наедряването плодовете на късните сортове ябълки, круши и дюли. Младите дръвчета, чиято коренова система все още не е изградена, са особено чувствителни на засушаване. Полезно ще е и подхранването на ягодите с гранулиран тор за дребноплодни храсти, придружено с напояване и окопаване. В края на август при тях започва залагането на цветни пъпки.     Резитбите през август трябва да се правят през облачни дни или вечер. Това се прави, защото разрезът изпарява много вода и растението може да придобие кафеникав вид и да изсъхне. Времето до средата на август все още е подходящо за размножаване на къпините от сортовете със стелещи се стъбла чрез върхово вкореняване. В края на август настъпват благоприятни условия за засаждането на такива вечнозелени растения, като рододендрона, туята, тиса, лавровишната и др. До есента те трябва да успеят да се вкоренят и по този начин по-лесно да преживеят зимния период. Изкопайте яма с такъв размер, че в нея свободно да се разположат корените с пръстта около тях. Нужно е преди това да разрохкате почвата на дъното на ямата. Поставете младото растение и запълнете дупката до края, с изкопаната преди това почва, като я смесите с торфена смес за листно-декоративни растения. След като приключите със засаждането, полейте много добре растението. Подхранете с тор за иглолистни. Ако по време на отпуската моравата ви е израснала много, трябва да я косите най-малко три пъти: първо на височина 10-12 см, след седмица - на 7-8 см, и след още седем дни - до 4-5 см. Поливането на тревния килим е много важно през топлите месеци. Необходимо е да се коси редовно. Но не много ниско, защото има опасност тревата да изгори и да пожълтее. Торенето на тревата 2 пъти на всеки месец е важно, за да се постигне добър резултат. Използвайте комплексен тор за трева с дълготрайно действие. За да избегнете жълтите петна, торете през облачни дни и полейте обилно след това.  ", "date": "2019.08.24", "title": "Потопете във вода изсъхналите саксийни растения"}
{"url": "https://www.monitor.bg:443/bg/a/view/dilyr-na-droga-be-zadyrjan-v-pazardjik-173724", "text": "Дилър на наркотици е задържан от служители на сектор „Противодействие на криминалната престъпност“ при ОДМВР-Пазарджик. Действията на полицейските служители са проведени под наблюдението на прокурор от Окръжната прокуратура в Пазарджик. Наркодилърът бил наблюдаван в продължение на няколко месеца. Когато полицаите проверили жилището на 40-годишния К.К. от Пазарджик, органите на реда открили около 84 грама суха листна маса, който при направения полеви наркотест реагирала положително на марихуана. Открити са още електронна везна, металдетектор, старинна монета, нерегистрирана пневматична пушка. Мъжът е криминално проявен, стар познайник на органите на реда, наркозависим. Извършвал е престъпната си дейност освен в областния град и в региона, като е разпространявал основно марихуана, амфетамин и метадон. Предстои да се установи и дали откритата пневматична пушка не е преработена за стрелба с малокалибрени боеприпаси. Арестът на дилъра е удължен от прокурор със 72 часа. Малко по-късно съдът е наложил и най-тежката мярка за неотклонение  – „задържане под стража“. Продължават процесуалните действия за документиране на престъпната му дейност.", "date": "2019.08.24", "title": "Дилър на дрога бе задържан в Пазарджик"}
{"url": "https://www.monitor.bg:443/bg/a/view/pijan-sin-podpali-bashtinija-si-dom-173725", "text": "Солидно подпийнал син от Ракитово е подпалил бащиния си дом, съобщиха от Областната дирекция на МВР в Пазарджик. Сигналът за горящата къща в родопското градче бил получен през нощта на 22 срещу 23 август в Районната служба „ Пожарна безопасност и защита на населението“ във Велинград. На телефона на дежурните в пожарната служба се обадили, че има пожар в жилищна сграда, собственост на 50-годишния А.К. от Ракитово. Към мястото били изпратени екипи на пожарната, които успели да изгасят огъня. При проведените действия по разследване на случилото се служители от полицейския участък в Ракитово засекли на една от съседните улици 28-годишния П.К. – син на собственика на къщата. Станало ясно, че след солидна употреба на алкохол младият мъж драснал клечката на бащиния си дом. Той е задържан в ареста за срок от 24 часа, спрямо него се води полицейско производство,а пред органите на реда пияният пироман не могъл да обясни защо е посегнал на родното си място.", "date": "2019.08.24", "title": "Пиян син подпали бащиния си дом"}
{"url": "https://www.monitor.bg:443/bg/a/view/hiljadi-izkachiha-890-te-kamenni-stypala-na-shipka-173726", "text": "88-годишен годишен поданик на британската кралица, който от близо десетилетия живее постоянно в малкото дряновско село Длъгня беше сред хилядното множество на връх Шипка, за да поднесе своето цвете пред Паметника на Свободата по повод 142 – та годишнина от кървавите сражения за отбраната на прохода. Ралф  Еймсхоу застана мирно при случайната си среща с президента Румен Радев по каменните стъпала към монумента и на почти чист български език пожела успехи на новата си родина. Възрастният мъж разказва, че на младини имал пак такава, случайна среща с кралица Елизабет Втора, но така и не  успял да си поговори с нея. „Шипка е нещо много специално за вас, българите, това са вашите Термопили, с тази разлика, че тукашните спартанци – българските опълченци  са успели да спрат врага и да осигурят свободата на отечеството си…“, сподели с усмивка британецът, който се оказа сред активистите на читалище „Ботьо Пенев 1900“ в Длъгня. Сред множеството бе и 86-годишният шипканлия Христо Гъдев, чийто татко и съименник преди 85 години е монтирал 12 – тонния лъв, излят от събраните след сраженията гилзи от снаряди и патрони. С нескрито удоволствие той подари на дошлите да го поздравят журналисти отлети от самия него значки с изображението на Паметника. Сред получилите паметния знак беше и о.р. полковник Христо Драгозов, който се появи пременен в костюма на някогашния военен кореспондент и илюстратор на списанията \"\" Newsweek\" и \"La illustration espanola y amerika\" Хосе Луис Пелисер, нарисувал десетки графични скици от мястото на сраженията. В краткото си, едва триминутно слово  след заупокойната молитва на великотърновския митрополит Григорий президентът Румен Радев подчерта, че Шипка е храмът за българите, защото паметникът на върха е споен с кръвта на опълченците и руските воини. „Неуморен и непоколебим бронзовият лъв продължава да бди в сърцето на родината като страж на свободна България. Като символ на държавността и духа, обединяващ българите от всички краища на родните земи.Тук върху камък е изписан нашият дълг: да помним че на Шипка на клеветата строшен бе зъбът. Че похитителите на българската история нямат място в бъдещето.Да отстояваме свободата си от посегателства.От чужди и от свои. Да се изправим срещу цинизма и лицемерието, които задушават правото ни на по-добър и достоен живот.Ще израстват нови поколения, но споменът за подвига на героите от Шипка няма да изтлее. Ще минават годините, но този паметник няма да запустее, защото в неговите основи са положени дела, а не обещания.Защото са вградени кости, а не празнословия…“, настоя президентът, преди да се поклони пред осветения в присъствието на цар Борис Трети преди 85 години монумент и да се отправи към някогашната Централна позиция, където бе пресъздадено сражението от третия ден на битката. Близо 20 000 пушечни изстреля проехтяха за трийсетината минути на възстановката, организирана и осъществена от близо 300 активисти на дружествата „Традиция“ от цялата страна. Петте планински оръдия – реплики изстреляха над 100 снаряда, а сред атакуващите башибозуци бе и дошлият преди петнадесет години от далечна Танзания Джоузеф Малиса Китибио, който не скри съжалението си, че сред опълченците или руските имперски воини не е имало тъмнокож, за да се вживее в образа му. „Най-достойните българи обличат униформата на агарянските войници, защото е необходимо да превъзмогнат егото си точно тук, на този чутовен връх да бъдат победените!“, коментира 13-годишният Мартин от Трявна, който се оказа най-младият участник във възстановката.  ", "date": "2019.08.24", "title": "Хиляди изкачиха 890-те каменни стъпала на Шипка (СНИМКИ)"}
{"url": "https://www.monitor.bg:443/bg/a/view/stotici-novi-pojari-plamnaha-v-brazilija-173729", "text": "Стотици нови горски пожари бушуват днес в Бразилия, сочат официални данни, цитирани от Франс прес. Агенцията отбелязва, че това става в момент на засилване на международния натиск върху бразилския президент Жаир Болсонаро за потушаване на най-опустошителните пожари в Амазония през последните години. Съдбата на най-голямата тропическа гора на планетата се озова в центъра на дневния ред на срещата на върха на Г-7 в Биариц, Франция, през уикенда. По последни данни от януари в Бразилия са били регистрирани 78 383 пожара - рекордно равнище от 2013 г. Повече от половината от огнищата са в Амазония. Около 1663 пожара са пламнали само в четвъртък и петък, сочат данни на бразилския Национален институт за космически изследвания. Според експерти основна причина за тези природни бедствия е обезлесяването. В Бразилия освен това сега е сухият сезон, който ще продължи и през септември. Вчера Болсонаро обяви, че ще разположи армията, за да се бори срещу пожарите и престъпността в Амазония. Кадрите с горящия \"бял дроб\" на планетата развълнуваха целия свят, отбелязва Франс прес. Бразилският министър на отбраната Фернандо Азеведо междувременно каза, че САЩ не оказват на страната му конкретна помощ в борбата с пожарите, въпреки общото обещание в тази насока, дадено от американския президент Доналд Тръмп на Болсонаро в телефонен разговор, предаде Ройтерс. След това обаче не имало нови контакти между Съединените щати и Бразилия по въпроса, уточни Азеведо. Тръмп и Болсонаро разговаряха по телефона вчера. Американският президент съобщи, че е казал на бразилския си колега, че е готов да му окаже помощ за справяне с пожарите в Амазония, ако е необходимо.", "date": "2019.08.24", "title": "Стотици нови пожари пламнаха в Бразилия"}
{"url": "https://www.monitor.bg:443/bg/a/view/hiljadi-se-hvanaha-na-vlakcheto-na-lubovta-po-ulicite-na-berlin-173728", "text": "Хиляди граждани танцуваха днес по улиците на Берлин, придружени от 25 подвижни парадни платформи с гърмяща музика като част от парада \"Влак на любовта\" в името на толерантността и социалното включване, както и за честване на 30-годишнината от падането на Берлинската стена, предаде ДПА. \"Броят на участниците определено е четирицифрено число\", заяви говорителка на полицията. Организаторите засега не са посочили собствената си оценка, но по-рано съобщиха за около 50 000 участници. Полицията изтъкна, че \"Влакът на любовта\" (Zug der Liebe) е преминал мирно и е причинил само леки закъснения в обществения транспорт. Участниците танцуваха под звуците на електронни ритми, облечени в стил \"рейвър\" от 90-те години. \"Нова стена се образува в умовете на много хора. Искаме да я съборим\", каза Йенс Шван, говорител на организаторите. \"Много, най-вече млади хора, изглежда не знаят какво се е случило тогава и колко важна е 1989 година за цялата страна\", пише в сайта на организаторите. През август 1961 година комунистическото правителство в Източна Германия започна изграждането на Берлинската стена. Съоръжението разделяше града и неговите жители в продължение на повече от 28 години. Разделението на двете Германии приключи след поредица мирни протести в Източна Германия, довели до събарянето на стената на 9 ноември 1989 година.", "date": "2019.08.24", "title": "Хиляди се хванаха на влакчето на любовта по улиците на Берлин"}
{"url": "https://www.monitor.bg:443/bg/a/view/botev-plovdiv-nadigra-vitosha-173727", "text": "Ботев (Пловдив) постигна втора победа при треньора Желко Петрович, като се наложи с 2:1 на свой терен над Витоша (Бистрица). В герой за пловдивчани се превърна плеймейкърът Марко Перван, който вкара и двата гола. Пловдивчани обаче се справиха и без контузената си звезда Тодор Неделев, като отлично го заместиха Александър Тонев и младият талант Станислав Шопов. С успеха канарчетата събират 8 точки и се придвижват на 9-о място преди дербито с Локомотив (Пловдив) другата седмица. Бистричани инкасираха седмо поредно поражение и остават на последното 14-о място без актив. Началото на мача изненадващо беше за гостите от Бистрица, които създадоха напрежение за вратата на Аргилашки чрез Гъргоров и Запро Динев. В 17-ата минута и Ботев създаде напрежение, като ударът на Александър Тонев беше спасен от вратаря Василев. В 22-ата минута домакините излязоха напред в резултата. Направилият отличен мач младок Станислав Шопов центрира перфектно от фаул и намери на задна греда Марко Перван, който я прати в мрежата за 1:0. Само 11 минути по-късно обаче бистричани възстановиха равенството чрез Илия Димитров, който се възползва от неразбирателство на защитниците Димитър Пиргов и Кристиан Димитров. Асистенцията беше на младока от школата на Витоша Ваньо Иванов. Ботев започна много активно и второто полувреме, като отново Александър Тонев беше много активен и опита два мощни изстрела. В 58-ата минута Марко Перван излезе на добра позиция, през защитник стреля, но удари страничната греда. Само след две минути обаче се разписа с подобен удар, при който фалца не позволи на вратаря Василев да реагира както трябва. Юношата на Левски Атанас Кабов напредна през центъра на терена и стреля от около 25 метра и върна жеста, като също уцели горната греда над Аргилашки. В 72-ата минута отново Кабов тормозеше защитата на Ботев, проби от ляво и центрира остро към двама свои съотборници, но вратарят Аргилашки боксира прострелното подававе и измести ситуацията.", "date": "2019.08.24", "title": "Ботев (Пловдив) надигра Витоша"}
{"url": "https://www.monitor.bg:443/bg/a/view/cvetan-vasilev-i-shterka-mu-lyjat-za-omanskija-fond-173723", "text": "Банкерът-беглец Цветан Василев и дъщеря му Радосвета Василева отново се опитват да заблудят обществото с фалшиви новини, този път за делото с Оманския фонд. Наложи се финансовото министерство да се намеси срещу спекулациите им по темата. Българската държава не е подписвала споразумение, нито е плащала обезщетение по международното арбитражно дело, заведено от Фонда на генералния държавен резерв на Султанат Оман срещу Република България, пише в съобщение на министерството до медиите. Арбитражното дело беше заведено пред Международния център за разрешаване на инвестиционни спорове, Вашингтон, САЩ (ICSID Case No. ARB/15/43). „Твърдението, че арбитражното дело е приключило със сключването на споразумение и изплащането на обезщетение от страна на българската държава не кореспондира с действителността и е плод на спекулации от страна на Цветан Василев и неговата дъщеря Радосвета Василева, публикувани в личния блог на Радосвета Василева“, съобщават от финансовото ведомство. Миналата седмица Арбитражният съд във Вашингтон реши окончателно спора между България и Оманския фонд. И държавният резервен фонд на Оман се е отказа от исковете си без право да ги предяви отново. След като България представи две писмени защити, придружени от експертни становища и доказателства, през м. декември 2018 г. Държавният резервен фонд на Оман се отказа от исковете си без право да ги предяви отново. В съответствие с този отказ, решението отхвърля окончателно исковете като неоснователни и осъжда ищеца да заплати всички разноски по делото на България.", "date": "2019.08.24", "title": "Цветан Василев и щерка му лъжат за Оманския фонд"}
{"url": "https://www.monitor.bg:443/bg/a/view/japonija-kalejdoskop-ot-nebostyrgachi-dvorci-i-hramove-173658", "text": "Далечна, екзотична, интересна са само част от прилагателните, с които можем да опишем Япония. Мнозина свързват екзотичната страна с небостъргачите, огромните магистрали, бързите влакове и технологиите от бъдещето. Други се пренасят във времето на шогуните, самураите, гейшите и майко (обучаваща се да бъде гейша девойка – б.а).  Истината е, че този икономически лидер е съвкупност от двете - небостъргачите днес нямаше да съществуват без упоритите японци от миналото, които през 60-те успяха да постигнат голямото японско икономическо чудо (след Втората световна война Япония е изтощена от продължителните битки и предприема мерки да се върне на върха, като в световната история този момент е наричан Японското икономическо чудо). Това двустранно представяне може да се каже, че е стереотипно, но е самата истина, защото Страната на изгряващото слънце е много повече от небостъргачите и магистралите и стига да се вгледаш внимателно, можеш да видиш какво стои зад тях. Кацам на в 12 на обяд, а отвън ме чака мрачно и дъждовно време. Разбира се, това не е изненада, като се има предвид, че юли е дъждовният период в Япония или т. нар. тсую. След кратко лутане за храна хващам бързия автобус и ето че пристигам в неоновия, огромен и прекрасен Токио. Изведнъж попадаш в море от хора, коли, куфари и чакаш всеки момент отнякъде да изскочи и тълпа от градски кодама (японски духове, подобни на гръцките дриади, които живеят в гората и са нейни пазители – б.а.). Повод за притеснение обаче няма, защото няма начин някой да те блъсне или настъпи. В основата на японското възпитание е винаги да мислиш за останалите – да знаеш, че не си сам и че не трябва да пречиш или да се набиваш на очи. Това е и причината в градския транспорт винаги да е тихо и всяко пътуване да е приятно. След 30-минутно скитане из гарата решавам, че ще наруша правилата и ще питам за насоки. Заговарям млада японка на машините за билети, която бързо сваля слушалките си и ми помага. Самата тя преглежда няколко пъти дали е въвела правилно информацията за билет. След успешната покупка ме изпраща и до входа на станцията. Извинявам се за стотен път за неудобството, а в замяна получавам скромна усмивка и много поклони. Качвам се на метрото и 15 минути по-късно пристигам в Шибуя. Същата гара, на която преданият Хачи е чакал своя професор. Същата гара, която днес е известна с пешеходните си пътеки, образуващи голям „Х“ в средата на кръстовището. прекарвам 15 минути, пресичайки от едната на другата страна. И, разбира се, никой не ме докосва или настъпва. Решавам, че битката е приключила, но в последния момент зървам клепналото ухо на кучешката статуя. Заобиколена от чужденци, атракцията е скромна и малка, но впечатляваща, също както всичко, което правят японските ръце. Макар и от бронз, статуята си върши работата перфектно – връща те назад във времето, когато не е имало небостъргачи или големи кръстовища, а само една малка гара с едно малко куче, чакащо своя собственик – вярно и търпеливо. Затова и на японски животинчето е по-известно като „вярното куче Хачико“. Решавам, че въпреки страха си от височини ще намина и през Токио Тауър, висок 333 м. На входа ме посреща японка, която заедно с мен се качва в асансьора. След мълчаливо изкачване вратите се отварят и пред мен се появява градът в пълния си блясък. Небостъргачи, хотели, забързани улици, паркове, храмове – това е столицата на Япония. Панорамната гледка омагьосва и не можеш да отлепиш поглед дори за една снимка. Неминуемо се сещаш за японците от миналото, изградили този мегаполис. Мислиш си за всички земетресения, войни, жертви, дадени, за да може да просъществува това чудо на човешката мисъл. И тогава се обръщаш, за да видиш едни малки гъбки, коя с малко по-мръсна шапка от другата, коя с по-скромна окраска. Говоря за малките къщички, скопчили се от едната страна на кулата. Защото Токио не е само високи сгради и дискотеки с роботи. Той също си има ниска, скромна част от къщички, която пленява. Затова и следващата спирка е повече от очевидна. някогашна столица на островната страна, пълна с близо 2000 будистки и шинто храмове. Пътувам с шинкансен или влака стрела, който развива 300 км/ч. Пътуването е тихо, спокойно, точно както японската душа. Важно е да отбележа, че за да се качиш, както и за да слезеш, разполагаш с точно една минута. Не само ти, но и всички останали пътници. И въпреки това не се чувстваш притиснат, нито се притесняваш дали ще успееш да слезеш. На някои гари, малко преди шинкансена да дойде, може да се видят и любимите ми дами в розово. Това са мили японки, които за по-малко от 10 мин. изчистват целия влак, като сменят кърпите и обират навсякъде. При пристигането отново се хвърлям в навалицата, но този път над тъмнокосите глави виждам и руси, и рижави. Толкова много чужденци, които като мен са решили да се потопят в старите улици на града. Не очаквайте да видите небостъргачи или широки кръстовища, както е в Токио. Някои от вас може и да се разочароват, когато излязат от гарата. Аз по-скоро нямах търпение да обикалям. Реших, че ще започна с небезизвестния храм Фушими-Инари-Тайша – шинтоитски храм, чиито първи основи са положени през 711 година. Малко по-късно обаче, заради молбата на монах, мястото на храма е сменено и днес богинята на ориза Инари се почита именно на планината Инари, също собственост на храма, висока 233 метра. Излишно е да казвам, че мястото просто ти взима дъха – попадаш в рай на червени тори (тори са порти, обикновено направени от дърво, които символизират преминаването между човешкия свят и този на боговете – б.а.), в основата на които обикалят млади двойки с кимона и модерни камери. Най-големите ентусиасти изкачват планината за 2-3 часа, като на места има не само магазини за сувенири, но и малки закусвални, в които да се подкрепят туристите. Гледката, която се разкрива, колкото по-нагоре се качваш, е на един смесица между минало и настояще, каквато е и цяла Япония. Но градът е приветлив, уютен, не го чувстваш чужд. Ако все пак нямаш енергия да изкачваш планина с 1000 тори, то винаги можеш да разгледаш храмовете в основата на планината Инари. Преди да отдаваш почит, е важно да измиеш ръцете си, като последователността е: лява, дясна, а накрая измиваш и устата с лява ръка. При минаване под тори се кланяш два пъти, с което се извиняваш на боговете, че влизаш в техния свят. Нещо толкова японско, толкова човешко. Имах и своите негативни отзиви за този храм – навалицата е твърде голяма. Туристите са много, а най-лесният и бърз начин да избягаш от тях е... да изкачиш планината. След 3-часовото ми приключение в планината потеглям към царския дворец. Той е дом на японските владетели до 1869 година, когато по време на реставрацията Мейджи (бел. авт. - реставрацията Мейджи е период на индустриални и политически промени, в който се слага край на шогуната Токугава, установява се конституционна монархия и се въвежда пазарна икономика, с която Япония се отваря за света) столицата е преместена в Токио. Дворецът или Киото Гошо, както е на японски, е голям 11 хектара, като през годините е минал през множество промени, включително няколко пожара, реставрация и разширяване по време на шогуната Токугава (1603-1867). Именно в този дворец се подписва документът, с който се слага край на управлението на Токугава, и в него е коронован император Мейджи (1852-1912). При влизането ми мила японка прави бърза проверка на чантата ми с цел сигурност, а минута по-късно ми е подаден пас за посетител. При разходката трябва да следваш стрелките, поставени на всеки завой, защото иначе рискуваш или да се изгубиш, или да си развалиш цялото преживяване. В началото може да се видят шодайбу-но-ма или чакалните, в които официалните гости на двореца са изчаквали да бъдат приети. Стаите са три – на тигрите, на жеравите и на сакура, кръстени на изображенията, поставени на плъзгащите се врати на всяка от тях, като стаята за чакане се определяла от статута на чакащия. Нямах късмета да зърна императорските тронове, преместени в двореца в Токио, но за сметка на това японците предвидливо бяха оставили техни снимки. Разбира се, незаменима част от двореца е и градина в традиционен японски стил, която изглежда като излязла от приказките. Последната ми спирка в Киото е старият Гион или това е най-известният В него могат да се видят множество чайни, ресторанти, а по улиците по-големите късметлии могат да срещнат гейко (синоним на гейша на киотски диалект – б.а.) или майко. В някои от заведенията се предлагат и забавления от гейшите, които свирят, пеят и танцуват на своите гости. Подобни развлечения са голям хит в социалните мрежи, където се качват клипове и снимки, но е важно всеки турист да знае, че гейшите не са единствените, които трябва да спазват етикета. Киото е последната спирка. Пътуването до Страната на изгряващото слънце те награждава с отговори защо и как японците са толкова развита нация. Упоритият труд, постоянство и желание са двигателите на икономическия лидер. За мен обаче най-големият фактор е отношението. Може би ви направи впечатление, че няма японка, която да не съм описала като „мила“. И причина за това е, че всички те наистина бяха мили – търпеливо ми помагаха, усмихваха се и кимаха с разбиране въпреки неправилния ми японски. Това е Япония – калейдоскоп от небостъргачи и храмове, зад които стои един мъничък японец с малка усмивка, приветстващ те в своята страна.", "date": "2019.08.24", "title": "Япония – калейдоскоп от небостъргачи, дворци и храмове"}
{"url": "https://www.monitor.bg:443/bg/a/view/sled-sredata-na-avgust-moreto-stava-opasno-i-s-lodkite-trjabva-da-se-vnimava-173715", "text": "Водачите на лодки за така наречения парасейлинг в морето имат капитанска правоспособност и би трябвало да могат да преценяват кога е опасно да се влиза във водата с туристи. След средата на август вятърът се усилва, има вълни и това е известно на всеки запознат, коментира във връзка с инцидента в „Каваците“, директорът на „Морска администрация“ във Варна, кап. Валентин Енчев. „По Северното Черноморие от години не е регистриран инцидент с джетове, лодки или други плавателни съдове за развлечение в морето. Водните бази обаче в района на Бургас са в пъти повече от тези във Варненско. Докато тук има регистрирани едва 23, то по Южното Черноморие броят им е 106. Същевременно във Варна функционират само два парасейлинга“, обясни още кап. Енчев. Той допълни, че при по-голямо вълнение, самите управляващи лодките не би трябвало да се блазнят да вземат парите на туристите и да не влизат във водата. Според него, при инструктажа на ръководителите на водните бази от Морска администрация съветват, при два бала вълни и 7 метра в секунда скорост на вятъра, да не се ползват подобни съоръжения. Това обаче не е разписано в закон. „Морската практика е показала, че е много важна преценката на водача на корабчето или лодката. Той усеща лодката още от потеглянето. Понякога, в зависимост от това от къде идва вълната, може да се разбере, че има проблем“, каза още кап. Енчев. „След инцидента в Бургаско, във Варна не е имало повече сигнали на притеснени туристи. В началото на сезона граждани са подавали повече сигнали за джетове, но след проверки проблемът отшумя“, каза още кап. Енчев. Той допълни, че плажуващите не са длъжни да знаят кога не е безопасно да се влиза в морето с подобни лодки. Това е отговорност, както на водача на лодката или джета, така и на управителя на базата, и на контролния орган в лицето на Морска администрация, обясни той.", "date": "2019.08.24", "title": "Шефът на \"Морска администрация\": След средата на август морето е опасно и с лодките трябва да се внимава "}
{"url": "https://www.monitor.bg:443/bg/a/view/elektronna-cigara-ubi-pushach-173716", "text": "Пациент е починал след развитие на тежко респираторно заболяване, дължащо се на употреба на електронна цигара. Здравната агенция на щата Илинойс заяви, че починалият е на възраст между 17 и 38 години. Това се случва на фона на епидемия от болести в САЩ, която служителите свързват с използването на електронни цигари. Центровете за контрол и превенция на заболяванията съобщиха в сряда за 149 души в цялата страна, които са се разболели от vaping. \"Тежестта на заболяванията, които хората изпитват, е тревожно и трябва да кажем открито, че използването на електронни цигари и vaping може да бъде опасно.\", казва директорът на отдела за обществено здраве в Илинойс д-р Нгози Езике в изявление. Той добави, че служители от центровете за контрол и превенция на заболяванията на САЩ (CDC) са пристигнали в Илинойс, за да помогнат в разследването на смъртта на пациента, както и в разследването на 22 случая на белодробни заболявания, свързани с vaping в щата. Засегнатите са имали симптоми, включително кашлица, задух и умора, както и някои случаи на повръщане и диария.", "date": "2019.08.24", "title": "Електронна цигара уби пушач"}
{"url": "https://www.monitor.bg:443/bg/a/view/amerikanec-specheli-shampionata-po-vyobrajaema-kitara-173719", "text": "Американецът Роб Месъл, наричан Маркиза, спечели първото място на шампионата по въздушна китара във финландския гр. Оулу, съобщиха ДПА и АФП. Той получи наградата - ръчно изработена електрическа китара, при третото си участие в световния шампионат, на което спечели 34,7 точки. На второ място се класира австралиецът Александър Робъртс с 34,3 точки. Третото място спечели французинът Фредерик Ро с 33,4 точки. Миналогодишната шампионка Намами Нагура зае едва четвъртото място. Състезателите на шампионата демонстрират способността си да свирят рок или хеви метъл на въображаема китара. Задължителната песен тази година беше \"Burn the Night\" на канадците \"Райът сити\". \"Като китаристи, първо гледате дали движенията на пръстите им са правилни, или това, което правят ще е абсолютно нелепо, ако свирят на истински инструмент\" - обясни един от съдиите Дъглас Блеър от групата \"W.A.S.P\". Шампионатът по въздушна китара се организира в Оулу от 1996 г. В тазгодишното издание участваха състезатели от 11 държави. Австралия, Великобритания, Канада, Франция, Германия, Исландия, Япония, Тайланд и САЩ се представиха с националните си шампиони. Япония имаше най-много участници - пет.", "date": "2019.08.24", "title": "Американец спечели шампионата по въображаема китара"}
{"url": "https://www.monitor.bg:443/bg/a/view/8-godishen-svi-kolata-na-majka-si-i-ja-podkara-sys-180-km-ch-173717", "text": "Германче на осем години, което в началото на седмицата подкара автомобила на майка си на магистрала, повтори номера, като вдигна още по-висока скорост - 180 км/ч, пише местната преса. Първия път момчето се размина само с кастрене, но сега ще трябва да ходи на консултации с психолог. Момчето е взело ключовете от автомобила \"Фолксваген Голф\" към полунощ и е тръгнало по магистралата от Зост към Дортмунд, който е на около 50 км. Друг шофьор съобщил на полицията, защото колата се движела с висока скорост в града, а червените светофари и пътните знаци никак не интересували шофьора. Докато полицаите търсели автомобила, момчето излязло от града и се блъснало в камион на паркинг. Ранени няма, но голфът е потрошен. При предишното бягство на момчето сигнал подаде майка му. Тогаво то се беше стреснало от развитата скорост и спря на паркинг. Майка му обясни, че то редовно кара картинг и преди време е шофирало лек автомобил в частна собственост.", "date": "2019.08.24", "title": "8-годишен сви колата на майка си и я подкара със 180 км/ч"}
{"url": "https://www.monitor.bg:443/bg/a/view/skarlet-johanson-e-naj-skypo-platenata-aktrisa-v-sveta-173718", "text": "Американската кинозвезда Скарлет Йохансон и тази година остава най-скъпо платената актриса в света, според класацията на сп. \"Форбс\". Неравенствата в заплащането на актьорите и актрисите обаче се запазват в полза на мъжете: въпреки спечелените 56 милиона долара (от юни 2018 до юни 2019 г.), Йохансон е чак на 8-о място в подреждането на най-добре платените изпълнители като цяло. 34-годишната актриса тази година е спечелила с 15,5 милиона долара повече отколкото през 2018 г., най-вече благодарение на световния успех на последния филм от сагата \"Отмъстителите: Краят на играта\", за който получи 35 милиона долара. Актьорът, който се нарежда на първо място по приходи сред мъжете обаче - Робърт Дауни младши, е получил за ролята си в същия филм 55 милиона долара. Според класацията на \"Форбс\", най-скъпо платеният актьор тази година е Дуейн Джонсън - Скалата с 89,4 милиона долара, следван от Крис Хемсуърт със 76,4 милиона и Робърт Дауни с 66 милиона долара. На второ място в женското подреждане е София Вергара - звезда от телевизионния ситком \"Модерно семейство\", с 44,1 милиона долара. На трета позиция е Рийз Уидърспун с 35 милиона. Следват Никол Кидман - 34 милиона, Дженифър Анистън - 28 милиона, Кейли Куоко - 25 милиона, Елизабет Мос - 24 милиона, Марго Роби - 23,5 милиона, Чарлийз Терон - 23 милиона и Елън Помпео - 22 милиона долара.", "date": "2019.08.24", "title": "Скарлет Йохансон е най-скъпо платената актриса в света"}
{"url": "https://www.monitor.bg:443/bg/a/view/desetki-se-sybraha-na-zemljacheska-sreshta-v-stensko-snimki-173720", "text": "Традицията хората, живеещи в кюстендилското село Стенско или с корени от него да се събират всяка предпоследна събота на месец август, е спазена и тази година.  Под големия орех пред кметството бяха сковани огромни маси, които събраха десетките гости и домакините. Както и миналата година, кметският наместник Огнян Янев беше поканил за празника темпераментни музиканти от Сърбия. На събора идват и много хора, които вече живеят далече в чужбина, но държат да не пропуснат възможността да си дойдат у дома и да се видят с роднини, и стари приятели. Миналата година по време на земляческата среща бе представена книгата на поета Георги Славчев „Село от слънце огряно“, която описва историята на селото, неговите забележителности и интересни човешки съдби. Тази година беше представено друго любопитно краеведско изследване - книгата за Стенско на Георги Косев, чиито деца са се потрудили изключително интересният труд на техния покоен вече баща да види бял свят. Колорит в празничния ден внесе и фотографската изложба „Село от снимки огряно“, която в около 200 снимки припомня живописни моменти от миналогодишната земляческа среща. Изложбата е дарение за местното читалище „Селска просвета 2926“ от НЧ „Асклепион 1998“, сподели неговият председател Виолета Атанасова. Десетки от снимките вече са подарени на хора от селото, а самата изложба ще остане като подарък за цялото село. Въпрос на ентусиазъм е такава изложба да се превърне в традиция за всеки събор в Стенско и така да съхранява емоциите и действащите лица в празничния живот на все по-смаляващото се откъм хора село.", "date": "2019.08.24", "title": "Десетки се събраха на земляческа среща в Стенско (СНИМКИ)"}
{"url": "https://www.monitor.bg:443/bg/a/view/mercedes-se-vrjaza-v-kafene-v-dupnica-ubi-edin-i-rani-drugi-dvama-snimki-173721", "text": "Мерцедес се вряза в кафене в Дупница, помете маси и уби 69-годишен мъж. Други двама са ранени, но без опасност за живота. Трагедията се разиграва малко след 21.30 часа на улица „Бригадирска“ в града. Именно тогава мерцедесът, управляван от 49-годишния Мартин Георгиев изхвърча от завоя и се забива в масите пред заведението. По това време там са били 69-годишният Митко Мирчев, познат сред дупничани с прякора си Тапиро, както и 47-годишна жена, и момче на 22 години. „Беше страшна гледка. Всичко беше в кръв. Хората пищяха, а този човек цял ден шофираше с бясна скорост, правил и дрифтове. Чухме, че е влязъл в завоя със 180 км/ч. Дали е така не знаем, полицията ще установи точно с колко е карал,“ коментираха дупничани, които бяха потресени от случилото се. Вследствие на силния удар на място е починал 69-годишният Митко Мирчев, за който се носят различни легенди в града. Съвсем скоро той е трябвало да навърши 70 години. Тапиро е един от най-известните комарджии, няма казино, което да не е обиколил. Дълго време е работил в САЩ, където всяка изкарана стотинка залагал, твърдят негови съграждани. „След такъв удар няма как човек да остане жив. Кръвта на Митко стоя с часове на тротоара пред кафенето, цяла локва имаше. Това е поредна трагедия, която се случва с нас съгражданин“, казва и дупничанина Йордан Йорданов. При жестоката катастрофа са пострадали и други двама от клиентите на заведението. „69-годишният мъж е починал на място. Жена на 47 години е с множество травми и в изключително тежко състояние. Тя е транспортирана в столичната клиника „Св. Анна“, предстои й тежка операция и е със опасност за живота. От силния удар е пострадало и младо момче, което е със счупени крака и е настанен в дупнишката болница. Без опасност за живота е“, коментираха от ОДМВР – Кюстендил. Водачът на мерцедеса – 49-годишният Мартин Георгиев, е задържан в ареста на полицейското управление. Той е професионален шофьор и работи като тираджия. На него му е направена проба за алкохол, като дрегерът е отчел 0,26 промила. „Огледът на местопроизшествието приключи в полунощ. 4 патрула бяха отцепили района и се извършваха оперативно-следствени действия. Все още не можем да кажем с каква скорост е шофирал водачът. Тепърва това ще установят експертизите. Можем да кажем, само че водачът е загубил контрол над автомобила“, коментираха служители от участъка в Дупница. Местните в града пък коментират, че след полагането на нов асфалт по улицата често водачите карали с превишена скорост. По случая е образувано досъдебно производство, уведомен е и дежурен прокурор.", "date": "2019.08.24", "title": "Мерцедес се вряза в кафене в Дупница, уби един и рани други двама (СНИМКИ)"}
{"url": "https://www.monitor.bg:443/bg/a/view/kodinov-sys-srebro-po-kanu-kajak-na-svetovnoto-v-ungarija-173722", "text": "Голямата надежда на българския кану-каяк Ангел Кодинов извоюва сребърен медал на световното първенство в Сегед (Унгария) на 500 метра едноместно кану. В началото на август Кодинов спечели два бронзови медала - на 200 и 1000 м, от световното първенство за младежи и девойки до 23 г. в Румъния, но той вече е и световен вицешампион за мъже. 21-годишният Кодинов имаше и от световно първенство за юноши през 2015 г. През 2016-а стана най-младият ни спортист който участва на олимпийските игри в Рио. Световната титла на 500 м едноместно кану в Сегед спечели германската легенда, трикратният олимпийски шампион Себастиан Брендъл с време 1:53.59 мин. Кодинов, който дори се движеше първи на средата на дистанцията, завърши с 1:54.49. Бронзовият медал спечели Олег Тарновчи от Молдова с 1:54.94. Световната шампионка за България на 200 м едноместно кану от първенството в Милано през 2015 г. Станилия Стаменова, която е и бронзова медалистка от 2011 г., стигна до финал А в дисциплината и на шампионата през 2019-а. Станилия завърши на 9-о място в света на 200 м едноместно кану при жените.", "date": "2019.08.24", "title": "Кодинов със сребро по кану-каяк на световното в Унгария"}
{"url": "https://www.monitor.bg:443/bg/a/view/ruse-ochakva-orient-ekspres-na-27-avgust-173706", "text": "Русе очаква легендарния влак „Ориент експрес“ на 27 август. За 22-и пореден път луксозната композиция ще спре на Централна жп гара, а любопитните посрещачи ще могат да си направят снимки до герба на лъскавите вагони и ако имат късмет, да разговарят с някого от персонала. Очаква се тренът да спре в Русе в 12,30 часа и да отпътува час по-късно за Варна, откъдето ще тръгне за крайната точка – Истанбул. В крайдунавския град обикновено престоят е заради смяна на машинистите и зареждане с вода. Във Варна влакът остава по-дълго и пасажерите имат възможност да се разходят из града. „Ориент експрес“ изпълнява маршрута Париж – Истанбул и обратно само веднъж в годината. По време на едноседмичното преживяване пътниците слизат и разглеждат също Будапеща и Букурещ. Тази година билетът е около 8000 евро. Обикновено пасажерите по този маршрут са около стотина и са от цял свят. За тях се грижи персонал от над 40 души.", "date": "2019.08.24", "title": "Русе очаква „Ориент експрес“  на 27 август"}
{"url": "https://www.monitor.bg:443/bg/a/view/vtori-sluchaj-na-morbili-vyv-varnensko-zarazeno-e-dete-173714", "text": "Дете е заболяло от морбили във Варненско. Случаят е потвърден от Националната референтна лаборатория  „Морбили, паротит и рубеола” в столицата, съобщиха от Регионалната здравна инспекция във Варна. Детето посещава детско заведение. Предприети са противоепидемични мерки за ограничаване разпространението на заболяването. Това е вторият случай на морбили в областта. При първия случай, преди малко повече от седмица заболя 29-годишен мъж във Варна, който се оказа, че не е имунизиран срещу морбили.Той се е самолекувал с антибиотици, не е бил имунизиран и бе  приет в болница. Не стана ясен източникът на заразата, тъй като мъжът е работил на летището и е имал контакт с хиляди туристи. Инкубационният период е 21 дни. Засега няма епидемична обстановка\", каза д-р Дочка Михайлова - директор на РЗИ. Издирени и установени са всички постоянни контактни лица на болният, като колеги, съседи и приятели, както и личният му лекар, с който той е контактувал. Младият мъж е имал и други съпътстващи заболявания, преди да се зарази с морбили и в момента продължава домашното си лечение във връзка с тези заболявания, които нямат касателство към морбилито, коментира и шефката на дирекция \"Надзор на заразните болести\" в РЗИ-Варна, д-р Янка Драганова. За периода 16-22 август, регистрираната в РЗИ остра заразна заболeваемост се движи в характерните за сезона граници с изключение на потвърдения случай на морбили. Към момента се отчита тенденция на задържане на развитието на епидемичния процес, но се очаква есенен пик на морбили и хепатит А. Здравните медиатори по места оказват съдействие в издирването на неимунизираните, разясняване на нуждата от своевременно търсене на медицинска помощ при заболяване и повишаване на информираността на населението.", "date": "2019.08.24", "title": "Втори случай на морбили във Варненско, заразено е дете"}
{"url": "https://www.monitor.bg:443/bg/a/view/hvanaha-bylgarin-s-30-kila-kanabis-vyv-francija-173709", "text": "Българин е бил задържан във Франция с близо 30 килограма канабис, съобщи на сайта си Радио Бльо. 55-годишният мъж пътувал от Барселона, Испания, за Германия. Той бил проверен от митнически служители, докато бил спрял с колата си на място за почивка на магистрала А7 в югоизточния френски департамент Дром в нощта на сряда срещу четвъртък. В тайник в автомобила били открити 15,5 килограма канабисова смола и 13,8 килограма \"трева\", или общо 29,3 килограма. Българинът уверил, че не знаел, че пренася наркотика. Мъжът е бил предаден на прокуратурата в град Валанс. Той ще остане в предварителния арест до понеделник, когато ще бъде изправен пред съда в града, който е административен център на департамент Дром.", "date": "2019.08.24", "title": "Хванаха българин с 30 кила канабис във Франция"}
{"url": "https://www.monitor.bg:443/bg/a/view/trendove-ot-malkija-ekran-snimki-173538", "text": "Септември наближава, което за телеманиаците значи само едно – настъпи месецът на наградите „Еми“. Идеално време да прегледаме любимите си сериали, да послушаме саундтрака им и, разбира се, да си припомним любимите костюми. Невинаги се замисляме за това, но облеклата на култовите герои допринасят за образа и достоверността на историята, затова заслужават специално внимание. Бляскавата церемония по връчването на телевизионните отличия \"Еми\" ще се състои на 22 септември. Ето кои са тазгодишните претенденти за наградата в категорията за изключителни фентъзи/ Sci-Fi костюми: Кървавата сага „Игра на тронове“ е сред основните претенденти за „Еми“ в тази категория. Костюмите, които се борят за триумф, са тези от пети епизод от финалния сезон - „Камбаните“. В серията на фокус са одеждите на Денерис Таргериан. Тоалетът е кожен, с червен елемент тип наметало и с верижка, на която са от стомана са направени трите глави на драконите на героинята. Главни виновници за крайния резултат са дизайнерката Мишел Клептън, асистентката й Ема О`Логлин и супервайзърът Кейт О` Фарел. Антиутопичната поредица „Историята на прислужницата“ на Hulu е достоен конкурент на „Игра на тронове“ що се отнася до костюми. Сюжетът проследява мрачният Гилеад, в който богатите, домашните им прислужници и секс робините си имат специфични униформи, без които сериалът нямаше да е същият. Номинираният епизод е последният от втори сезон - „Думата“. Тук виждаме всички герои в пълния им блясък, така че е трудно да се определи кой тоалет ще изнесе евентуалната победа. Дизайнерката е Ан Крабтри, а супервайзър й е Натали Бронфман. Сериалът „Добри поличби“ на Prime Video събра двуполюсни мнения, но несъмнено се превърна в тотален хит. Номинираният епизод е третият от поредицата - „Трудни времена“. Ангели, архангели, демони... в комедия. Мисля, че не е нужно да споменаваме повече, за да стане ясно, че гардеробите на актьорите са пълни с интересни костюми. Отговорни за тях са Клеър Андерсън (дизайнер) , Боби Едуардс (асистент дизайнер) и Бет Люис (супервайзър) . Шоуто на FX Networks, след което средностатистическият зрител сънува кошмари - „Зловеща семейна история“, също се надпреварва за „Еми“ за най-добър костюм. Осми сезон носи името „Апокалипсис“, а третият му епизод „Забранен плод“ спечели вниманието на критиците. Всяка история от поредицата се крепи до голяма степен на костюмите и звуковите ефекти, така че номинацията не е изненадваща. Вдъхновяващите тоалети са дело на дизайнерите Лу Ейрич и Паула Брадли, а техен помощник е Ребека Гузи. Работата им изкъсо следи Чарлийн Аматею. Стрийминг платформата Netflix също се включва в надпреварата за по-по-най оригинален костюм със сериала „Поредица от злополучия“. Целевата аудитория на продукцията са деца и тийнейджъри, но поради хумора и актьорския състав, не са малко и възрастните фенове. На почит попада епизодът \"Penultimate Peril: част 2\". Фентъзи поредицата е характерна с интересни образи и чудати костюми, зад които стои цял екип от професионалисти – Синтия Ан Съмърс, Келси Чоботар, Фийби Парсънс, Лорелай Бърк и Кортни МакКензи.", "date": "2019.08.24", "title": "Трендове от малкия екран (СНИМКИ)"}
{"url": "https://www.monitor.bg:443/bg/a/view/do-500-000-leva-globa-za-depoto-za-smet-v-shishmanci-173712", "text": "От 10 000 до 500 000 лева глоба може да отнесе Заводът за отпадъци в раковското село Шишманци заради поредния пожар на сметището му. Това съобщи министърът на околната среда и водите Нено Димов, който в събота сутринта посети протестиращите на пътя до завода жители на селата Шишманци, Белозем и Болярино. Глобата ще бъде наложена по издаденото на фирмата оператор наказателно постановление, уточни еко министърът. По думите му стартира и процедура по преразглеждане на комплексното разрешително на завода. „От вчера съм се разпоредил да започне процедура по промяна на комплексното разрешително. В момента то позволява 3 варианта – сепариране, компостиране и депониране на отпадъците. Първите два варианта ще останат задължителни и едва след тях ще бъде допуснато останалите след преработка фракции да се депонират. Така ще се депонира само отпадъкът, който не може да се използва по никакъв друг начин“, каза министър Димов, след като влезе в завода и го разгледа. Според него целта на завода не е директното депониране. Затова ще се направи промяна на целия процес и етапите на сепариране, компостиране и депониране. Комплексното разрешително ще бъде променено така, че да се сведе до минимум отпадъкът за депониране. Това е първата мярка, която министърът представи пред жителите на околните села. „Втората мярка е, че ще бъде учестен контролът – досега РИОСВ правеше веднъж годишно планови проверки. Сега задължително ще има втора проверка – преди летния сезон, и поне една – изненадваща“, допълни министърът. Той съобщи още, че се обсъжда възможността и местната власт да има контрол на дейността на предприятието. Според него заводът има капацитет и след промяна на комплексното разрешително, което трябва да стане до половин година, трябва да може да изпълнява всичките си задължения. „От гледна точка на противопожарната безопасност сме разпоредили да има по-голям запас от пръст и по-сериозно запръстяване, защото тогава шансовете за пожари са по-малки“, каза още министър Димов.  ", "date": "2019.08.24", "title": "До 500 000 лева глоба за депото за смет в Шишманци"}
{"url": "https://www.monitor.bg:443/bg/a/view/jivotnite-ot-fermata-v-goljamo-vranovo-vse-oshte-s-nejasna-sydba-173713", "text": "Над 17 000 животни от свинекомплекса в русенското село Голямо Враново, в който преди месец бе обявено огнище на африканска чума, все още са с неясна съдба. Стопаните умъртвиха около 12 000 контактни прасета от сектора за угояване, където се установиха положителни проби при няколко умрели животни, но запазиха поголовието в другите производствени единици, като отправиха искане до БАБХ и до европейските ветеринарни власти тези прасета да не се умъртвяват. „До този момент не сме получили писмен отговор нито от Министерството на земеделието и храните, нито от европейските ветеринарни власти, така че няма промяна в ситуацията и продължаваме да храним и да се грижим за животните, без да можем да реализираме продукция“, каза пред „Монитор“ изпълнителният директор на свинекомплекса Вихрен Димитров. Той уточни, че от обявяването на огнището на 26 юли т.г. до сега са взети над 1200 проби и всички те са отрицателни. Преминал е инкубационният период от 21 дни, но животните продължават да са здрави. „Ветеринарните власти казват, че болестта ще се прояви на 21-ия ден, но ето, че при нас я няма. Това означава, че тя може да се държи под контрол и че може да не се избива цялото поголовие в една голяма ферма. Това е смисълът на нашия подход в конкретната ситуация - той има научен, финансов, социален смисъл. Европейската директива за справяне с африканската чума е от 2002 г., когато последното огнище в ЕС е било в Испания през 1993-1994 г., а следващото е чак през 2014 г. Тези правила са направени по някаква стара фактология, но ситуацията е променена и трябва да се променят и правилата. Всеки случай трябва да се разглежда конкретно, а да не говорим, че самата директива дава шанс при добро желание на властите ни да застанат на наша страна, да помогнат на бизнеса и на животновъдство“, коментира Димитров. Той уточни, че по 25 000 лева на ден струва само фуражът за изхранването на животните във фермата, които стопаните продължават да отглеждат като домашни любимци. Тук не влизат заплатите на работниците, които не са освободени, и други разходи. Свинекомплексът в Голямо Враново бе един от първите засегнати от африканската чума у нас. Главен изпълнителен директор е д-р Миленка Димитрова – ветеринарен лекар с над 45-годишен практически опит в свиневъдството. В останалите две засегнати големи ферми в Русенско – в селата Бръшлен и Николово, бяха унищожиха общо 58 600 животни.", "date": "2019.08.24", "title": "Животните от фермата в Голямо Враново все още с неясна съдба"}
{"url": "https://www.monitor.bg:443/bg/a/view/nameriha-marihuanena-niva-kraj-kostinbrod-173708", "text": "Разкрита е нива за отглеждане на канабис в гориста местност до Костинброд. Това съобщиха от пресцентъра на МВР. Специализираната полицейска операция е проведена на 23 август от служители от отдел „Криминална полиция“ на ГДНП и техни колеги от ОДМВР - София. В гориста местност до Костинброд е разкрита нива за отглеждане на канабис. На място, в момента на полагане на грижи за растенията, са установени и задържани двама мъже – на 45 и 49 години, и двамата жители на община Костинброд, неизвестни до момента на органите на МВР. Установено е, че в нивата са се отглеждали 125 растения в напреднал етап на развитие, готови за беритба. Открити са и пособия за отглеждането им – бидони с вода за напояване, торове и препарати. При последвали процесуално-следствени действия в дома на 45-годишния криминалистите открили над 200 грама суха маса (марихуана). По случая е образувано досъдебно производство по чл. 354 в, ал.1 от НК, работата по документирането му продължава под ръководството на Окръжната прокуратура - София. 45-годишният е задържан с прокурорско постановление за срок до 72 часа, а на 49-годишният е наложена мярка \"Парична гаранция\".", "date": "2019.08.24", "title": "Намериха марихуанена нива край Костинброд"}
{"url": "https://www.monitor.bg:443/bg/a/view/biaric-sybira-g-7-173710", "text": "Година след внезапното американско преобръщане на 180 градуса в Канада, ръководителите от Г-7 се срещат отново в югозападния френски град Биариц за тридневни дискусии, посветени на световните кризи в контекста на неяснотите, подхранвани от позициите на Доналд Тръмп и идването на власт на Борис Джонсън във Великобритания, информира Ройтерс. Този път срещата на лидерите на либералните демокрации (Германия, Канада, САЩ, Франция, Италия, Япония и Великобритания) вероятно ще приключи без заключителна декларация, за да се избегне случилото се през юни 2018 година. Тогава американският президент отхвърли в публикация в Туитър одобрените след продължителни преговори точки на финалната декларация, след като преди това ги беше приел, предизвиквайки гнева на партньорите си. Сега Франция, която ще поеме през януари от Канада ротационното председателство на Г-7, се опитва да заобиколи препятствието. Друга новост на срещата през 2019 година е, че тя е обявена под мотото \"борба с неравенствата\" и на нея са поканени много ръководители на страни извън Г-7 като индийския премиер Нарендра Моди и президентите на Чили, Египет, Сенегал, Руанда и Буркина Фасо. Въпреки тази промяна на метода и формата, полето за маневри на Франция се очертава тясно, тъй като Доналд Тръмп е определян от колегите му като все така непредвидим, британският премиер Борис Джонсън е съсредоточен върху Брекзита, германската канцлерка Ангела Меркел предизвика слухове за здравословното си състояние, а италианският премиер Джузепе Конте е обречен да играе роля на фигурант след обявяването на оставката на неговото правителство в контекста на остра политическа криза. Темите, които ще се обсъждат във френския курортен град са многобройни: климат, Иран, миграция, Брекзит, положението в Хонконг и Кашмир, търговската война с Китай, данъците за интернет гигантите - все въпроси, които се очаква да предизвикат ожесточени дискусии и трудно постигане на компромис между седемте. От 1998 година Русия редовно присъства на срещите на Г-7 и групата се преименува на Г-8, припомня АФП. През 2014 година обаче Русия под управлението на Владимир Путин бе извадена от Г-8 след анексирането на украинския полуостров Крим от Москва и въведените антируски санкции. Малко преди срещата в Биариц Доналд Тръмп се изказа за възстановяване на Г-8 и завръщане на Русия. Френският президент Еманюел Макрон определи, че би било добре Русия да се върне в Г-8, но при условие, че бъде постигнато съвместно решение с Украйна въз основа на споразуменията от Минск.", "date": "2019.08.24", "title": "Биариц събира Г-7"}
{"url": "https://www.monitor.bg:443/bg/a/view/trymp-vgorchava-frenskoto-vino-s-mita-173707", "text": "В средата на юли френският парламент прие закон за данъка върху услугите за големи цифрови компании като Amazon, Apple, Facebook и Google. А сега президентът на САЩ ДоналдТръмп заяви, че може да наложи данък върху френското вино като отговор. “Не ми харесва, че Франция започва да облага с данъци нашите компании. Това е много нечестно. И ако го направят, ние ще обложим с данъци каквито не са виждали техните вина.”, каза Тръмп пред репортери преди да замине за летището за срещата на върха на Г7 във Франция. В същото време президентът призна, че не е голям фен на тези компании, защото “те бяха и остават противници на републиканците”. След приключване на въпроса за данъците Тръмп подчерта, че има „добри отношения“ с френския президент Макрон.", "date": "2019.08.24", "title": "Тръмп вгорчава френското вино с мита"}
{"url": "https://www.monitor.bg:443/bg/a/view/gori-smetishteto-na-velingrad-173711", "text": "Запали се сметището на Велинград. Екипи на пожарната се борят с пламъците, но са затруднени заради наслоените отпадъци, които са с височина около 20 метра. Пожарникарите все пак са успели да предотвратят разрастване на пожара към горските масиви. Във Велинград се усеща неприятната миризма. Преди това бяха потушени пламъците, които обхванаха и сметището на военния завод \"Арсенал\" в Казанлък. Огънят се е запалил сам заради високите температури на производствени отпадъци, напоени с машинно масло. Производственият процес в завода не е бил затруднен. Според Националния институт по метеорология и хидрология в 15 области на страната е в сила екстремален индекс за пожароопасност. Става дума за територии от областите София, София - град, Враца, Плевен, Русе, Силистра, Добрич, Варна, Бургас, Ямбол, Сливен, Стара Загора, Перник, Пазарджик и Благоевград.", "date": "2019.08.24", "title": "Гори сметището на Велинград"}
{"url": "https://www.monitor.bg:443/bg/a/view/opel-astra-nasledjava-koronata-na-legendarnata-calibra-173646", "text": "Новият Opel Astra, който ще дебютира на автомобилното изложение във Франкфурт през септември, наследява короната от легендарния Opel Calibra за най-добра аеродинамика. Със своя коефициент на въздушно съпротивление от едва 0,26 както при Astra хечбек, така и при версията комби Sports Tourer, новият компактен модел на Opel се нарежда сред аеродинамично най-ефективните автомобили в своя клас. Стойността на въздушното съпротивление намалява разхода на гориво и поради това аеродинамичната ефективност е ключов фактор за редуциране на емисиите на въглероден диоксид. Елегантното купе с две врати Opel Calibra носеше короната за аеродинамика в продължение на почти 30 години. Докато формите на спортното купе показват ясно причините, довели до коефициент на въздушно съпротивление от 0,26, също толкова ниска стойност при новата Astra е постигната чрез оптимизиране на многобройни, но по-трудно забележими с просто око области и детайли. Актуалният модел Astra от 2015 г. се отличава с нисък коефициент на аеродинамично съпротивление от 0,29. Новата Astra обаче сваля още тази стойност, благодарение на редица забележителни иновации. Активната цялостна система от аеродинамични щори намалява разхода на гориво, като затваря горната и долната част на предната решетка. Цялостната система от аеродинамични щори в предната част забавя процеса на охлаждане след загасване на двигателя и ускорява постигането на оптимална работна температура на задвижващия агрегат след студен старт, което дава възможност за чувствително намаляване на разхода на гориво и повишаване на комфорта на отоплението в купето на колата особено през зимата. Подобренията по отношение на обтекаемостта на дъното на каросерията на новия модел включват аеродинамичен капак под двигателя и трансмисията, специално оформени панели в предната част на пода, увеличен по размери термичен щит на горивния резервоар, който изпълнява и ролята на аеродинамичен дефлектор, намален с до 10 мм просвет в зависимост от версията на модела, както и аеродинамично оформление на напречните носачи на задния мост. Новата Astra ще отбележи световната си премиера на изложението във Франкфурт точно 30 години след дебюта на Calibra на същия автомобилен форум. Спортното купе с две врати се качва на конвейера през 1990 година и носи в продължение на 10 години титлата на най-аеродинамичния серийно произвеждан автомобил в света със своя коефициент на въздушно съпротивление от едва 0,26. Calibra дължи своята отлична аеродинамика на каросерията с издължен и нисък профил, както и на множество аеродинамични детайли и решения, като ниския преден спойлер и стесняващата се форма на задната част на каросерията. Специално оформените прагове в зоната между предните и задните колела също спомагат за допълнително намаляване на съпротивлението на въздушния поток, като предотвратявайки изтичането на въздух встрани от каросерията. Opel Calibra беше най-успешното на пазара спортно купе през 90-те години на миналия век, от което в периода между 1989 и 1997 година бяха произведени над 238 600 бройки. Opel Calibra се предлагаше с общо пет варианта на мощност, вариращи от 2,0-литровия бензинов агрегат със 115 к.с. до версията с 2,0-литров турбомотор с максимална мощност 204 к.с.", "date": "2019.08.24", "title": "Opel Astra наследява короната на легендата Calibra"}
{"url": "https://www.monitor.bg:443/bg/a/view/po-dvama-se-borjat-za-rabota-v-sofija-9-vyv-vidin-i-vraca-173701", "text": "11382 са регистрираните безработни за месец юни тази година в София, сочат данните на Агенцията по заетостта. Обявените свободни работни места през същия месец са 4552, което означава, че за 6 830 човека няма работа. Статистиката сочи, че по двама човека се борят за едно работно място в столицата, а по 13 човека чакат за позиция в Разград, в Търговище пък са по 10. Във Видин, Враца и Монтана където се съревновават средно по 9 човека за място. В Перник също има проблеми със заетостта и там седмина чакат за една обявена позиция. Анализът на равнището на безработица по области показва, че то е по-ниско в 9 области: София-град (1.7%), Варна и Бургас (по 2.8%), Габрово (3.2%), Добрич (3.6%), Стара Загора (3.9%), Пловдив (4.0%), Перник (4.2%) и Велико Търново (4.8%). В останалите 19 области равнището е над определеното за страната, а най-високите му стойности продължават да се отчитат в Северозападния район. Най-сериозен е процента на безработица в Северозападна Бългрия и по конкретно във Враца, Видин и Монтана където над 12 % от населението е без работа. Следват областите Силистра (10.0%), Търговище (9.8%), Сливен (9.1%) и Разград (8.9%). Продължителната безработица за период над 1 година по области показва, че делът й се движи в широк диапазон – от 2.3% от всички регистрирани безработни в София-град, до 45.8% във Видин и 44.9% в Разград. През месец юни равнището на безработица в София е било 1.7%.,а 1259 са най-младите безработни на възраст до 29 години, 258 пък са неработещите за период над една година. Новорегистрираните безработни в страната наброяват 21 404 души, като се увеличават с 13.3% спрямо май 2019 г. и намаляват с 2.3% спрямо година по-рано. Повече от половината от новорегистрираните са жени (57.1%). Броят на безработните в цялата страна е 169 659 за месец юни, което е с 0,1% по ниско спрямо месец май 2019г. Според данни на агенцията за едно работно място в страната се борят средно по 4 души. Процентът на безработните в цяла Бълагрия е 5.2%. той се понижава с 0.1 пункта спрямо май, а при сравнение с година по-рано се понижава с 0.5 %. Според данни на НСИ през второто тримесечие на 2019 г. коефициентът на безработица е 4,2% във възрастовите граници от 15 до 64 години.Статистиката сочи, че най-трудно си намират работа хората със средно образовние – 63,4%. Дейността на бюрата по труда продължава да бъде насочена и към заети, учащи и пенсионери, сред които работодателите също търсят своите кадри. По последни данни на Евростат през май 2019 г. равнището на безработица в страните от Европейския съюз (ЕС-28) е 6.3% (при 6.4% през април 2019 г. и 6.9% през май 2018 г.). Равнището на безработица в България е 4.5% (при 4.5% през април 2019 г. и 5.3% през май 2018 г.). Най-ниско равнище на безработица сред страните-членки на Евросъюза през месеца се наблюдава в: Чехия (2.2%) и Германия (3.1%).С най-високо равнище на безработица през месеца са: Гърция (18.1% по данни за март 2019 г.); Испания (13.6%); и Италия (9.9%).", "date": "2019.08.24", "title": "По двама се борят за работа в София, 9 във Видин и Враца"}
{"url": "https://www.monitor.bg:443/bg/a/view/zvezdni-deca-na-kilogram-snimki-173535", "text": "2019 се оказа плодородна година за родните знаменитости. Не става въпрос само за плодовете на труда им, които берат във формата на аплодисменти и лайкове в социалните мрежи. Много от българските любимци от екрана и музикалната сцена изпитаха радостта от това да станат родители, а на някои тепърва им предстои да гушнат наследници. Още през януари актьорът с кадифен глас Орлин Павлов даде старт на поточната линия от скъпи наследници. Поп звездата стана баща на дъщеричка, като за това се похвали самият той в социалните мрежи. „Елизабет Павлова, добре дошла на този свят. И както се пее в една песен „Светът е друг, когато си тук”, гласеше част от съобщението му. Знаменитият татко не може да се оплаче от много безсънни нощи. сподели наскоро пред „Монитор“ той. Орлин издаде още, че Елизабет е по-спокойна в обятията на своята майка Диана, тъй като той самият е „нервак“ и малката го усеща. Мис България 2009 Антония Петрова пък роди навръх имения си ден. Блондинката даде живот на Благовест, плод на любовта й с Ивайло Батинков. Двамата чуха „Менделсон“ едва три месеца след първата си среща, като организираха празненството в Гърция. Бизнесменът отправил предложение към избраницата си с пръстен на своята майка, и то във вечерта, в която запознали родителите си. В края на януари семейството на риалити младоженците Алекс и Дани Петканов също се увеличи с още един член. Първият наследник на двойката е момче и носи името Габриел. На него те се спряха, след катопомолиха феновете си да дадат предложения. пошегува се Александра по повод раждането. Новороденият син на Петканови може да се похвали с профил в социалните мрежи. Броени часове след като Габриел се роди, в Инстаграм се появи негов профил. Той е поверителен, но мигновено събра няколко хиляди последователи. Неколцина не одобриха бебешкия профил в мрежата, но повечето фенове на звездната двойка благодариха, че Алекс и Дани ги държат постоянно в течение с живота си. Към момента малкият инфлуенсър разполага с близо 99 000 последователи Вечно усмихнатият блондин Деян Славчев-Део пък получи най-големия подарък за деня на влюбените. Съпругата му Мариана го дари с втори син навръх Свети Валентин. Той носи гордото име Теодор. Водещият с душа на уиндсърфист и любимата му отглеждат още едно момченце. Баткото Борислав се роди през април 2016 г. През април 2019 г. проплака едно дългоочаквано звездно бебе – това на певицата Поли Генова. Изпълнителката на If Love Was a Crime роди син, който носи името Даниел. Неведнъж поп звездата споделя, че бременността й е била изненада за нея и щастливия татко, който е холандец. Искрата между двамата пламва преди две години, по време на наградите на БГ Радио в Благоевград. Любимият на чаровната блондинка не знае български, но се опитва да го научи. Че Генова е в очакване на първия си наследник, стана ясно в края на миналата година. Тогава тя сподели официално с видео пред феновете си в социалните мрежи, че е бременна, а след това представи песента си „Героите“ по време на концерта на инициативата „Българската Коледа”. През май Яна Христова, прочула се като една от адреналинките от „Господари на ефира \", отново стана майка. Чаровната блондинка гушна в обятията си второ момченце. Бебето се е появило на бял свят чрез секцио с мерки от 3,450 кг и с черна къдрава коса. За бащата не се знае много освен това, че се казва Петър и се занимава активно със спорт. Първородния си син Христова посрещна през май 2009 г. Детето се казва Емил й е плод на любовта й с бившия й партньор Ивайло Леков. През юли телевизионният готвач шеф Иван Манчев стана родител на трета рожба. За щастливата новина се похвали самият той в социалните мрежи. С радост ви съобщавам, че с любимата ми Цветомила станахме родители на прекрасно малко момченце – Александър“, сподели кулинарът. Водещият на „Кошмари в кухнята“ е баща на две деца от първата си жена Марина, с която споделяха 18 години семеен живот. Заедно имат дъщеря Виктория и син Христо. Преди време обаче стана ясно, че той се е разделил с майка им и има нова любов в живота. В началото на месеца лъчезарната тв водеща и певица Александра Раева прегърна първата си рожба. Вокалистката на Mind Trips даде живот на момиченце, като все още не е ясно как се казва то. Екранната половинка на Мария Игнатова отдавна крие личния си живот от зоркото око на папараците. Тя призна за бременността си едва преди два месеца с публикация в социалните мрежи и надпис: Не разкрива подробности и около таткото на бебето. Двамата направиха първата си публична поява в средата на месец май, като засега се знае, че той е видимо по-възрастен от нея, а искрата между тях е пламнала по време на една от екзотичните ваканции на Раева за гмуркане. Седмица по-късно вокалистката на група „Мастило“ Виктория Терзийска стана майка за втори път. Щастливата вест бе споделена от самата певица. Изпълнителката на „В ръцете ти е най-добре“ и съпругът й Петър Величков посрещнаха още една дъщеричка – София. Двамата възпитават и тригодишната Маргарита, която е кръстена на своята баба. Величков е шеф на верига бензиностанции и има двама синове от предишния си брак. На 14 август певицата Йоанна Драгнева даде живот на първа рожба. Бившата вокалистка на Deep Zone Project роди момиченце, което носи името АннМари. Щастливата вест бе споделена от Драгнева в социалните мрежи, както традицията повелява. „Днес е наистина вълшебен ден, защото се роди най-чаканото, най-желаното и най-мечтаното бебе“, написа звездата във Фейсбук. Баща на малката АннМари е Мирослав Димитров, който доби популярност около риалити сериала „София - Ден и нощ“. При някои от родните звезди щъркелът тепърва ще каца. Един от тях е рапърът Криско, който чака дете от любимата си Цветелина. Слухове, че хитмейкърът от Габрово ще става татко се въртят от доста време. През май двойката пусна видео, на което иначе стройната танцьорка е с широка блуза, под която ясно личи коремче. Малко след това Криско пусна видео към парчето „Да или не“, на което гали коремчето на любимата си и с това потвърди щастливата новина. Искрата между изпълнителя на „Незаменим“ и красивата брюнетка пламна преди около три години. Познанството им датира отпреди това, когато Цвети се разписва с участие в клиповете на рапъра като танцьорка. През юни стана ясно, че актьорът Наум Шопов-младши и годеницата му Теа Минкова също ще стават родители. Звездата от медицинската драма „Откраднат живот“ качи в социалните мрежи кадър, на който той и любимата му позират на плажа със снимка на бъдещата си рожба. „Ще си имаме бебе! Най-накрая си материализираме любовта. Обичам ги“, написа момчето, което има медицински ценз и в реалния живот. „Седем години любов в момента тежи около 130 г и се намира в коремчето ми“, включи се тогава и бременната красавица. Решението да съобщят новината по този начин взели, защото не искат медиите да пишат невярна информация за тях, както се е случвало и преди. Теа издаде още, че е бременна от „четири-пет“ месеца. Бебето ще се появи на бял свят в края на годината. Що се отнася до пола - той още не е известен дори на младите родители. Очаква се скоро плеймейтката, преквалифицирала се в дизайнерка, Златка Райкова да зарадва футболиста Благой Георгиев-Джизъса с още една рожба. Красавицата вече е бременна в седмия месец. Тя се опита да прикрие благата вест, като често пускаше свои снимки, на които не личи коремчето й. Това ще е първо дете за Райкова и четвърто за Георгиев. През есента телевизионната репортерка Деси Цонева ще роди от издателя Явор Стефанов, на когото каза заветното „да“ през юли – по-малко от месец след годежа им. Двамата са в очакване на момиченце. От първия си брак Стефанов има две дъщери – на 17 и 20 години. Цонева пък възпитава момченце, кръстено на баща си Янчо Таков.", "date": "2019.08.24", "title": "Звездни деца на килограм (СНИМКИ)"}
{"url": "https://www.monitor.bg:443/bg/a/view/styklenata-feja-vesi-gekova-173617", "text": "Да създаваш от стъкло произведения на изкуството си е същинска алхимия – тайнството да „обръщаш“ един материал от твърдо състояние в течно и после пак пак в твърдо, за да приеме определена форма, изисква не само търсещ дух, но и доста познания по физика и химия. Младата художничка Веси Гекова, чиято трета самостоятелна изложба може да се види до 1 септември в столичната галерия „Контраст“, притежава необходимия бекграунд. Но твърди, че стъклото я е „намерило“, когато още на 16 години започва да изучава изящни изкуства. Красивата брюнетка се дипломира първо в лондонския университет „Метрополитън“, след което придобива двойна бакалавърска степен по специалностите „Стъкло, керамика и порцелан“ и „Живопис и стенопис“ в Нов български университет, а накрая усъвършенства уменията си по дизайн на стъклото в Чешката академия на изкуствата в Прага и Злин, както и в университета „Томас Бата“. В Чехия българката опознава работата на прословутите майстори на бохемски кристал, чийто умения се предават от поколение на поколение от дълбокото Средновековие, и има късмета да попадне на преподавател като известния Константин Вълчев, признат не само у нас и във втората си родина, но и отвъд Океана. Именно той я посвещава в начина, по който един творец трябва да мисли, за да проектира и изработва обекти от стъкло. „Всеки път, когато човек се занимава с обработка на стъкло, влиза в особено състояние на креативност, което му позволява Стъклото поддава, тъй като е аморфно и може да бъде формирано с различни техники и по различни начини. Трябва да знаеш какво искаш да постигнеш и след това да се оставиш процесът да те води. А той е много интересен: ти си имаш едно на ум, но в творбата може да се овеществят едва 40% от идеята ти. И тук ролята на автора е да направи така, че идеята му да се изрази 140%“, разсъждава г-ца Гекова. Стъклото винаги си има собствено мнение, то се формира както на него му е комфортно, защото иначе се създава напрежение и се пръска, разказва тя. В този смисъл колкото и художникът да се опитва да контролира процеса, неизменно дори и за него има доза изненада в крайния резултат. „Раждането на новата форма може би е мистичен процес – смесица между собствени намерения, техника, умения, материали, външни условия и т. н. Затова дадена творба е почти невъзможно да се повтори, освен ако няма калъп“, убедена е Веси. В актуалната си изложба Eden („Рай“) тя използва фюзинг техника, обогатена с нейния личен патент, който нарича графика в стъклото. Поставя изсъхнали цветя между два слоя от него, при изключително висока температура те изгарят и от тях остава единствено следата от въглена, който се запечатва завинаги в стъклото. Така червените рози например „завещават“ на произведението своите бодли и листенца, напомнящи авангардни арт фосили. Веси Гекова е пионер в подхода да съчетава модерния фюзинг със специфична процъфтявала във Венеция от ХV век. Тя се състои в заливане на стъклото с огледало със сребърна повърхност, а огледалото всъщност не е нищо друго освен пак разтопено стъкло, което се залива с амалгама, забъркана с различни съставки и подправена със сребърен нитрат накрая. По този ренесансов метод е създадена една от водещите творби в експозицията – триптихът „Триединство“. „Получава се огледален слой, който отразява действителността по свой начин. Самите огледала стават криви от фюзинга, приемат по-къдрава форма, наподобявайки метална повърхност“, пояснява авторката. Както всеки индивид, според манталитета си, вижда „своята“ действителност, така и всяко стъкло, според кривините си, отразява различна действителност. Ето защо на художничката й харесва тази игра, в която произведенията излизат от пространството на галерията и стават част от градската среда, като я интерпретират творчески. А и така са достъпни за неограничена аудитория... Още с първото си студентско начинание в НБУ Веси се „вписва“ в място, посещавано от хиляди. Възпитаниците на университета се включват в подмяната на прозорците и създаването на чисто нови дизайнерски витражи за храм-паметник „Александър Невски“. В продължение на 2 години момичето представя проекти, които одобрява лично патриарх Неофит. „Трябваше доста да се смиря, за да навляза в християнските канони, да проуча в детайли символиката и да инкорпорирам православни елементи във витража“, признава художничката. Патриархът оценява по достойнство работата й от пръв поглед, но тя е нанасяла немалко корекции върху нея, докато дръзне да я покаже. „Изобразих кръст, символизиращ възкресението на Пророка. Успях да вградя в него елементи от интериора на храма – повторила съм някои детайли и цветове от стенописите“, разкрива авторката. Те са наситено оранжево, постигнато с качествено френско стъкло, стоплящо цялата атмосфера в катедралата, когато грее слънце; наситено червено – труден за синтезиране цвят, тъй като за целта се използва суперскъп златен оксид; синьо, олицетворяващо светостта на на чудото... Сега витражът на Веси Гекова, който е над 3 метра висок и съдържа повече от краси центъра на южната страна на „Александър Невски“. Скоро художничката ще осъществи друг свой проект, който ще се вгради в архитектурната среда на СГХГ и ще остане там. Дизайнът вече е уточнен с домакините на бъдещата творба. Почти всички арт събития, в които Гекова участва – близо 50 общи и 3 самостоятелни изложби, са с благотворителна цел. „Вярвам, че изкуството може да подпомогне социални каузи и по-успешно от политиката да решава обществени проблеми“, убедена е тя. С изявите си Веси е подпомагала деца в неравностойно положение, както и военноинвалиди, а приходите от настоящата експозиция ще бъдат дарени за процедури ин витро на фондация „Искам бебе“. Извън ателието младата дама обича да практикува йога, защото вярва, че това я прави по-осъзната личност, стигаща по-пряко от идеята до създаването на материално произведение, което иначе е дълъг процес. Обича и да пътува, за да се вдъхновява и зарежда с нови идеи. Била е в над 30 държави, а в Чехия например, където бохемските майстори духачи на стъкло изработват част от проектите й, пребивава ежегодно. Често посещава Испания и Италия, където използва базата на някои добри стъкларски фабрики. „Стъклото все по-често замества множество изкуствени материали в интериора и архитектурата, извън артистичната среда. Освен че е красиво, то е лесно за почистване и е безвредно за околната среда и човешкото здраве. А фактът, че пропуска светлина в помещенията, може да ни спести и част от сметките“, казва художничката.", "date": "2019.08.24", "title": "Стъклената фея Веси Гекова"}
{"url": "https://www.monitor.bg:443/bg/a/view/mistyr-morski-i-na-ulicata-i-pred-mik-djagyr-173681", "text": ". Ей такива мили реплики разнообразяват най-лежерния и едновременно смислен разговор за музика, който съм водила в последно време. Този с Мимо от „Джанго Зе“. Веднъж разговорът беше прекъснат дори заради открит плажен чадър близнак, същия като този, който ползва и е наследил от баба си и дядо си, което веднага му навя мисли за странна „синхронизация“, заслужаваща песен. Представям си тънката усмивка на Мимо, докато ми казва с нотка на извинение в телефонната слушалка: „В момента филмът е „С деца на море“. Прибрал се е за седмица, половината от която използва, за да види приятели и семейството си тук, в България. Прави го на плажовете на родна Варна и е събрал около себе си 3-годишната си дъщеричка Рита, 18-годишния си син Радо и други съмишленици. Чак ни е леко неудобно, че прекъсваме тази семейна идилия, особено след като Мирослав Атанасов, както е истинското му име, признава, че съвсем скоро е разбрал какво всъщност е почивка. „Трябваше някой да ми каже: „Почивка е – не правиш нищо, не търсиш къде да свириш, просто нищо не правиш“. Случи ми се преди две години и сега ми е вторият път“, казват онези дълбоки, но хитри сини очи, които ни караха да подскачаме като „луди жаби“ и да пеем „грешка, грешка“ в началото на милениума. Само след дни ни предстои отново да завържем здраво кецовете, за да можем да побеснеем на На 29 август „Джанго Зе“ ще подгреят лудите глави от SARS на стадион „Юнак“, а на 31-ви ще се включат в трибюта на Тодор Колев в „Маймунарника“ в Борисовата градина. Поканата и за двата концерта идва от Мартин Михайлов, който през 2009-а събра след дълго прекъсване отново бандата. Предстоящият трибют не е първият поклон на Мимо към таланта от Шумен. Участвал е и в първите две издания на концерта, през 2011-а и 2012-а, когато все още господин Опасен чар беше жив и сам участваше в концертите. „Бях много поласкан от неговата реакция за моето изпълнение на неговите неща. Той ни гледаше с голямо внимание. Мисля, че ни оцени“, спомня си Морски, който през втората година дори се сблъскал на врата на гримьорните с големия талант и успял да го разсмее с неподправеното си чувство за хумор. Докато говори за Тодор Колев, се усеща истинско възхищение, дори лека боязън в гласа му. Не може всеки да направи интерпретация, като едновременно да избегне имитация и да направи нещо подобно по дух и по послание. Аз съм израснал с него, знаех песните му наизуст, когато нямах още 10 години. Плочата се въртеше нонстоп. Много неща съм взел от него. За мен той беше огромен. Малко знаят колко е голям. Беше изключително музикален, до такава степен да може да се открои. Само един голям артист може да изкристализира това, което е ценното, и да го направи по-ценно и по-достъпно за още по-голям кръг от хора. Беше много повече от просто актьор. Голям характер. Но ми се струва, че беше неразбран. Направи най-голямото нещо, което един артист може да направи - да изработи характер, който да е неповторим и да работи, и да няма нужда да се сраства със самата личност на човека“, не спира да влиза все по-надълбоко заради вдъхновителя си той. Последно Мимо си е идвал в родината през юни, за да свири в три последователни вечери в Пловдив с една от групите си - Gipsydelica. А преди това е имал 2 години пауза, в които не е стъпвал в България. „По принцип пари за самолетен билет не давам. Достатъчно съм по всякакви превозни средства заради концерти. Като си прекарал един месец по самолети и какво ли не, предпочиташ да си седиш вкъщи. Аз обичам да си седя вкъщи и да си готвя в кухнята. Обичам да готвя. Намирам много общи неща между готвенето и свиренето на музика – необходим е добър вкус и за двете, добро чувство за баланс, трябва добра случка. И после нещо остава след това“, разкрива Мимо, а че любимото му място в къщата е кухнята, става ясно и от някои от видеоклиповете с нови песни, които пуска в Youtube и които записва точно в тази стая от дома си. Звучи спокоен, балансиран и сам признава, че вече е уредил живота си на Острова, където е общо от 14 години. Заминава за Англия, когато всичко вещаеше наистина розово бъдеще на групата му „Джанго Зе“, а феновете виждаха наследници на „Уикеда“. Само три години след като е създал бандата Мимо, или Мистър Морски, както сега се нарича, стегна куфарите през 2002-ра. „Поуморих се и си дойдох през 2010-а, мислейки, че мога да направя нещо смислено тук, да помогна с нещо. То се оказа, че няма нужда. И 2013-а заминах пак“, малко горчиво разказва музикантът, който винаги е имал За щастие вече се занимава само с музика, но е минал през всичко. „Като отидеш в чужда държава, по правило в началото се налага да минеш през какво ли не и да работиш какво ли не. Започваш от най-отдолу. Бях малко загърбил музиката. В един момент намерих китара на улицата, електрическа, и разбрах, че за мен е тази китара, приех го като знак, че е време да се върна към музиката. Предполагам, не можеш да си избягаш от съдбата“. С ей такива съдбовни, интересни и на моменти невероятни случки е пълен живота на мултиинструменталиста. Днес за него лондонската преса пише: \"Музикант, който може да пее като Дона Самър, смесва електрически китари, фънк обертонове и клавиатурни взривове, световни бийтове и елементи на традиционната балканска и всякаква друга музика, която звучи в ума и душата на един роден бунтар\". Сега свири в две банди - Gipsydelica и The Turbans (бандата е мултикултурна, с музиканти от Иран, Ирак, Испания, Германия, Франция, Гърция и, разбира се, България), има ученици, правил е уъркшопове по китара и сценично поведение, викат го като китарист или пък по частни партита. „Случвало ми се е да свиря къде ли не. На улица съм свирил, и на Мик Джагър съм му свирил“, смее се Морски, но истината е, че ангажиментите в Англия са му дали възможност да се запознае с много световни звезди. господин Пол Симънън. С Blur се срещах пролетта. Свирих на Africa Express (б.а. - събитията на организацията са посетени от повече от 50 000 души и са били част от олимпийските игри и фестивала Гластънбъри), организирано от Деймън Олбърн (б.а. - фронтмена на Blur и Gorillaz). Него много го харесвам като певец и творец. Като човек не можах много да си поговоря, беше малко мълчалив и дръпнат. Но там се запознах с едни от най-известните в уърлд музиката като невероятната Рокия Траоре, голяма певица от Мали. Много от тези прекрасни музиканти са много, много скромни. Не се звездеят. Такъв беше случаят с господин Пийт Таунсенд. Нашият перкусионист Кабар (б.а. - Баба), той не е чувал за The Who въобще. Израснал там, в Кюрдистан. Помня, че Мистър Пийт, аз така му викам, страшно се изкефи, като разбра, че има някой, който не е чувал за него“, нямат край невероятните и цветни преживелици в смелия живот на музиканта. Въпреки досега си до най-големите не спира да повтаря и натъртва, че няма значение къде свири. Нито пред кого. Може пред много, може и пред един. Дори вторият вариант му е по-лесен, защото „това е до характер“. В момента го държи леко напрежение от предстоящия концерт на стадион „Юнак“ заради думата „стадион“. Не че не е свирил и на стадион. Дори на „Уембли“! „Ама във фоайето. Играха Молдова и Англия. Трябваше им формация, която да звучи източноевропейски, и намериха „Тюрбаните“. Има една забавна случка от тогава. Всички се радваме, че сме на „Уембли“. Барабанистът Антай, много скромен човек, прекрасен, свирил с много големи имена, тази година свири със Stereo MC's, седи отстрани и с половин уста каза: „Аз съм свирил и преди тук.“ - Къде бе? - „Не е кой знае какво, подгрявахме U2 с Бьорк“. С ей такива хора се е обградил в момента Мимо. Такъв е и той – голям музикант за музиката. А тя за него е: „Музиката за мен е музика. Тя е неизбежност, аз музиката я свиря. Не съм много добър в слушането. Само доколкото мога да взема, да го открадна, да заема и да го префасонирам, да го използвам по друг начин. Мога да се вдъхновя, но не я търся с голяма страст. По-скоро оставям да дойде до мен“. А тя идва от всякъде. Като че ли всичко може да го вдъхнови, от жаби, през Алеко Константинов, до Феята на зъбките. Именно песен, посветена на последната, ще дебютира на предстоящите два концерта.", "date": "2019.08.24", "title": "Мистър Морски и на улицата, и пред Мик Джагър"}
{"url": "https://www.monitor.bg:443/bg/a/view/anri-kulev-bylgarite-sme-care-na-razbij-postroenoto-173690", "text": "- Тия музи, тия музи... Не знам дали съм ги срещал... Висоцки има една много хубава песен, в която споменава, че при поета Константин Балмонт музата живеела постоянно, а при него не се задържала особено. Аз няколко пъти съм се опитвал да отговоря на този въпрос – не измъквайки се, а мислейки наистина, че всичко това има общ корен, опиращ до визуализацията на идеи. Сигурно дълбоко някъде в основата стои рисуването – този първичен енергиен нагон. А пък дума да не става, че срещу изброените неща, които споменахте, човек трябва да остави един живот. Нещо, което се и случва, общо взето, защото 70 години не са малко. 55 години в бранша са половин век работа и смятам, че това е нормално. При добър шанс повечето от колегите имат сходна съдба. Друг е въпросът доколко си се „втрещил“ в това, което вършиш, доколко си му отделил време от живота си. - Не, те няма как да се променят, но сигурно аз съм се променил. Всичко започна много отдавна в един от нашите всекидневници – за да бъде по-особено, по-интересно, по-провокативно. Тръгнах с тия картинки доста плахо – както с всяко нещо в началото, но после те се развиха. Беше непрекъсната проба-грешка – и със себе си, и с аудиторията, защото това е въпрос на взаимна допустимост: еротиката не е всекидневна тема на свенливия българин и на него също му трябва време да я приеме. За съжаление, разбира се, защото в еротиката, в телата, в мъжкото, в женското има скрити толкова много любопитни неща... Този тип рисунки не са формални изследвания на художник върху пластиката на тялото, вътре в тях има и социум, и препратки към приказките... И те постигнаха друго ниво в сравнение с първосигналната журнална рисунка. Това беше смисълът и аз съм щастлив, че Нов български университет направи жеста да издаде книгата, която беше готова от повече от 10 години. Струва ми се, че албумът би имал и финансов успех... - Зависи кой как пораства, в каква среда. Смисълът на този тип рисунки и на образованието чрез тях е да може да се избегне точно тази грубоватост, защото ние сме винаги на една крачка от нея. Ако усетът не е заложен още в ранни детски години, ако не е внимателно вкаран в главите на децата, нежно и с чувство за хумор и отговорност, след това идва простащината. Не бих могъл да отговоря на въпроса и от името на една огромна прослойка в България – мутрите с тяхното отношение към жените. Но у онази „приповдигната“ част на хората, които четат, гледат и се интересуват, естествено, картинките би трябвало по някакъв начин да оставят следа. Трудно е, всички сме отделни вселени и всички са възпитавани отделно, учени отделно, така че няма ясен отговор. И това важи не само за българина. Общо взето, човечеството се движи успоредно и изглежда доста еднакво. Ние се преструваме, че сме различни, защото така ни отърва, но еднакво на тъпи шеги носят и прословутите европейци, и българите. Те не са по-малко консервативни или по-малко глупави от нас. Всички са сравними – провинцията навсякъде по света е просташка и грубовата, защото на това я учи битът. Столицата – също. - Никъде не се опитвам да съобщя, че това е карикатура: винаги ги наричам рисунки, картинки, защото ми се струва, че карикатурата е по-различен жанр. Тя носи в себе си злободневието, хората я харесват заради подигравателния й тон към властимащите, заради конкретните прилики с тях. При мен нещата са други, аз не правя този тип карикатура, през целия си съзнателен живот на художник не съм правил и не желая да правя. Мисля, че едно по-философско отношение към нещата също върши работа. Важен за мен е високоинтелектуалният езоповски език, както едно време го наричаха, езикът на намека, на тънкото усещане... Сложно е за усвояване, сигурно коефициентът на полезно действие при тоя тип рисунки е много по-нисък от обикновения, но дори и 10% да си докарал от тия 100%, си струва усилията... - Завършихме филма. Друг е въпросът, че пари не намерихме и няма да намерим, защото просто в България не се намират извън подкрепата от НФЦ и БНТ. У нас хората, които имат пари, не участват във филмовия процес. За тях е много учудващо, че биха могли да дадат някъде пари. Парите са си техни и тази интелектуална обществена просия тях ги изумява дълбоко. На мен ми е по-неприятно, че държавата се държи по същия начин, че тя не въведе таксите към чуждите продукции, не направи фонд „Кино“. Ние сме една от малкото държави, които изпълняват всичко, което им се каже от горе (сега ще въведем и такса Free, което е друга система, за да могат да бъдат облагодетелствани отново чуждите продукции), но не правим нищо българите продуценти да участват в този процес. Много сме изпълнителни нагоре към „господарите“ и много строги и възпитателни надолу към „слугите“. Хората, които нямат самочувствие, вършат това навсякъде по света. Но да се върнем към филма. Той е завършен, но, разбира се – с огромни загуби. Да не говоря, че основният екип не е взел и стотинка от хонорарите си и няма как да вземе, защото няма откъде. Следващата крачка е разпространението. И то е голяма паника за всеки български филм, защото има и монополисти, и сложни проблеми с публиката, и кражби през интернет... Тези неща не се променят с годините, както не се променя и обичаят да се коментира, че българските филми са лоши, защото не вземат „Оскар“... „Имало една война“ ще има със сигурност премиера на фестивала „Златна роза“ във Варна в началото на октомври, но за софийска премиера още не ми е ясно кога и как... Трудно е, още повече че публиката се промени: младежите и децата, които гледат кино, много-много не се интересуват от Сръбско-българската война, те не знаят нищо за историята ни, а целта на този филм е да се разказва за тия работи. Мисля, че той ще намери зрителите си, но все пак зависи от много неща – важно е как младите ще погледнат на него. - Нека сменим думата „войни“ – по-скоро трябва да се види какво е движението на обоза. Всекидневното ми усилие е да размърдам каруците на обоза, защото след емоцията от приемането на даден филм идва рутинна и страшно тегава работа през годините. След заснемането на анимацията „Пук“ правим втори филм приказка по Валери Петров – „Меко казано“, с различна технология, защото децата са побъркани по това 3D. Да видим какво ще се случи... Разбира се, то ще стане не по начина, по който става в една американска продукция за 600 милиона долара. Ние правим 3D с по-малко от 400 хиляди лева, но се опитваме да го направим толкова добре, колкото позволяват възможностите ни. Ето защо казах, че това е бутане на каруците в обоза. Що се отнася до нови игрални проекти, това е процес на непрекъснато предлагане и отхвърляне. Много пъти кандидатствахме за финансиране пред Художествената комисия за игрално кино с текстове на големия ни поет Борис Христов – „Долината на обувките“, „Смъртни петна“ и т.н., но не става... Нула внимание! Младите хора в комисиите не са чували за Борис Христов, не могат да го проумеят, не могат да стигнат до него, до идеята за филма. Нищо странно няма в това, че са обединени около младостта си, че са вторачени в нея и се опитват да се борят за себе си. Но нека да кажа нещо важно: проблемът не е у тях, проблемът не е в „млади“ и „стари“, проблемът е в държавата. Трябва да се правят филми, защото киноизкуството е част от културата на нацията. И то да се правят не на пазарния принцип на американците – „който оживее в пазара, той е жив“. Американците ходят по 10 пъти в седмицата на кино, не крадат в интернет, защото ще отидат в затвора – това е друга нация... - Държавата обича да припознава успелите хора, тя не се занимава с губещите. И тъй като Канада е страна, която много държи на своята култура, тя рано или късно ще добута Тео Ушев до този „Оскар“, канадския. Въпросът е, че ние не се занимаваме със себе си и с филмите си, а с идеята, че Ушев е роден някъде в България. Не обичам да говоря по темата, защото всяка дума се тълкува превратно - „Ама той Анри завижда...“, което ми е безкрайно чуждо. Пък и с Тео сме добри приятели. Пък и нямам причина. А с анимацията стана това, за което говорихме преди малко. Има една общност, която се нарича „студия“ – сбор от творчески личности. Когато тя съществува, могат да се правят добри неща; когато всичко се прехвърли на принципа „Всяка коза за свой крак“ – едва ли. Ние сме царе на „Разбий построеното“. Всяка година излизат прекрасни студенти по анимация, но те са объркани, защото виждат, че няма голяма перспектива. Разговарях с различни телевизии да се направи малка анимационна студия към някоя от тях, но явно още не е дошло времето. Всичко ще дойде с времето си. Преди се смеех на думите на царя „Когато му дойде времето“, сега виждам колко житейски верни са те. Или от позицията на Съдбата – когато му дойде времето, се раждаш; когато му дойде времето, живееш; когато му дойде времето, умираш...", "date": "2019.08.24", "title": "Анри Кулев:  Българите сме царе на „Разбий построеното“"}
{"url": "https://www.monitor.bg:443/bg/a/view/studenti-ot-vietnam-sudan-maroko-egipet-i-brazilija-shte-uchat-v-amerikanskija-universitet-173704", "text": "Студенти от Виетнам, Судан, Мароко, Египет и Бразилия идват в Благоевград, за да учат в Американския университет. Във вторник учебното заведвние отваря вратите си за близо 280 студенти от над 30 държави. Талантливите младежи идват и от  различни краища  на България, както и от съседни държави  като Албания, Косово, Северна Македония, Албания и Сърбия. След пристигането им, броят на държавите, от които АУБ е имал студенти от 1991 г. досега, ще надхвърли 80.Студентите и техните родители ще бъдат приветствани от вр.и.д. президент на АУБ д-р Дейвид Еванс във вторник, 27 август, от 18 ч. в спортната зала в студентски център „Америка за България“ в Благоевград.    Цели 98% от първокурсниците и тази година получават стипендии и финансова помощ от Американския университет в България. Причината са изключителните академични постижения, които са демонстрирали младежите, както и забележителните успехи в различни сфери на науката, изкуствата и спорта. Сред тях се открояват български студент, който вече е реализирал свой бизнес проект; спортистка,  поканена да участва в националния баскетболен отбор на България и друга с три златни медала по плуване; македонец, чийто филм е бил излъчван в национален ефир; американка, отделила над 1 000 часа за доброволчество; гражданка на Йордания, основателка на приют за животни.    Много от  първокурсниците са се ангажирали с различни доброволчески каузи: в помощ на деца с увреждания, в акции на Червения кръст и в културни мероприятия. Голяма част от студентите са ръководили различни инициативи, участвали са в множество дебати и имат награди от редица ученически състезания и конкурси.    Ден след официалния прием на новите студенти започва Седмицата на ориентация (28 август –3 септември) в АУБ. Това е времето, в което новодошлите младежи имат възможността да се опознаят. Предвидена е пъстра програма, която включва спортна вечер, караоке, доброволческа дейност, вечер на талантите, информационна сесия на Кариерния център на АУБ, екскурзия в Рила планина.  277-те студенти, от които около 30 са по програми за обмен, ще научат къде са административните офиси на университета и каква информация могат да получат, условията за използването на ресурсите в библиотека „Паница“ и компютърните зали и какъв е достъпът до разнообразните съоръжения, които са на разположение на всички студенти в кампуса. Освен да се опознаят помежду си, първокурсниците ще разгледат най-хубавите места в Благоевград, придружени от колегите си от по-горните курсове. Така те бързо ще станат част от голямото и сплотено семейство на АУБ, поставяйки начало, както на академичното си обучение, така и на нови приятелства за цял живот.", "date": "2019.08.24", "title": "Студенти от Виетнам, Судан, Мароко, Египет и Бразилия ще учат в Американския университет"}
{"url": "https://www.monitor.bg:443/bg/a/view/142-godini-ot-boevete-na-shipka-173705", "text": "Отбелязваме 142 години от Шипченската епопея през Руско-турската освободителна война от 1877-1878 г. Епичните боеве през август 1877 г. се водят на най-високите точки на Шипченския проход – връх Свети Никола (днес връх Столетов), връх Шипка и Орлово гнездо от 21-ви до 23-ти август между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска – без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини – 5500 души с 27 оръдия) ще се бият докрай и че подкрепления „са крайно необходими“. Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). В отбраната на Шипченския проход българските опълченци се сражават героично – по своята самоотверженост и смелост не отстъпват на руските войници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. През първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10.00 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 часа настъпва критичният момент в тази героична епопея. По скатовете лежат телата на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на тридневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника – на повече от 8200 души.", "date": "2019.08.24", "title": "142 години от боевете на Шипка"}
