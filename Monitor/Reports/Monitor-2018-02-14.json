{"url": "http://www.monitor.bg/a/view/27810-%D0%9F%D0%B5%D1%81%D1%82%D0%B8%D0%BC-%D0%BF%D0%BE-75-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BE%D1%82-%D0%B5%D0%B2%D1%80%D0%BE%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE/", "text": "За малки жилищни кооперации държавата отпуска 200 млн. лв.\n                    Санираните апартаменти в обществени и жилищни сгради в 28 малки общини ще пестят на собствениците им по 7,5 млн. лв. всяка година. Вложените до момента европейски субсидии са на стойност 80 млн. лв. при сключени 107 договора за безвъзмездна финансова помощ, показват данните на регионалното министерство, предоставени на „Монитор“.Стойността на спестената първична енергия която се очаква по тях, е около 54 млн. киловатчаса за година. Собствениците на апартаменти в малките общини използват основно дърва или ток за отопление, показват разчетите на министерството. Приемаме, че в половината от обновените по европейската програма за саниране за отопление се използва дървен материал, което излиза по-евтино през зимата. В този случай собствениците на имотите ще спестят около 2,7 млн. лева при цена на кубик дърва около 100 лева. Сумата, спестена от санирането при останалите блокове, използващи ток, е 4,8 млн. лева на година при цена на киловатчаса по 0,18 лева.Приоритетната ос „Подкрепа за енергийна ефективност в опорни центрове в периферните райони (ПО2) на оперативна програма „Региони в растеж 2014-2020г.“ е предназначена да подпомогне обновяването на сградния фонд в периферни райони от ниво 4 на националната полицентрична система. В рамката за изпълнение на приоритетната ос е заложена етапна цел за спестена енергия към края на 2018 г. от 5,1 млн. киловатчаса за година и крайна цел към 2023 г. от 56,9 млн. киловатчаса за година.Съгласно индикативната годишна работна програма на оперативна програма „Региони в растеж“ (ОПРР) през март ще бъде обявена нова процедура - „Енергийна ефективност в периферните райони 2“ по Приоритетна ос 2, с която също ще се допринесе за увеличаване на стойностите на спестена първична енергия. По нея кандидатите за нови дограми и монтиране на топлоизолация ще си разделят близо 207 млн. лв. Условието е кандидатстващите за евросубсидии за ремонти да обитават многофамилни жилищни сгради с до 35 апартамента. По програмата могат да кандидатстват сгради, които остават извън обхвата на Националната програма за енергийна ефективност.\n\n\n                    ", "date": "2018.02.14", "title": "Пестим по 7,5 млн. лева от евросанирането "}
{"url": "http://www.monitor.bg/a/view/18701-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D1%82-%D0%90%D0%B2%D1%81%D1%82%D0%BB%D0%B0%D0%BB%D0%B8%D1%8F-%D0%B7%D0%B0%D0%B2%D0%B5%D1%89%D0%B0-184-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%9D%D0%A5%D0%93/", "text": "Това е първият наш музей, който получава такова голямо дарение, казва директорката на галерията Слава Иванова\n                    Българска емигрантка в Австралия включи в завещанието си Националната ни художествена галерия, съобщиха от Министерството на външните работи. Маргарита Занеф напуска родината заедно със съпруга и сина си през 60-те години на миналия век, като сумата, която е дарила на културната ни институция възлиза в размер на 1 840 000 лв. „Това е първият български музей, който получава такава огромна сума за дарение. Средствата са вече на лице. От нас се очаква с тяхкоментира пред „Монитор“ директорката на „Квадрат 500“ Слава Иванова.Занеф е починала през 2016 г., като със завещанието й се заемат адвокатите от Biddulph&Salenger. По думите им българката е била ерудирана личност и голям почитател на изкуството. Дарението й към Националната художествена галерия в София всъщност представлява половината сума от продажбата на недвижимото й имущество, посочват още юристите. „Изисква се техническо време около процедурите, свързани с дарението.Щом Маргарита е решила да направи такъв жест, явно разбира стойността на изкуството, цени го“, добави още Иванова, като допълва, че приживе Занеф не е търсила контакт с галерията. В какво ще бъдат вложени средствата, завещани от нея, ще стане ясно по-късно днес, като от екипа на НХГ ще обявят намеренията си на пресконференция.Останалата половина от средствата, получени след продажбата на имуществото на Занеф, са дарени на намиращата се в Сидни Художествена галерия на Нов Южен Уелс.\n                    ", "date": "2018.02.14", "title": "Българка от Австралия завеща 1,84 млн лв на НХГ"}
{"url": "http://www.monitor.bg/a/view/7629-%D0%9A%D0%BC%D0%B5%D1%82-%D1%81%D0%BF%D0%B8%D1%80%D0%B0-%D1%81%D1%82%D0%B0%D1%80%D0%B8-%D0%BA%D0%BE%D0%BB%D0%B8-%D0%BA%D1%83%D0%BF%D1%83%D0%B2%D0%B0-%D0%B3%D0%B0%D0%B7%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8/", "text": "\n                     \n\n \n\nДва газ-анализатора за тестване димните газове от автомобилите ще закупи община Стара Загора, единият от тях ще бъде предоставен на ОД на МВР и ще бъде монтиран в двора на сектор КАТ-Пътна полиция, а другият ще бъде мобилен и ще се използва по улиците на града, съобщи кметът Живко Тодоров. Уредите ще бъдат от най-съвременен клас и ще могат да замерват не само бензинови, но и дизелови двигатели.\n\n„При констатиране на вредни наднормени емисии колите ще бъдат спирани от движение в рамките на града, вече сме се договорили за това с директора на полицията. Аз лично много пъти съм подавал сигнали до РИОСВ за различни замърсители на атмосферния въздух: запалени гуми, димящи ауспуси на коли с над 20-годишна възраст, но освен обещания за проверка друго не се е случвало!“, настоя старозагорския градоначалник.\n\nПо думите будело истинско учудване как е възможно да се извършват обществени превози с автобуси, които не помнят кога са произведени.\n\n„Знаем че са необходими определени промени в законодателството , но като местна изпълнителна власт ще направим онова, което е по – възможностите ни, за да дишаме по-чист въздух!Не съм луд, зная че на мнозина няма да им харесат тези мерки, но това са реалностите“, настоя каращият втория си мандат 36-годишен кмет на четвъртия по население град в България.По думите му до края на т.г. по стълбовете аз улично осветление ще бъдат монтирани специални датчици, които ще дават в реално време данни за чистотата на въздуха.\n                    ", "date": "2018.02.14", "title": "Кмет спира стари коли, купува газ-анализатори       "}
{"url": "http://www.monitor.bg/a/view/83275-%D0%9B%D1%83%D0%BA%D0%B0%D0%BD%D0%BA%D0%B8-%D0%BE%D1%82-%D0%B4%D0%B8%D0%B2%D0%B5%D1%87-%D1%82%D1%80%D1%8A%D1%88%D0%BD%D0%B0%D1%85%D0%B0-17-%D1%81-%D1%82%D1%80%D0%B8%D1%85%D0%B8%D0%BD%D0%B5%D0%BB%D0%BE%D0%B7%D0%B0/", "text": "Ново огнище на трихинелоза пламна в Бургас. Със симптоми на опасната зараза са общо 17 души. Всички те са яли луканки от дива свиня, които купили от ямболски авджии. Деликатесът им бил специално доставен по поръчка за организиран банкет. Ден след празненството, компанията получила вкупом еднакви симптоми. Купонджиите се оплакали от висока температура, болки в ставите, повръщане и стомашно разстройство. Шестима са приети в болница, от които двама са в много тежко състояние. При останалите тестовете за трихинела се оказали отрицателни, но в същото време развивали клинична картина като по учебник, коментира зам-шефката на РЗИ Бургас д-р Вергиния Цанова. \"Ще повторим серологичните тестове и след като се установи кои пациенти са заразени, ще бъдат настанени в инфекциозното отделение за лечение\", допълни д-р Цанова. Здравните власти са взели проби от луканките, които са изследвани и е потвърдено, че дивечовото месо е заразено с трихинела. В момента се издирват и други хора, консумирали от суджука. През декември миналата година трихинелозна зараза прати други петима души в бургаската болница. Сред заразените бе и собственик на нелегална свинеферма в Карнобат, откъдето е тръгнала и заразата. По същото време бе открито и второ огнище в Обзор. ", "date": "2018.02.14", "title": "Луканки от дивеч тръшнаха 17 с трихинелоза"}
{"url": "http://www.monitor.bg/a/view/78233-%D0%9A%D0%97%D0%94-%D1%81%D0%B5-%D1%81%D0%B0%D0%BC%D0%BE%D1%81%D0%B5%D0%B7%D0%B8%D1%80%D0%B0-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0%D0%B4-%D0%B4%D0%B5%D1%86%D0%B0-%D0%B2-%D0%91%D0%BE%D1%80%D0%BE%D0%B2%D0%B0%D0%BD/", "text": "\n                    Комисията за защита от дискриминация се самосезира след излъчените в национален ефир кадри на физически и вербален тормоз над деца, лишени от родителски грижи, осъществен от служител на Центъра за настаняване от семеен тип в Борован. Това съобщи пресаташето на КЗД Любомил Панев. Докладът е внесен от Петър Кичашки и е гласуван единодушно от членовете на Комисията за защита от дискриминация.Само преди малко повече от две седмици Комисията се самосезира и за случая на насилие над деца с увреждания в Габрово. „Насилието над деца е недопустимо. Напоследък виждаме как сякаш насилието се превръща от изключение в норма на поведение. Трябва да се каже ясно и на висок глас, че нито обществото, нито институциите ще толерираме такова ужасяващо поведение. Който посяга над деца, трябва да е готов да си носи последствията“, подчерта Петър Кичашки.Тъй като става дума за насилие над деца, лишени от родителски грижи, Комисията ще изследва наличие на неравно третиране по признаци „семейно положение“, „обществено положение“, „лично положение“ и др. „Комисията за защита от дискриминация с тревога отбелязва, че случаите на агресия в обществото се увеличават. Не случайно съвсем скоро ние изпратихме един призив за помирение. Езикът на омразата и агресията в публичното говорене се мултиплицират и намират място в обществото и заобикалящото ни ежедневие, а това е недопустимо“, заяви зам.-председателят на КЗД Баки Хюсеинов.\n                    ", "date": "2018.02.14", "title": "КЗД се самосезира за насилието над деца в Борован"}
{"url": "http://www.monitor.bg/a/view/63229-%D0%95%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%92%D1%80%D0%B5%D0%BC%D0%B5-%D0%B2%D0%B8-%D0%B5-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Назрял е моментът България да се присъедини към Шенген. Това заяви евродепутатът Явомир Щетина от ЕНП, който заедно със своите колеги от комисията по правосъдие и вътрешен ред към ЕП бе на посещение у нас. Заедно с българските евродепутати от комисията, сред които и Емил Радев, те са постели граничния пункт „Капитан Андереево“, самата граница и оградата, както и центъра за чужденци в Любимец.България заслужава да бъде в Шенген, а сътрудничеството трябва да продължи, обясни Щетина. По думите му целта на обиколката е да видят реалната обстановка на границата с Турция и как родната гранична полиция си сътрудничи с екипите от Фронтекс. Не се натъкнали и на нарушения на човешките права спрямо бежанците.„За ЕП е важно България и Румъния да се присъединят към Шенгенското пространство“, заяви на свой ред и Мари – Кристин Вержиа от „Зeлените“. Тя обаче уточни, че се притеснява от полицейското сътрудничество с Турция.„Доказахме, че охраняваме добре външната граница и мястото ни в Шенген е заслужено“, коментира пък Емил Радев. Той обясни, че са видели на живо как работи система и как се засичат фалшиви паспорти. Радев припомни, че е бил задържан и опасен член на „Ислямска държава“, който пътувал с фалшив паспорт, а в себе си имал 5 документа за самоличност, включително и европейски.\n                    ", "date": "2018.02.14", "title": "Евродепутати: Време ви е за Шенген"}
{"url": "http://www.monitor.bg/a/view/32213-%D0%A1-%D0%9C%D0%90%D0%92%D0%A0%D0%A3%D0%94-%D0%9E%D0%A2-%D0%97%D0%95%D0%9C%D0%AF%D0%A2%D0%90-%D0%9D%D0%90-%D0%9C%D0%90%D0%A0%D0%9A%D0%95%D0%9B%D0%98-%D0%92%D0%98%D0%9D%D0%9F%D0%A0%D0%9E%D0%9C-%D0%9A%D0%90%D0%A0%D0%9D%D0%9E%D0%91%D0%90%D0%A2-%D0%92%D0%AA%D0%97%D0%A0%D0%90%D0%96%D0%94%D0%90-%D0%A1%D0%A2%D0%90%D0%A0%D0%98%D0%A2%D0%95-%D0%91%D0%AA%D0%9B%D0%93%D0%90%D0%A0%D0%A1%D0%9A%D0%98-%D0%A1%D0%9E%D0%A0%D0%A2%D0%9E%D0%92%D0%95/", "text": "Любимото вино на великите ни царе днес „оживява” в Chateau Karnobat Mavrud\n                    С Мавруд от плодородната земя на крепостта „Маркели” стопаните на „Винпром Карнобат” посрещнаха Трифон Зарезан и дадоха начало на проекта си за съхранение и възраждане на старите български сортове. Екип от опитни агрономи и технолози, заедно с авторитетни учени от Института по лозарство и винарство издириха най-добрите клонове, както на Мавруда, така и на местните Рубин, Димят, Мискет, Мускат Отонел, Тамянка, Памид и Перла, и ги засадиха върху прочутите лозя на крепостта „Маркели” – там, където поколения лозари са ги отглеждали. Землищата се простирали от високите зидове на крепостта, по протежението на днешната магистрала „Тракия” и чертаели пътя на виното от Карнобат до Южното Черноморие. Върху тази плодородна земя са новите лозя с български сортове на водещия винопроизводител. За Мавруда на Карнобат, от който днес се правят невероятните вина Chateau Karnobat, преданията разказват, че бил любимото вино на императорите от Рим и Константинопол, а българските царе го принасяли в скъп дар на множество чужди владетели. Стопаните от „Винпром Карнобат” разказаха, че не случайно поколения лозари са засаждали Мавруда точно край стените на „Маркели”. Съвременните проучвания показват, че богатите плодородни почви, обилното слънчево греене и дългата, топла и суха есен, с които са благословени лозята на Карнобат, са отлична предпоставка за пълното съзряване на гроздето. Не случайно по тези земи се създават превъзходни червени вина, с голям потенциал за отлежаване в бъчви. Такъв е Маврудът на Chateau Karnobat - плътен и хармоничен, с богат вкус на зрели плодове, малина, къпина и ценни подправки.„Благодаря ви, че отстоявате българщината във всяка точка на света, от където вината и ракиите ви носят награди на страната ни“, се обърна към домакините от \"Винпром Карнобат\" областният управител на обл. Бургас Вълчо Чолаков, който заряза карнобатските лозя заедно с кмета на града Георги Димитров и множество гости.„Старите местни сортове са шанс България да преоткрие своето богатство и уникалната си идентичност във винопроизводството, и те да бъдат лицето ни пред света. Ето защо с подкрепата на авторитетни учени създадохме програма за запазване на генофонда им, за да да разгърнат потенциала си и да раждат най-доброто грозде”, разказа изпълнителният директор на „Винпром Карнобат” Десислава Николова.„България спазва европейските стандарти, но с качеството на вината и ракиите от Винпром Карнобат доказахме, че сме много над тези стандарти.“, изтъкна и кметът на Карнобат Георги Димитров. „За това нашите усилия днес са насочени към развитието на генофонда на българските сортове грозде.“, сподели още той. Майсторите от „Винпром Карнобат” и тази година ритуално потопиха в съдовете с „Карнобатска гроздова” сребърния кръст, с който Църквата освети лозята в деня на Свети Трифон, знаейки, че среброто ще я пречисти до съвършенство и ще й придаде частица от светостта на християнската реликва.Технолозите разкриха, че новата реколта от любимата на милиони нашенци ракия се създава при специални условия и по-ниски температури. Така след дълъг престой с ципите от гроздето се извличат неповторимите аромати на българските сортове, от които ракията добива хармония и мекота.Точно този уникален вкус от Карнобат даде повод на познавачите да я определят като ракия, съчетаваща вековните традиции на старите майстори с най-новите достижения в лозарството и винарството, а световния елит да й присъди едни от най-престижните награди. „Карнобатска Специална” извоюва Златен медал от водещия конкурс Challenge International Du Vin в Бордо, Франция. Ракията на Карнобат е носител на медали от International Wine & Spirits Competition в Лондон и Spirits Selection by Concours Mondial de Bruxelles. Високите отличия направиха ракията истински посланик на България пред света, коментираха гостите на празника, които се насладиха на новата й, още по-атрактивна визия. „С благодарност към хилядите българи, които избират ежедневно любимото си Chateau Karnobat, създадохме новото му лице. То носи духа на поколенията лозари, вложили сърцето си в нашите вина и е подарък за онези, с които заедно се трудим, съхраняваме традициите и разкриваме уникалния вкус на Карнобат”, разказаха енолозите на винпрома. Дизайнът разкрива по модерен начин класическия характер на серията. Върху етикета е отпечатана старинна фотография от средата на 19 в., пресъздаваща изкусния занаят местните лозари. Chateau Karnobat стават все по-добри с времето, тъй като плодородните лозя, засадени преди близо две десетилетия, с всяка изминала година увеличават потенциала си, а гроздето придобива уникални вкусове и аромати, извлечени от богатата земя на Карнобат. Създадени са по класическа технология и старинни рецепти, предавани от поколения лозари. Елегантната бутилка и тапа им помагат да стареят благородно като стават все по-интригуващи. Класическите вина са любими на потребителите, защото са с отлично качество и предлагат цялата палитра от български и световни сортове на атрактивна цена. А в неповторимия им характер са вплетени почитта към родната земя, труда, културата и българските обичаи, допълниха енолозите на „Винпром Карнобат”.\n\n\n                    ", "date": "2018.02.14", "title": "С Мавруд от земята на Маркели „Винпром Карнобат“ възражда старите български сортове    "}
{"url": "http://www.monitor.bg/a/view/37844-%D0%A7%D0%B5%D1%80%D0%BD%D0%B8%D1%8F%D1%82-%D0%BB%D0%B5%D0%B1%D0%B5%D0%B4-%D0%BF%D1%83%D1%81%D0%BA%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BD%D0%B0-%D0%BD%D0%B5%D0%BC%D1%81%D0%BA%D0%B8-%D0%9E%D0%91%D0%97%D0%9E%D0%A0/", "text": "Публикува пропагандна статия по опорни точки, замесва манипулативно името на Пеевски\n                    Черния лебед на олигархията, както стана известна жената на Лозан Панов – Елисавета, даде своя принос в разпръскването на фалшиви новини от Фабриката за медийни манипулации на задкулисието.Панова освен официална половинка на компрометирания съдия № 1 е и собственик на бутиковото немскоезично издание „Виртшафтсблат“, което наследява от внезапно починалия си първи съпруг. Журналистическата кариера на госпожа съдийшата не се разпростира извън малотиражното вестниче, което явно не й е попречило да го използва за удари срещу „непослушни“ чуждестранни фактори. В случаяДипломатът е подложен на яростна атака от малотиражката, защото – както става ясно от статията, е „дръзнал“ да награди неподходящия според представите на Панова и обкръжението й човек. Става въпрос за раздаването на годишните награди на Германско-българската промишлена и търговска камара, като сред отличените попада и собственикът на „Елпром” Троян Младен Мондешки. Призът явно е избол очите на Панова и менторите й и затова тя пуска гневен пасквил, изработен по всички правила на пропагандната журналистика и пълен с фалшиви новини, писани по опорните точки на олигархията. Така името на омразния от Бети и кръга „Капитал“ бизнесмен е оплетено, естествено без доказателства за връзките, с това на нашия издател – депутата Делян Пеевски. Подобна тактика на действие не е нова за Фабриката, чиито издания сав които задължително трябва да присъства името на Пеевски. Директивата е, че народният представител трябва да бъде представен за основно зло в държавата, че дори и извън нея, независимо че за тези твърдения не се представят доказателства. Всъщност размахването на пръст срещу европейски дипломати и политици явно се е превърнало в запазена марка на Фабриката. Преди по-малко от месец тролове на машината за медийна пропаганда налазиха и туитър страницата на българското представителство на ЕК заради интервю, дадено от еврокомисаря по въпросите на миграцията и вътрешните работи Димитрис Аврамопулос. Причината за отчаяната им атака бе провалът на опита им да наложат монопол върху истината у нас, недопускайки авторитети от местно и световно ниво да изразяват мение в медии, различни от тези на Фабриката за фалшиви новини. Зад това поведение пък се крие страхът на олигарсите, обединили финанси и медии в клуб по интереси, за да клатят държавата, от наближаващото възмездие за престъпленията им. Босовете Иво Прокопиев, Цветан Василев, Огнян Донев и Сашо Дончев, първите трима от които са подсъдими, очевидно изпаднаха в ступор заради планираните промени в конституцията за отпадане на давността на престъпления, свързани с приватизацията, одобрените на първо четене мерки за спиране на вторичния грабеж на активите на КТБ, както и осветяването на замесените в тези далавери.\n Председателят на ВКС и половинка на Черния лебед Бети Панова - Лозан Панов, си е взел едноседмичен отпуск, за да празнува на спокойствие Деня на влюбените Свети Валентин, съобщиха информирани източници. Преди да излезе в почивка, съдия №1 помолил в съдийската колегия на ВСС, чийто председател е, да не разглеждат без него важни въпроси, с което реално блокира работата на органа. Заседанието на колегията във вторник се водеше от председателя на Върховния административен съд Георги Чолаков. Още в началото бяха оттеглени 5 точки от дневния ред, които касаят увеличаване на щатната численост на съдебни служители в съдилища в София и страната, без да стане ясно поради каква причина. В дневния ред на заседанието на Комисията по атестирането и конкурсите при съдийската колегия в понеделник фигурира точка относно молбата на зам.-председателя на ВКС и ръководител на Гражданската колегия Красимир Влахов да бъде освободен от длъжността и назначен като съдия там. Част от тази точка е и предложението на Панов на този пост да бъде назначена съдия Светла Димитрова. Въпросът вероятно ще бъде поставен за разглеждане на заседанието на съдийската колегия идния вторник, когато Панов вече няма да бъде в отпуск. След разгорещени дебати миналата седмица с мнозинство съдиите във ВСС порязаха настоятелното желание на Панов да освободи заместника си Влахов от поста и на негово място да бъде назначена Димитрова. С 10 гласа „против“ и 4 „за“ кадровиците на Темида не се съгласиха с доводите на Панов, че тази кадрова смяна е необходима. Няколко часа по-късно Влахов сам депозира оставката си в деловодството на ВСС. В нея той написа, че е взел решението сам със собствени мотиви, че единството и отношенията между магистратите във ВКС са по-важни за него от заемането на една административна длъжност и че се срамува да е част от екипа на Панов. Скандалният шеф на ВКС Лозан Панов се вози в кола с незаконно монтиран буркан. Това показва проверка на агенция Блиц. По информация на изданието след демонстративния отказ на Лозан Панов да ползва охрана и транспорт от НСО, той започва да се вози на служебен автомобил, управляван от шофьор на ВКС.  Автомобилът транспортира Панов по време на всичките му срещи и пътувания. Колата на съдия Панов, макар и служебна, според Закона за движение по пътищата няма специален режим на движение (устройства за звукови и светлинни сигнали), респективно – няма право и на подобно оборудване. На 2 ноември 2017 г. в 7.35 ч. на път за дома на председателя на ВКС, ползваният от Панов автомобил извършва поредица от опасни и неразрешени маневри по бул. „Цар Освободител“ – последователно внезапно преминава в лентите за движение (неправилно пристрояване по смисъла на Закона за движение по пътищата). Автомобилът е спрян от патрул на КАТ за проверка. Шофьорът е Васил Асенов Карадимов, служител на ВКС. При проверката полицаите установяват още, че на колата са монтирани светлинни индикатори, предназначени за автомобили със специален режим на движение. На водача е съставен акт, а впоследствие с наказателно постановление му е наложена глоба и е лишен от право да управлява МПС за един месец. Глобата е била общо 70 лв. (50 лв. за незаконните светлини и 20 лв. за неразрешено пристрояване).\n\n\n                    ", "date": "2018.02.14", "title": "Черният лебед пуска фалшиви новини на немски (ОБЗОР)"}
{"url": "http://www.monitor.bg/a/view/74513-%D0%A1%D1%82%D1%80%D0%BE%D1%8F%D1%82-17-%D0%BD%D0%BE%D0%B2%D0%B8-%D1%82%D1%83%D0%BD%D0%B5%D0%BB%D0%B0/", "text": "\n                    „17 нови тунела са в различен етап на подготовка. Някои се строят, други се проектират, за трети има предпроектни проучвания”. Това заяви министърът на регионалното развитие и благоустройството Николай Нанков пред Нова ТВ. Само на магистрала „Струма” ще има 8 тунела, а на магистралата Русе-Велико Търново – 6. Съоръженията щели да бъдат готови до 2023 година.„34 са съществуващите тунели в страната, те се ремонтират поетапно”, каза още строителният министър. Той добави, че в момента тече процедура по избор на изпълнител за строителството на магистрала до Калотина. „До месец ще финализираме тръжните процедури. Ако няма жалби, още 2018 г. стартираме с изпълнението и в рамките на 2 години ще сме готови”, заяви Нанков.До средата на годината ще стартира обществената поръчка и за скоростен път от Видин до Ружинци. С 1 месец по-рано ще започне бществената поръчка за най-тежкия участък – между Ботевград и Мездра. Нанков уточни, че все пак има риск от обжалване на търговете.Освен това през март стартира строителството на новия ЛОТ на магистрала „Хемус” от Боаза до разклона за Ябланица. До края на годината пък се очаква да бъде пусната и нова отсечка от магистралата към Гърция. Става въпрос за участъка от Благоевград към Крупник. Това ще се случи предсрочно през ноември.„По „Тракия” има участъци, които спешно се нуждаят от преасфалтиране”, призна министърът. поред него обаче на пътищата с много добър асфалт се повишават тежките катастрофи с жертви.„На отсечката между Микре и Български извор миналата година имаме 33 смъртни случая. Абсолютно рехабилитиран ремонтиран път ”, коментира министърът.    \n                    ", "date": "2018.02.14", "title": "17 нови тунела до 5 години "}
{"url": "http://www.monitor.bg/a/view/13889-%D0%9E%D1%82%D0%BA%D1%80%D0%B8%D1%85%D0%B0-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BD%D0%B8-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B2-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE/", "text": "\n                    Музикантът Антон Бояджийски и Николина Попова са мъжът и жената, намерени с огнестрелни рани в автомобил снощи в Пампорово. 41-годишната Николина е работила в банков офис, а 48-годишният Антон е бил музикант и композитор. Преди 2012 г. е живял в София, но след това се преместил в Пловдив. Двамата са имали фактическо съжителство и са живели в апартамента на Николина в Пловдив. Имат по едно дете от предишни бракове, като жената е разведена, а мъжът е вдовец. Телата им бяха открити снощи в „Ауди ТТ”, като жената е намерена застреляна с два куршума в гърдите и един в главата, а Антон е с една огнестрелна рана в главата.„Окръжната прокуратура в Смолян е започнала досъдебно производство. На място се извършват огледи. По първоначални данни се касае най-вероятно за убийство и последвало самоубийство с пистолет „Макаров“, обясни говорителят на главния прокурор Румяна Арнаудова. Разследват се всички възможни версии по случая, но като водеща версия се оформя убийство и самоубийство, заяви на брифинг в Окръжна прокуратура - Смолян и зам.-окръжният прокурор Недко Симов. Той подчерта, че не се изключват други версии за случилото си. „Облеклото на мъжа е било изцяло в черно, оръжието е намерено в скута му. Това оформя водещата версия. Със съответните експертизи предстои да се докаже дали това е оръжието, с което са нанесени огнестрелните рани“, посочи прокурор Симов. Той допълни, че е образувано досъдебно производство за умишлено убийство, което се наблюдава от Окръжна прокуратура – Смолян. „Дадени са указания от дежурния прокурор, проведени са неотложени следствени действия, както и огледи на място. Предстоят експертизи, за да се установи дали това е оръжието, с което е извършено престъплението. На място са открити гилзи и куршуми. Запазени са всички следи. Ще бъдат извършени разпити на свидетели за установяване на други факти и обстоятелства, довели до случая“, отбеляза прокурор Симов.Заради извършените огледи в лоши метеорологични условия – при снеговалеж и през нощта, днес предстои да се извърши повторен оглед на автомобила. Не са открити следи от борба и съпротива. По първоначални данни престъплението е извършено между 21.00 и 23.00 часа снощи.\n\n\n                    ", "date": "2018.02.14", "title": "Откриха застреляни музикант и банкерка в Пампорово (ОБНОВЕНА)"}
{"url": "http://www.monitor.bg/a/view/26777-%D0%9F%D1%80%D0%B8%D0%B1%D0%B8%D1%80%D0%B0%D1%82-12-%D0%BC%D0%BB%D0%BD-%D0%BB%D0%B2-%D0%BE%D1%82-%D0%BC%D0%B0%D0%BD%D0%B4%D1%80%D0%B0%D0%B4%D0%B6%D0%B8%D1%8F-%D0%BE%D1%81%D1%8A%D0%B4%D0%B8%D0%BB%D0%B8-%D0%B3%D0%BE-%D0%B7%D0%B0-%D0%BB%D0%B8%D1%85%D0%B2%D0%B0%D1%80%D1%81%D1%82%D0%B2%D0%BE/", "text": "Чирпанлията твърди, че давал заеми на приятели от тото-печалба\n                    Имущество за над 1,2 млн лв предстои да бъде отнето в полза на държавата от известен производител на кашкавал, който преди време бил осъден условно за незаконна лихварска дейност. Сумата включва стойността на маркови автомобили, дялови вноски в няколко търговски дружества и спестявания на 55-годишния Митко Пенев и съпругата му Галина. Решението е от 9 февруари, производството при старозагорския окръжен съд е било образувано по искане на  Комисията за отнемане на незаконно придобитото имущество /КОНПИ/.В решението е отбелязано изрично, че с присъда № 42 от 9 юли 2013 г. по НОХД № 573/2012 г. по описа на Окръжен съд - Стара Загора Пенев е бил признат за виновен за това, че в периода 27 октомври 2005 г. – 3 декември 2009 г. е извършвал банкова дейност без съответното разрешение и на основание чл. 252, ал. 1 и чл. 54 от НК е осъден на три години „лишаване от свобода\", чието изпълнение е било отложено във времето. С присъдата си Окръжен съд - гр. Стара Загора е постановил конфискация в размер на 1/4идеална част от имуществото му, както и на  1/2от дружествените дялове,негова собственост. Ответниците по делото ще трябва да заплатят и сумата от  41 851.40 лв, представляваща направените от ищеца /КОНПИ/ разноски по делото. Това е най-голямата сума, която през последните няколко години се отнема в региона заради лихварство, по принцип делата се точат с години, защото осъдените обжалват на всички инстанции, коментират юристите от Града на липите. Само доказването на незаконните доходи е отнело близо 2 години, съдебните експерти са проверявали всички документи за харчове, включително и билетите за самолет. Сред проверените е била и печалба от тотото, за която Пенев твърдял, че е използвал за да предоставя „заеми“ на приятели през годините.Решението от 9 февруари  може да се обжалва в 2-седмичен срок от пред Апелативен съд- гр.Пловдив.\n                    ", "date": "2018.02.14", "title": "Прибират имане за 1,2 млн лв от мандраджия "}
{"url": "http://www.monitor.bg/a/view/80814-%D0%92%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D0%9F%D1%83%D1%82%D0%B8%D0%BD/", "text": "\n                    Външният министър на Холандия Халбе Зейлстра подаде оставка, след като призна, че е излъгал за негова „лична“ среща с Владимир Путин.\n\nТой трябваше утре да отпътува на посещение в Москва, но вчера си призна за лъжата, а в резултат на оставката му визитата е отменена.\n\nПреди време Зейлстра заявил, че като служител на „Шел“ през 2006 г. е присъствал на среща с руския президент. На нея Путин е развил тезата за „Велика Русия заедно с Беларус, Украйна, Прибалтика и Казахстан“.\n\nВпоследствие се оказало, че Зейлстра не е присъствал лично на срещата.\n\nПо време на дебати в парламента той каза, че авторитетът му толкова е бил накърнен от този случай, че повече не може да остане на поста. И заяви, че това е била „най-голямата грешка“ в кариерата му.\n\nДен преди това в писмено изявление до медиите министърът обясни, че не е присъствал на срещата, но чул историята от човек, който е бил там. Зейлстра сметнал сметнал изказването на Путин за толкова важно от геополитическа гледна точка, че говорил за него публично и си приписал заслугата, че го е чул, за да предпази източника си.\n                    ", "date": "2018.02.14", "title": "Външният министър на Холандия хвърли оставка заради Путин"}
{"url": "http://www.monitor.bg/a/view/9874-%D0%A1%D1%8A%D0%B4%D1%8F%D1%82-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%91%D0%B8%D0%BB-%D0%9F%D0%B0%D0%BA%D1%81%D1%82%D1%8A%D0%BD/", "text": "\n                    Семейството на американския актьор Бил Пакстън подаде иск срещу болницата, в която звездата почина преди година. Обвиненията на близките се коренят в това, че екипът на здравното заведение е е довело до смъртта на носителя на „Златен глобус“.\n\nПакстън почина в болницата „Седърс – Синай“ в Ел Ей, а като причина за кончината му бе посочен инсулт, вследствие от усложнения след сърдечна операция. Семейството на актьора от „Титаник“ и твърди, че хирургът д-р Али Койнезад предприел „рискован и нетрадиционен метод\", въпреки че нямал достатъчно опит за процедурата. Роднините на Пакстън посочват още, че лекарите са скрили от тях възможните рискове от въпросната интервенция, като им предоставили невярна информация.\n\nЕкипът на медицинския център и д-р Али Койнезад, който към днешна дата е сменил работното си място, все още не са коментирали случая.\n                    ", "date": "2018.02.14", "title": "Съдят болница за смъртта на Бил Пакстън"}
{"url": "http://www.monitor.bg/a/view/34599-%D0%93%D0%B0%D0%BB%D0%B5%D0%BD%D0%B0-%D1%81-%D0%B4%D0%B8%D0%B0%D0%BC%D0%B0%D0%BD%D1%82-%D0%BD%D0%B0-%D1%83%D1%81%D1%82%D0%B0%D1%82%D0%B0/", "text": "\n                    Фолкфурията Галена посрещна празника Свети Валентин с диамантен пиърсинг на устата. Кадър с новата си придобивка изпълнителката на „МамаУраган“ сподели с феновете си в социалните мрежи, а одобрителните отзиви като „Страхотна си, кралице“, „Секси джуки“ и „Ах, винаги искам да гледам тези очи“ не закъсняха.\n\nНа снимката Галена позира и с видимо скъсена прическа, а по-наблюдателните й почитатели заподозряха, че това е визия на звездата от последното й видео „#ПростоШоу“, което се появи на бял свят в края на миналата година.\n\nСамо преди дни певицата се върна от екзотичната си екскурзия в Истанбул, където бе заедно със съпруга си – вафления бос Галин. На терен двамата се насладиха и на тристепенно меню, приготвено от прочутия кулинарния гуру Нусрет Гьокче, по-известен като Беят на солта.\n                    ", "date": "2018.02.14", "title": "Галена с диамант на устата"}
{"url": "http://www.monitor.bg/a/view/70284-%D0%A1%D0%B8%D1%82%D0%B8-%D0%B2%D0%B5%D1%87%D0%B5-%D0%BC%D0%B8%D1%81%D0%BB%D0%B8-%D0%B7%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "\n                    Брилятното представяне на „Манчестър Сити“ от началото на сезона продължи с разгромен успех в Шампионската лига. В първи мач от осминафиналите на турнира отборът на Пеп Гуардиола разби „Базел“ с 4:0 като гост и вече може да мисли за следващата фаза. Два гола на Илкай Гюндоган и по един на Бернардо Силва и Серхио Агуеро онагледиха разликата в класите в полза на \"гражданите\".В другия мач от вечерта „Ювентус“ и „Тотнъм“ не излъчиха победител. Срещата на \"Алианц Стейдиъм\" в Торино завърши при резултат 2:2. Двата тима сътвориха зрелищен сблъсък, като домакините взеха ранна преднина след два гола на Гонсало Игуаин във 2-ата и в 9-ата минута от дузпа. \"Шпорите\" обаче върнаха едно попадение чрез Хари Кейн в 35-ата минута, а Кристиан Ериксен изравни в 71-ата минута. Домакините пък могат да съжаляват, че не вкараха трети гол в края на първата част, когато получиха втора дузпа, но Игуаин нацели напречната греда.Така англичаните си тръгнаха повече от доволни от това голово реми, което им дава отлични шансове преди реванша на \"Уембли\".\n\n\n                    ", "date": "2018.02.14", "title": "„Сити“ вече мисли за ¼-финалите на Шампионската лига"}
{"url": "http://www.monitor.bg/a/view/21166-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%BD%D0%B5%D1%81-%D0%BD%D0%B0-%D0%B8%D0%B3%D1%80%D0%B8%D1%82%D0%B5-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    От 3.15 ч – Мария Киркова (алпийски ски, слалом)От 13.05 ч – Десислава Стоянова, Емилия Йорданова, Стефани Попова, Даниела Кадева (биатлон, 15 км индивидуално). \n\n\n                    ", "date": "2018.02.14", "title": "Българите днес на игрите в Пьончан"}
{"url": "http://www.monitor.bg/a/view/20278-%D0%A1%D0%BF%D0%BE%D1%80%D1%82%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BB%D0%B8%D1%86%D0%B5%D0%BD%D0%B7/", "text": "\n                    \n                                        Българска федерация по автомобилен спорт спря правата на спортния директор Николай Мончев за една година. Лицензът му е отнет след гласуване на управителния съвет. По този начин жалбата на Илия Царски за това, че бе неправомерно декласиран по време на планинското рали „Шипка – Дамасцена“ през лятото, бе уважена. Тогава той спечели, но бе дисквалифициран, а впоследствие му бе отнет и състезателният лиценз.„Бях грубо ощетен, защото ми бе отнето първото място, но всичко вече е минало. Името ми е чисто и това е най-важното“, коментира 18-кратният шампион.\n                    \n                                    ", "date": "2018.02.14", "title": "Спортен директор остана без лиценз"}
{"url": "http://www.monitor.bg/a/view/43431-%D0%91%D1%83%D1%88%D0%B0%D1%80-%D1%81%D1%82%D0%B0%D0%BD%D0%B0-%D0%B2%D0%B5%D1%82%D0%B5%D1%80%D0%B0%D0%BD-%D0%BD%D0%B0-%D0%B8%D0%B7%D0%B4%D0%B0%D0%BD%D0%B8%D0%B5-%D0%B7%D0%B0-%D0%B1%D0%B0%D0%BD%D1%81%D0%BA%D0%B8/", "text": "Канадката иска да види Надал и Федерер да позират\n                    Канадската тенис красавица Южени Бушар вече официално се присъедини към „ветеранките” в изданието за бански костюми Sports Illustrated Swimsuit. Блондинката направи своята втора фотосесия в книжката за тази година, а дебютът й беше в миналогодишното издание. Този път в интервюто към снимките Джини говори за емоциите при второто заставане пред обектива, за Супербоул и за това кой тенисист би искала да види по бански. Ето и нейните откровения:За втората фотосетия: \"Определено беше по-лесно! Бях много по-малко нервна този път, казва блондинката. - Чувствах, че имам опит от първата ми поява в списанието, което ми помогна за втората. Това е повече от обикновени снимки, чувствах се напълно комфортно.”За дебюта миналата година: „Нямах представа как ще изглеждат снимките, така че през нощта, преди да видя списанието, почти не спах от притеснение. Странно ми е да коментирам свои снимки по бикини, но мисля, че станаха доста добри. Особено една от тях, на която съм обърната с гръб към обектива. Тя ми е любима.”За реакциите към фотосесиите й: \"Не бях казала на никого, че ще се появя в SI Swimsuit, буквално трима души знаеха, че съм направила снимките. Така че първата реакция от моите приятели и семейство беше просто пълен шок! След това всички ме подкрепиха и оцениха снимките като страхотни. Разбрах, че мога да постигна и нещо извън тениса, а феновете ми буквално пощуряха.”За позирането само по бикини: „В началото се чувствах доста скована, като нямах нищо по себе си. Но фотографите бяха толкова мили. Направиха всичко, за да ме успокоят, накараха ме да се почувствам непринудено. Дадоха ми увереност и след това цялата работа се превърна в забавление.”Кого от колегите си би искала да види по бански? „Определено Рафа Надал, бих искала да добавя и Федерер. Кой не би искал да види двамата най-добри тенисисти на всички времена носещи... почти нищо?!\" \n\n\n                    ", "date": "2018.02.14", "title": "Бушар стана „ветеран” на издание за бански"}
{"url": "http://www.monitor.bg/a/view/39293-%D0%95%D0%BB%D0%B5%D0%BD%D0%B0-%D0%98%D1%81%D0%B8%D0%BD%D0%B1%D0%B0%D0%B5%D0%B2%D0%B0-%D1%80%D0%BE%D0%B4%D0%B8-%D0%B8-%D1%81%D0%B8%D0%BD/", "text": "\n                    Двукратната олимпийска шампионка в овчарския скок и член на Комисията на спортистите към МОК Елена Исинбаева роди второто си дете. Момченцето се появи на бял свят в навечерието на Свети Валентин.„Добро утро, приятели. Искам да споделя с вас прекрасна новина. Нашето семейство има ново попълнение. Родих син и станах за втори път майка, написа самата Исинбаева в Инстаграм. – Огромни благодарности за вашите безбройни пожелания и добри думи. Желая успех на всички жени, които скоро смятат да стават майки.”\"Елена вчера роди момченце в Монако\", съобщи и бившият треньор на лекоатлетката Евгений Трофимов. Той допълни, че майката и детето се чувстват прекрасно.Първото дете на 35-годишната Исинбаева и състезателя по хвърляне на копие Никита Петинов е момиченце. То се казва Ева и се роди през 2014 година. Малко по-късно щастливите родители минаха под венчилото.\n\n\n                    ", "date": "2018.02.14", "title": "Елена Исинбаева роди и син"}
{"url": "http://www.monitor.bg/a/view/30499-%D0%A2%D0%B5%D1%81%D1%82%D0%B2%D0%B0%D0%BC%D0%B5-%D0%B0%D1%80%D0%BC%D0%B5%D0%BD%D0%B5%D1%86-%D0%B8-%D0%B3%D1%80%D1%83%D0%B7%D0%B8%D0%BD%D0%B5%D1%86-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F/", "text": "\n                    Състезатели от Грузия и Армения ще участват на държавното първенство по класическа борба, което започва в четвъртък в Сливен. И двамата живеят в Русия, а от 10 дни тренират с българските национали.Арменецът Айк Мнацаканян се състезава в категория до 75 кг, а грузинецът Анзор Агаханов се бори при тежките - до 130 кг.\"Ще видим как ще се представят на шампионата. Ако направят силни борби и добро впечатление, може да започнем постъпки за получаване на българско гражданство и привличането им в националния отбор\", споделя старши треньорът на класиците Армен Назарян.Шампионатът обаче ще пропуснат двама от най-добрите състезатели. Златният медалист от европейското Тарек Абдеслам, който в края на миналия месец спечели бронз на турнира в Иран, е с лека травма в рамото и прави рехабилитация. Другият отсъстващ е световният и европейски шампион за 2013 г. Иво Ангелов, който се подготвя по индивидуално програма.\n\n\n                    ", "date": "2018.02.14", "title": "Тестваме арменец и грузинец за националния"}
{"url": "http://www.monitor.bg/a/view/88724-%D0%A1%D1%82%D1%83%D0%B4%D0%BE%D0%B2%D0%B5-%D0%B8-%D0%B2%D0%B8%D0%B5%D0%BB%D0%B8%D1%86%D0%B8-%D1%81%D0%BF%D1%80%D1%8F%D1%85%D0%B0-%D1%81%D1%82%D0%B0%D1%80%D1%82%D0%BE%D0%B2%D0%B5-%D0%BF%D0%BE-%D1%81%D0%BA%D0%B8-%D0%B8-%D0%B1%D0%B8%D0%B0%D1%82%D0%BB%D0%BE%D0%BD/", "text": "Република Корея отдели $2,64 млн. за гостите от КНДР\n                    Лютите студове и силните ветрове спряха стартовете на открито на зимните игри в Пьончан. Дисциплината 15 км индивидуално в биатлона при жените, за която бяха заявени българките Десислава Стоянова, Емилия Йорданова, Даниела Кадева и Стефани Попова, беше отложена за утре, ако метеорологичните условия позволят провеждането й. Аргументът на организаторите беше, че поривистите ветрове променят шансовете на състезателите главно при стрелбата. \"Не искаме да рискуваме с тези условия, които са неблагоприятни за състезателите и за гостите. Това се усеща особено в индивидуалните надпревари с четири рунда в стрелбата\", заявиха те пред ДПА. Точно в тази дисциплина е единствената олимпийска титла на България - на Екатерина Дафовска от Нагано 1998 г.Ветровете на пориви със скорост над 70 км/ч се оказаха решаващият фактор и за отлагане на слалома при жените в алпийските ски. В него трябваше да се пусне Мария Киркова, за която това е 4-та зимна олимпиада. Това беше третото отложено състезание при алпийците след спускането при мъжете и гигантския слалом при жените. Те са пренасочени за утре, защото домакините очакват спиране на виелиците, а за петък по програма трябва да се проведат Супер Г за мъже и женският слалом. Състезанията в северната ски комбинация пък закъсняха от графика.Олимпийският парк в Канън също беше затворен заради силните ветрове. Достъпът до него беше ограничен, а зрителите бяха посъветвани да останат на закрито, след като във въздуха полетяха панели от павилиони и рекламни пана. Част от медийните центрове също бяха затворени.\"Ако вятърът продължава да духа в следващите 15 дни, ще бъде проблем, но за момента всичко е наред - заяви говорителят на МОК Марк Адамс. - Ние сме подготвени за ветрове, за много сняг, както и за липса на сняг.\"Междувременно Република Корея одобри рекордната сума от 2,86 млрд. вона ($2,66 млн.) за покриване на разходите на стотиците севернокорейци, дошли в страната специално заради зимните игри. Парите ще са за нощувки и храна на севернокорейските мажоретки, на оркестъра от КНДР, изнесъл два концерта, на състезатели по таекуондо, които ще участват в демонстрационна проява, на журналисти и на друг персонал. Това са общо 424-ма души. МОК пък ще поеме издръжката на 22-мата севернокорейски спортисти.\n\n\n                    ", "date": "2018.02.14", "title": "Студове и виелици спряха стартове по ски и биатлон"}
{"url": "http://www.monitor.bg/a/view/31282-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%BD%D0%BE%D0%BC%D0%B8%D0%BD%D0%B8%D1%80%D0%B0-%D0%9C%D1%8A%D1%80%D0%B8-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D0%B5%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80/", "text": "Стоилов може да дебютира срещу България\n                    Станимир Стоилов бе обявен официално за един от четиримата кандидати за селекционер на националния отбор на Казахстан. Номинацията бе обявена от генералния секретар на футболната федерация на страната Азамат Айтхожин.Сред останалите претенденти са Талгат Байсуфинов и треньори от чужбина, чиито имена на този етап не се разкриват. Решението за новия селекционер ще бъде взето до края на март, като според запознати именно българинът е основен претендент за позицията.Самият Стоилов обясни тази седмица пред медиите, че не възнамерява да си тръгва от „Астана“ и би напуснал казахстанския първенец само заради отбор от топ европейско първенство.Ако преговорите завършат благополучно, наставникът на шампиона „Астана“ може да поеме националния отбор след срещите на клубния си тим на 1/16-финалите на Лига Европа срещу „Спортинг“ (Лисабон). Първият сблъсък с португалския гранд е утре от 18:00 часа на „Астана Арена“.Казахстан е без треньор от 22 януари, когато Александър Бородюк беше освободен, а любопитното е, че Стоилов може да дебютира като национален селекционер срещу България. Мач между двете страни е договорен за 27 март на неутрален терен, като срещата ще се състои в Унгария. Въпросната дата е последна за националните отбори преди старта на новия турнир за Купата на нациите, който ще замести приятелските двубои. \n\n\n                    ", "date": "2018.02.14", "title": "Казахстан номинира Мъри за национален селекционер"}
{"url": "http://www.monitor.bg/a/view/8540-%D0%91%D0%A4%D0%A1-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%87%D0%B5%D1%80%D0%BD%D0%BE%D1%82%D0%BE-%D1%82%D0%BE%D1%82%D0%BE/", "text": "\n                    Българският футболен съюз и световният лидер в анализирането и лансирането на спортни данни и дигитално съдържание Sport Radar подписаха договор за партньорство.Компанията е основен партньор на ФИФА, УЕФА и на близо 70 спортни федерации, както и на национални институции в борбата с предотвратяване на уредените мачове.Sport Radar предоставя уникална система за мониторинг на съмнителни залози по цял свят и идентифицира подозрителни дейности и нередности в тази област с цел борба срещу предварителното уговаряне на мачове и запазването на престижа на футбола и спорта.На събитието присъстваха заместник-министърът на младежта и спорта Асен Марков, офицерът по сигурността в БФС Марио Костурков и заместник изпълнителният директор на БФС Павел Колев, а самият договор бе подписан от президента на БФС Борислав Михайлов и Александрос Геронтикос, директор-продажби за Югоизточна Европа на компанията.От сезон 2008/2009 до декември 2017 година Sport Radar е открил 3503 мача, в които е имало основание да се смята, че е налична манипулация. В 213 от тези мачове се е стигнало до наказания от спортните федерации, а в 24 казуса е предизвикано действие от страна на прокуратурата и съда.Предстои подготвянето на график с лекционни курсове за футболистите от отборите от Първа и Втора лига.\n\n\n                    ", "date": "2018.02.14", "title": "БФС на война с черното тото"}
{"url": "http://www.monitor.bg/a/view/58190-%D0%98%D0%B3%D1%83%D0%B0%D0%B8%D0%BD-%D1%81-%D0%BD%D0%B0%D0%B9%D0%B1%D1%8A%D1%80%D0%B7%D0%B8%D1%82%D0%B5-%D0%B3%D0%BE%D0%BB%D0%BE%D0%B2%D0%B5-%D0%BD%D0%BE-%D0%AE%D0%B2%D0%B5-%D0%BD%D0%B5-%D0%B1%D0%B8-%D0%A2%D0%BE%D1%82%D0%BD%D1%8A%D0%BC-%D0%9E%D0%91%D0%9E%D0%91%D0%A9%D0%95%D0%9D%D0%98%D0%95/", "text": "Вече съм спокоен, радва се Гуардиола след 4:0 с „Базел“\n                    Дори и два рекордни гола не стигнаха на „Ювентус“ за победа срещу „Тотнъм“ в първия 1/8-финал от Шампионската лига, завършил 2:2. В Торино домакините поведоха експресно с 2:0 след попадения на Гонсало Игуаин във втората и деветата минута. Това бяха и най-бързите два гола за футболист в историята на турнира – между тях имаше точно 8 минути и 7 секунди. Предишното върхово постижение бе на нападателя на „Интер“ Хулио Крус, който вкара два гола за 8 минути и 30 секунди срещу „Спартак“ (М) през сезон 2006/2007.Въпреки бързите попадения обаче „Тотнъм“ успя да изравни чрез Хари Кейн и Кристиан Ериксен, а „Юве“ може да съжалява и заради изпусната дузпа на Игуаин. След мача аржентинският нападател понесе критики от феновете, като отговори доста остро в профила си във Фейсбук. „Много е лесно да говориш за даден мач, докато си на дивана или стола. До 2:0 всичко беше перфектно, при 2:2 изведнъж всички започнаха с критиките. Не ме интересува мнението ви, отиваме в Лондон, за да спечелим реванша“, заяви Игуаин.В другия двубой от вечерта „Манчестър Сити“ попиля с 4:0 като гост „Базел“ и на практика реши всичко още в първия мач. С две попадения за „гражданите“ се отчете Илкай Гюндоган, а по едно добавиха Серхио Агуеро и Бернардо Силва. Интересното е, че след мача мениджърът на „Сити“ Пеп Гуардиола изостави традиционно дипломатичния тон и заяви, че тимът му вече се е класирал за 1/4-финалите. „Да, вече съм спокоен. Ще се отнесем максимално сериозно към реванша, но според мен вече сме се класирали“, сподели Гуардиола, чийто тим е лидер в първенството, продължава за ФА къп, а освен това е и на финал за Купата на Лигата.\n\n\n                    ", "date": "2018.02.14", "title": "Игуаин с най-бързите голове, но „Юве“ не би „Тотнъм“ (ОБОБЩЕНИЕ)"}
{"url": "http://www.monitor.bg/a/view/71838-%D0%9F%D0%BE%D0%BB%D1%81%D0%BA%D0%B8-%D0%B2%D1%80%D0%B0%D1%82%D0%B0%D1%80-%D0%B4%D0%BE%D0%B9%D0%B4%D0%B5-%D0%B2-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    ЦСКА-София изненадващо привлече още един нов играч. Днес в София пристигна полският вратар Гжегош Сандомиерски. Той вече е договорил личните си условия с „червените“, като подписването на договор е въпрос на часове. Стражът идва от „Краковия“ като свободен агент, след като разтрогна с клуба заради нежеланието си да подпише нов дългосрочен контракт. В кариерата си 28-годишният вратар има и 3 мача за националния отбор на Полша, а бе и част от тима за Евро 2012. Сандомиерски е носил екипите на „Ягелония“, „Блекбърн“ и „Динамо“ (Загреб). Той е бил наблюдаван на живо от легендата Георги Велинов, който го е препоръчал на треньора Стамен Белчев. Все още не е ясно дали някой от сегашните основни вратари – Георги Китанов и Витаутас Черниаускас, ще напусне, за да отвори място на новото попълнение.За привличането на поляка потвърди и треньорът Стамен Белчев. „При нас селекцията не е завършила, най-вероятно ще има още нови попълнения. Очакванията към новите попълнения са високи, дано се справят“, коментира Белчев, който получи наградата си за треньор номер 1 в България за месец декември 2017 година.Първият пролетен мач на ЦСКА-София в шампионата е тази събота от 15 часа срещу „Верея“ на „Трейс Арена“ в Стара Загора. \n\n\n                    ", "date": "2018.02.14", "title": "Полски вратар дойде в ЦСКА-София"}
{"url": "http://www.monitor.bg/a/view/52723-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%B2%D1%8F%D1%80%D0%B0-%D0%B8-%D0%BC%D0%BE%D0%BB%D0%B8%D1%82%D0%B2%D0%B0/", "text": "\n                    \n                                        Ветераните на „Левски“ оказаха силна подкрепа на треньора на „сините“ Делио Роси. Едни от най-емблематичните фигури от историята на клуба, сред които Александър Костов и Ангел Станков, поканиха италианския наставник на специален обяд. На срещата си с Роси те изказаха своята благодарност за работата му и му пожелаха да спечели трофей още тази година, когато се отбелязва 75-годишнината от рождението на „синята“ легенда Георги Аспарухов.Делио Роси от своя страна заяви, че има нужда от малко вяра в това, което прави и може би някоя молитва за успех. „Пожелавам си да спечелим трофей. Моята цел е да направим отбор, който да може да печели. Аз обаче съм още по-амбициозен от това. Да спечели веднъж може да се случи на всеки, но да се създаде манталитет на победител и да се печели постоянно не е за всеки“, заяви италианският специалист.Първият тест пред Роси при подновяването на шампионата ще е срещу „Ботев“ (Пловдив) тази неделя на „Герена“. \n                    \n                                    ", "date": "2018.02.14", "title": "Делио Роси се нуждае от вяра и молитва"}
{"url": "http://www.monitor.bg/a/view/26006-%D0%91%D0%BE%D0%B6%D0%B8%D0%BD%D0%BE%D0%B2-%D0%A2%D0%B0%D0%BB%D0%B0%D0%BD%D1%82%D1%8A%D1%82-%D0%BC%D0%B8-%D0%B5-%D0%B7%D0%B0-%D0%A0%D0%B5%D0%B0%D0%BB-%D0%9C/", "text": "\n                    Нападателят на „Риека“ Валери Божинов даде кратко интервю за италианската спортна библия „Газета дело спорт“, а поводът бе двубоят на „Милан“ с „Лудогорец“. Нападателят е добре известен в Италия заради множеството местни тимове, чиито екипи е носил - „Лече“, „Ювентус“, „Фиорентина“, „Парма“, „Верона“, „Виченца“ и „Тернана“. В интервюто Божинов демонстрира завидно самочувствие, като дори заявява, че талантът му е на нивото на „Реал“ (Мадрид). „Мачът с „Лудогорец“ ще бъде много оспорван, защото голямата цел на българския отбор е да се утвърди в Европа, след като в последните години печеленето на титлата в България е безпроблемна задача, коментира Божинов. - Харесвам Дженаро Гатузо, според мен той ще се превърне в новия Моуриньо. С Жозе също съм в отлични отношения. Като треньор на „Интер“ той ми се обади да ми благодари, че съм вкарал на „Милан“ с екипа на „Парма“, но аз му затворих, мислех, че е шега. Иначе моята кариера не се разви така, както трябваше. С моя талант трябваше да играя в „Реал“ (Мадрид). Сбърках много още като момче, бях експлозивен, неразумен. Вече съм зрял и имам две деца - Валери-младши и Никол. Сега съм в „Риека“, който преди седмици би „Милан“ с 2:0, така че не съм в някакво си отборче“, обясни Божинов.\n\n\n                    ", "date": "2018.02.14", "title": "Божинов: Талантът ми е за „Реал“ (М)"}
{"url": "http://www.monitor.bg/a/view/58797-%D0%A1%D0%BC%D1%8A%D1%80%D1%82%D0%BD%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D0%BA%D0%B0%D0%BD%D0%B0%D0%B4%D0%BA%D0%B0-%D1%81-%D0%B1%D1%80%D0%BE%D0%BD%D0%B7-%D0%B2-%D1%88%D0%BE%D1%80%D1%82%D1%82%D1%80%D0%B5%D0%BA%D0%B0/", "text": "\n                    Канадската състезателка по шорттрек Ким Бутен получи заплахи и обиди в социалните мрежи от фенове от Република Корея, след като спечели бронзов медал в дисциплината на 500 метра.23-годишната Бутен завърши на четвърто място във финала в Пьончан, но беше класирана трета, след като представителката на домакините Минджеон Чой, финиширала втора, беше дисквалифицирана за избутване на съперничка. Титлата взе италианката Ариана Фонтана. Корейците обаче смятат, че решението е било взето неправилно и Чой не е нарушила правилата срещу Ким Бутен.\"Поздравления за нечестно спечеления медал\", написа гневен фен в личния профил на канадката. \"Ако те намеря, ще умреш\", беше заканата на друг потребител в социалните мрежи. Заради това Бутен блокира своите акаунти в интернет.Шорттрекът е един от любимите спортове в Република Корея и местните състезатели имат многобройни отличия в него от зимни игри, световни първенства и кръгове от Световната купа.\"Не можем да контролираме социалните медии и публиката има правото да каже всичко, което поиска, коментира говорителят на МОК Марк Адамс. - Ние призоваваме всички да уважават спортистите и да подкрепят тяхната работа, за да постигнат още по-силни резултати.\"\n\n\n                    ", "date": "2018.02.14", "title": "Смъртни заплахи за канадка с бронз в шорттрека"}
{"url": "http://www.monitor.bg/a/view/18854-%D0%A7%D0%B5%D1%80%D0%B2%D0%B5%D0%BD%D0%B8%D1%8F-%D0%B4%D0%BE%D0%BC%D0%B0%D1%82-%D1%81-%D1%82%D1%80%D0%B5%D1%82%D0%B0-%D1%82%D0%B8%D1%82%D0%BB%D0%B0-%D0%B8-100-%D0%B7%D0%B0-%D0%A1%D0%90%D0%A9/", "text": "\n                    Шон Уайт стана най-успешният състезател по сноуборд за всички времена, след като спечели третата си олимпийска титла в дисциплината халфпайп в Пьончан. Представителят на САЩ спечели златен медал в дисциплината халфпайп. След като стана шампион в Торино 2006 г. и във Ванкувър 2010-а, Шон, известен с прякора Червения домат заради цвета на косата си, записа резултат от 97,75 точки в третата част от състезанието на \"Финикс Сноу Парк\", с което изпревари японския тийнейджър Аюму Хирано, който има 95,25 и австралиеца Скот Джеймс, взел бронза с 92,00 т. Той беше едва 7-и във втората част на състезанието, но се събра и направи невероятно шоу в решаващия рън.31-годишният Шон Уайт осигури и олимпийска титла номер 100 в актива на САЩ от зимни олимпийски игри. Тя е и четвърта за американския отбор в сноуборда в Пьончан след тези в слоупстайла на Редман Джерард и Джейми Андерсон и на Хлое Ким в женския халфпайп.След финала шампионът, който е сред спортните любимци в родината си, обяви, че иска да участва и на лятната олимпиада в Токио през 2022 г. като състезател по скейтборд. \"Вълнувам се от това и имам мотивация да бъда там, каза Червения домат, който вече не вее огнени къдрици, а е подстриган като делови американец. - Това е нещо ново, ще има нови състезатели и съперници. Много от нещата, които правя, са близки до скейтборда. Това е просто трансформация в по-малък борд, за който не си вързан. Ситуацията е такава, че не трябва да уча всичко от самото начало.\"\n\n\n                    ", "date": "2018.02.14", "title": "Червения домат с трета титла и №100 за САЩ"}
{"url": "http://www.monitor.bg/a/view/47226-%D0%93%D1%80%D0%B8%D1%88%D0%BE-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D0%BA%D0%BE%D1%80%D1%82%D0%B0-%D1%81-%D0%BF%D0%BE%D0%B1%D0%B5%D0%B4%D0%B0-%D0%B2-%D0%A0%D0%BE%D1%82%D0%B5%D1%80%D0%B4%D0%B0%D0%BC/", "text": "Вавринка отпадна рано, Гофен вече е на 1/4-финал\n                    Вторият поставен в схемата на АТР 500 турнира в Ротердам Григор Димитров се класира за осминафиналите. При седмото си участие в състезанието българинът преодоля Юичи Сугита от Япония с 6:4, 7:6(5) в зала \"Ахой\".Още във втория гейм Димитров имаше точка за пробив в подаването на азиатеца, но не успя. Развръзката настъпи в десетия гейм. След няколко възможности Григор затвори сета с печеливш удар от форхенд.С двойна грешка Григор допусна да бъде пробит за 1:2 в следващия сет. Той намери начин да върне брейка при 5:5, когато дочака топка в аут на Сугита. Стигна се до тайбрек, в който при 6:4 Димитров имаше два мачбола и реализира втория с мощен сервис.Срещата продължи част и 47 минути, а Димитров вкара 9 аса в мача, в това число и последната точка. Григор логично превъзхождаше във всички показатели - първи сервис, точки от първи сервис и допусна едва една точка за пробив да се открие пред японеца.Следващият съперник на петия в света ще е Филип Крайнович (Сър), който преодоля много трудно 17-годишния канадец Феликс Оже-Алиасим с 6:2, 3:6, 7:5 при дебюта му в АТР World Tour.Крайнович, който е на 25 г., спори с Григор още от юношеските години. При мъжете българинът няма проблеми с него - три мача и три победи срещу намиращия се на 38-о място тенисист.Звездата от турнира в София Стан Вавринка обаче отпадна още на старта на надпреварата. Швейцарецът загуби от холандския квалификант Талон Грикспоор с 6:4, 3:6, 2:6 след час и 29 минути игра. Данил Медведев от Русия пък победи с 6:4, 7:6(9) поставения под номер 9 Жил Мюлер от Люксембург. Давид Гофен пък стана първият четвъртфиналист в Ротердам след 6:1, 6:3 над Фелисиано Лопес (Исп).\n\n\n                    ", "date": "2018.02.14", "title": "Гришо се върна на корта с победа в Ротердам"}
{"url": "http://www.monitor.bg/a/view/85903-%D0%A2%D1%80%D0%B8%D0%BC%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D1%81-%D0%BF%D0%BE%D0%B1%D0%B5%D0%B4%D0%B8-%D0%B2-4%D1%82%D0%B8%D1%8F-%D0%BA%D1%80%D1%8A%D0%B3/", "text": "\n                    Отборите на трима български волейболисти записаха победи в 4-ия кръг от груповата фаза на Шампионската лига. \"Кучине Лубе\", носител на титлата в Италия, се класира за плейофите след 4-ти успех в група А, с което си осигури участие в плейофите. Той разгроми като домакин белгийския \"Кнак\" (Розеларе) с 3:0 (16, 23, 23). Цветан Соколов беше най-резултатен с 13 точки (1 ас, 1 блок) за победителите. Също с 13 т. (1 ас, 2 блока) завърши и Тейлър Сандърс. За \"Кнак\" Матиас Веранамен направи 11 т. (1 ас). С това \"Лубе\" излезе на лидерската позиция с 13 т. от 4 победи и 1 загуба преди днешния мач между \"Сър Сейфти\" (Перуджа) - \"Фенербахче\", който не може да го извади от първите 2 позиции.Полският СКРА на Николай Пенчев взе реванш в гр. С от \"Локомотив\" (Новосибирск) с треньор Пламен Константинов за загубата с 1:3 в Русия, като би с чисто 3:0 (19, 15, 19) в Белхатув. Пенчев беше в групата за двубоя, но не влезе в игра. Най-резултатен за победата беше сърбинът Сречко Лисинац с 15 т. (2 аса, 1 блок), 11 добави Мариуш Влазли, а за \"Локомотив\" по 9 записаха Николай Павлов и Илияс Куркаев. Руският тим е лидер в групата с 11 т., а СКРА е втори с 8.Николай Учиков и неговият ПАОК (Солун) пък спечелиха \"балканското дерби\" с \"Халкбанк\" и Велизар Чернокожев с 3:1 (16, -16, 24, 20) в петия мач от гр. В. Учиков стана топреализатор с 19 точки (1 блок), 16 (4 блока) направи Рамон Мартинес. За \"Халкбанк\" Чернокожев влезе като резерва, но остана без точка. ПАОК е трети с 5 т., а \"Халкбанк\" - втори с 9. Лидер е \"Фридрихсхафен\" (Гер).Следващите мачове в групите са на 28 февруари.\n\n\n                    ", "date": "2018.02.14", "title": "Трима национали с победи в 4-тия кръг"}
{"url": "http://www.monitor.bg/a/view/50045-%D0%A8%D0%BE%D1%83%D1%82%D0%BE-%D0%BD%D0%B0-abba-%D0%B8%D0%B4%D0%B2%D0%B0-%D0%B2-%D0%9D%D0%94%D0%9A/", "text": "\n                    Липсват ви златните години на диското, но не онова хилаво пискливото, сгушено в пазвата на Саманта Фокс, а онова, което позиционира Швеция като топ дестинация за генериране на хитове на световната музикална карта? Тогава 29 септември е вашият ден - „Шоуто на ABBA” идва в НДК, за да накара дами от три поколения да се почувстват като истински Dancing Queen. С близо 700 концерта в 40 страни и повече от 2 000 000 продадени билети в цял свят спектакълът привлича хиляди нови фенове на легендарната поп група. Този грандиозен успех се дължи на хибрида между модерен звук, визуални ефекти и селекцията на култови заглавия като като Money Money Money, Mamma Mia, SOS и Knowing Me Knowing You. Основен двигател на шоуто е шведската банда Waterloo и нционалния симфоничен оркестър на Лондон, режисиран от Матю Фрийман, който е работил съвместно с големи звезди като Роби Уилямс, Елвис Костело и Сър Клиф Ричард. Публиката в София ще може да чуе и види на живо легендарния саксофонист на ABBA - Улф Андерсон. Билетите за събитието вече са в продажба в мрежата на eventim.bg и са на цени от 40 до 100 лв.\n\n \n                    ", "date": "2018.02.14", "title": "Шоуто на ABBA идва в НДК "}
{"url": "http://www.monitor.bg/a/view/30495-%D0%9F%D0%BB%D0%B0%D0%BC%D0%B5%D0%BD-%D0%B8-%D0%98%D0%B2%D0%BE-%D0%B7%D0%B0%D0%BF%D0%B8%D1%81%D0%B2%D0%B0%D1%82-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD-%D0%97%D0%B0%D1%80%D0%B0%D0%B4%D0%B8-%D0%BD%D0%B5%D1%8F/", "text": "\n                    Първата балада в репертоара на дуото Пламен и Иво - „Заради нея“, е записана като демо на телефона на единия брат, и то по време на лежерна разходка на плажа.\n\n„Феновете ни отдавна чакаха да пуснем песен с по-лирично звучене и още като я завършихме, решихме да бъде подарък за тях за Св. Валентин. С продуцентите ни за първи път се доверихме на режисьора Петко Андонов и колегата му Стефан Маринов-Buddubbaz, които успяха да създадат точно онова, което искахме – семпло, стилно черно-бяло видео, което да отразява емоцията на парчето“, обяснява Иво.\n\nВъв видеото отличниците от X Factor си партнират с Йоана Кирчева, колега на Пламен от класа на проф. д-р Ивайло Христов в НАТФИЗ и една от младите звезди на сериала „Полицаите от края на града“, който тръгва по Нова тв през март.\n                    ", "date": "2018.02.14", "title": "Пламен и Иво записват на телефон „Заради нея“"}
{"url": "http://www.monitor.bg/a/view/24142-%D0%96%D0%B5%D0%BD%D0%B8-%D0%B8-%D0%A2%D0%B0%D1%87%D0%BE-%D0%B8%D1%81%D0%BA%D0%B0%D1%82-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0/", "text": "\n                    Шестата по красота в света Жени Калканджиева разкри, че иска да роди дъщеричка на съпруга си Стефан Манов-Тачо. За второто си евентуално включване от щъркела собственичката на модна агенция „Визаж“ проговори пред камерите на „Вечеряй с Петя Раева“ по Code Fashion TV. Тя разкри, че решението за още едно дете е добре обмислено и от двамата с мъжа й. Жени и Тачо вече отглеждат 8-годишния си син Георги. Калканджиева неведнъж е споделяла, че не вижда бъдеще за сина си у нас и планира да емигрира в Азия или Австралия преди Жорко да навърши 13 години.\n\n„Жената за един мъж задължително трябва да изпълнява множество роли“, категорична бе Калканджиева по време на „Вечеряй с Петя Раева“. Участието им с Манов в предаването премина под надслова „Вино, лов, любов”, а самият Тачо не пропусна възможността да докаже уменията си зад печката. Заедно с професионалния екип на изба „Златен рожен“ той заложи на еленски бут и автентични български блюда за трапезата.\n                    ", "date": "2018.02.14", "title": "Жени и Тачо искат дъщеричка"}
{"url": "http://www.monitor.bg/a/view/10826-%D0%9B%D1%8E%D1%81%D0%B8-%D0%94%D1%8F%D0%BA%D0%BE%D0%B2%D1%81%D0%BA%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%BA%D0%B0%D1%82%D0%BE-disco-queen/", "text": "\n                     \n\nСлед изключително успешните турнета “Вечер на мюзикъла” и “Разходка по Бродуей” с Плевенска филхармония Люси Дяковска стартира нов музикален проект навръх рождения си ден, 2 април. Момичето, чието сценично присъствие е по-огнено и от цвета на косите й, кани на Disco Queen концерт, а в сетлиста с преработен аранжимент ще влязат класики на артисти като Bee Gees, Дона Самър, Глория Гейнър и Bony М.\n\nНа сцената звездата с плевенски корен и европейски успех ще бъде подкрепена от Милен Кукошаров (пиано), Веселин Веселинов – Еко (контрабас), Бисер Иванов (китара), Васил Вутев (ударни) и момичетата от квартет Destiny. Билети се продават в eventim.bg на цена от 25 лв, а на място ще се котират с петак отгоре. Disco Queen ще прерасне в турне, което през лятото ще обхване градовете Бургас, Варна, Плевен и Пловдив. \n                    ", "date": "2018.02.14", "title": "Люси Дяковска празнува рожден ден като Disco Queen "}
{"url": "http://www.monitor.bg/a/view/8192-%D0%A0%D0%BE%D0%BC%D0%B8%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%94%D0%B0%D1%80%D0%BA%D0%BE-%D0%A2%D0%B0%D1%81%D0%B5%D0%B2%D1%81%D0%BA%D0%B8-%D1%81-%D1%80%D0%BE%D0%BC%D0%B0%D0%BD%D1%82%D0%B8%D1%87%D0%BD%D0%B0-%D0%B2%D0%B5%D1%87%D0%B5%D1%80%D1%8F-%D0%B2-%D0%A2%D0%B0%D0%B9%D0%BB%D0%B0%D0%BD%D0%B4/", "text": "\n                    Романтична вечеря по повод Свети Валентин подари носителката на титлата Мис България Ромина Тасевска на съпруга си в Тайланд, където двамата живеят с наследниците си от години. Красавицата изненада футболиста навръх празника, като пропътува заедно с трите им деца разстоянието от Банкок до Кон Каен, където Дарко работи към момента.\n\nПо традиция, Деня на влюбените е двоен празник за звездното семейство, като броени часове след като вдигнат тост в името на любовта, те посрещат рождения ден на най-малкото им дете Антонио. „Спомням си, че първата година, когато Дарко дойде в Тайланд беше точно около Св. Валентин и исках да го изненадам. Изпратих му от България колаж от наши снимки и шоколадови бонбони във формата на сърца, които обаче тотално се бяха разтопили, докато ги получи\", разкри по повод празника Ромина пред Umbrella Bar Magazine. \"Подобно на много други празници от западния свят и Св. Валентин се отбелязва доста пищно в Тайланд. Навсякъде, от големите търговски центрове до публичния транспорт, е украсено с много сърца и цветя. В изобилие се предлагат красиви и тематични подаръци. Атмосферата наистина е много приятна и романтична\", обясни още хубавицата.\n                    ", "date": "2018.02.14", "title": "Ромина изненада Дарко Тасевски с романтична вечеря в Тайланд"}
{"url": "http://www.monitor.bg/a/view/47014-%D0%A1%D0%BE%D0%BD%D1%8F-%D0%99%D0%BE%D0%BD%D1%87%D0%B5%D0%B2%D0%B0-%D0%B2%D0%BB%D0%B0%D0%B4%D0%B5%D0%B5-%D1%81%D0%B8%D0%BB%D0%B0%D1%82%D0%B0-%D0%BF%D0%BE-%D0%92%D0%B5%D1%80%D0%B4%D0%B8/", "text": "Новият й албум ни вкарва едновременно във филм, медитация и храм \n                     Да умееш да експлоатираш таланта си на максимално емоционално ниво, с изключително внимание върху детайла и със сценично присъствие, чиято сила в действителността на „Междузвездни войни“ би могла да движи предмети от разстояние – това е патент на Соня Йончева. Според трактовката на фантастичния свят на Джордж Лукас, по мощ на духа и концентрация на енергията тя би влязла като у дома си в кожата на джедай. През последните три години оперният свят е покосен от харизмата на сопраното, което, независимо от броя на спящите пред гримьорната му журналисти и децибелите на аплаузите не спира да следва две неща – по пътя към върха. Година след като изпя един по-лиричен, атипичен Хендел, Йончева пуска „Верди“ (The Verdi Album), който е на пазара благодарение на „Вирджиния Рекърдс“/Sony Music. Още от първо слушане и без особен фокус върху всяка ария цветовете в гласа й ни вкарват в романтичен филм, но от онези, лишените от игра на палач и жертва между партньорите, защото те са се намерили в период, в който вече са се научили да обичат първо себе си. Отделете време за този албум, защото той е като балсам за душата и не е нужно да сте с ценз от Консерваторията, италиански филолог или познавач на Верди от юношеските му години, за да го усетите. Гласът на Соня Йончева е като димен сигнал, който привлича доброто към борда на кораба ти в най-буреносни води. Пренастройва сетивата ти в режим на медитация и те изолира от злободневните дразнители с чудовищна лекота. Създава ти уюта на църковен храм дори да си заклещен в епохално задръстване и на предното стъкло на автомобила ти да се мъдрят комбинация от фиш за глоба и беззъбо циганче с чистачка и бутилка веро.В бележките към книжката на диска Йончева споделя, че арията на Абигайл от \"Набуко\" е вокално предизвикателство за всяка певица.\n  Хората ми казват пей това или не пей онова, но аз вярвам, че всеки изпълнител трябва да слуша единствено гласа си. Исках да се предизвикам сама, да вляза в този тъмен и драматичен свят на операта и да видя какво ще се случи.\", казва любимката на Пласидо Доминго. Проектът включва още арии от някои от най-обичаните и популярни опери на Верди като \"Трубадур\", \"Отело\", \"Симоне Боканегра\" и \"Дон Карлос“. Момичето, извървяло пътя от гарсониера в Пловдив до най-престижните сцени в Лондон, Милано, Париж и Берлин, записва с едни от най-големите Верди познавачи в света - диригентът Масимо Занети и Мюнхенския радио-симфоничен оркестър. През настоящия оперен сезон родното сопрано е голямата звезда в афиша на „Метрополитън опера“ – Соня грее в главните роли в постановките на „Тоска“ и „Бохеми“ от Пучини, и „Луиза Милер“от Верди.    \n\n\n                    ", "date": "2018.02.14", "title": "Соня Йончева владее силата по Верди "}
{"url": "http://www.monitor.bg/a/view/89637-%D0%94%D0%B0%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%BF%D0%BE%D1%87%D0%B8%D0%BD%D0%B0-%D0%B2-%D1%81%D1%8A%D0%BD%D1%8F-%D1%81%D0%B8/", "text": "\n                    Принц Хенрик, съпруг на датската кралица Маргрете Втора, почина на 83-годишна възраст, предадоха световните агенции, като се позоваха на съобщение на датския кралски дворец.\n\nПринцът е починал малко преди полунощ в съня си в двореца Фреденсборг, на около 40 километра северно от Копенхаген. Кралицата и двамата му синове са били до него.\n\nПринцът от миналия месец се лекуваше заради белодробно възпаление в болница в столицата, но после когато състоянието му се влоши, той бе преместен в двореца във Фреденсборг.\n\nХенрик е французин, роден в Таланс в Югозападна Франция. Пълното му име е Анри Мари Жан Андре, граф дьо Лаборд дьо Монпеза. В ранните си години е живял във Виетнам, където баща му, също граф, се занимава със семеен бизнес. През 1939 г. семейството му се прибира във Франция. Хенрик учи в училище на йезуитите в Бордо. През 1950 г. се връща в Ханой и се дипломира в гимназия там, а после учи право и политически науки в Сорбоната в Париж. Учи и китайски и виетнамски в Националното училище за източни езици в Париж.\n\nПо време на военната си служба той е в пехотата в Алжир в периода 1959-1962 г. После постъпва на работа във френското външно министерство на постове в Азия и накрая във френското посолство в Лондон.\n\nЗапознава се с престолонаследничката на Дания Маргрете на вечеря в Лондон през 1965 г., където тя учи. Тя му прави впечатление с учението си да води разговор. Срещат се година по-късно на сватба в Шотландия и накрая той я кани на частна вечеря. После тя признава, че се е влюбила лудо в него.\n\nПрез 1967 г. се женят и той става лютеранец и променя името си на Хенрик. Маргрете става монарх през 1972 г. Тя и Хенрик имат двама сина - Фредрик, роден през 1968 г., и Йоахим, роден през 1969 г.\n\nПрез годините принцът не криеше, че би искал да играе по-значима роля от тази на принц консорт. Той и кралицата споделяха интереси в изкуството и културата. Принцът публикува няколко книги с поезия, илюстрирани от кралицата, както и готварски книги и мемоарите си.\n\nПринцът и кралицата признаваха, че са искали да имат повече време, което да прекарат заедно със синовете си, преди да се посветят на официалните задължения, произтичащи от коронясването на Маргрете.\n\nПрез 2017 г. кралският дворец обяви, че принцът страда от деменция. Кралската дойка отпразнува златната си сватба през същата година.\n                    ", "date": "2018.02.14", "title": "Датският принц почина в съня си"}
{"url": "http://www.monitor.bg/a/view/42172-%D0%9C%D0%B0%D0%BA%D1%80%D0%BE%D0%BD-%D1%89%D0%B5-%D1%83%D0%B4%D0%B0%D1%80%D0%B8-%D0%90%D1%81%D0%B0%D0%B4-%D0%BF%D1%80%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0/", "text": "\n                    Ако има доказателства, потвърждаващи, че забранени химически оръжия са били използвани срещу цивилни в Сирия от силите на режима, то тогава Франция ще нанесе удар, заяви президентът Еманюел Макрон, цитиран от АФП.\n\n\"Ние ще ударим мястото, откъдето са пратени тези оръжия или там, където те са били организирани. Червената линия ще бъде спазена. Но днес нашите служби все още не са намерили категорични доказателства, че забранени от договорите химически оръжия са били използвани срещу цивилното население\", каза Макрон.\n\n\"Щом като бъдат събрани доказателства, ще направя каквото казах\", допълни той, но подчерта, че приоритетът е борбата с терористите, с джихадистите.\n\nМиналия петък в телефонен разговор с руския президент Владимир Путин Макрон изрази безпокойство от индикациите, че бомби с хлор са били използвани неотдавна срещу цивилните в Сирия, припомня Ройтерс.\n\nВъв вторник Макрон каза, че що се касае до сирийския режим, \"ще съумеем да установим нещата преди края на конфликта. Може би ще знаем повече след края на конфликта, но това ще е от компетентността на международното право\".\n\nМакрон пледира и за международна конференция за Сирия, която да се проведе, ако е възможно, в региона. \"Не съм вманиачен по идеята за среща за Сирия, която да е в Париж\", допълни той.\n\nПрезидентът се обяви за военна служба, която да бъде задължителна и ще продължи около три месеца, но може и да е по-дълга, до шест месеца, предаде АФП. \"Искам една задължителна служба, до която да имат достъп и жените, и мъжете\", каза Макрон и допълни, че \"формата на тази служба може да бъде и гражданска\".\n\nМакрон каза, че не иска да се пилее прекалено много време по преговорите за Брекзит, предаде Ройтерс. Той допълни, че е в интерес на ЕС, че Мишел Барние е единственият преговарящ по въпроса.\n\nФренският президент разкритикува политиката на ЕС като непоследователна. Той визира решението на депутатите от Европейския парламент да отхвърлят предложение за транснационални листи с кандидати за депутати. Макрон призова картата на европейските политически партии да бъде преначертана, предаде Ройтерс.\n\n\"В тези партии има непоследователност, която ни блокира. Мисля, че Европа би била по-добре в демократичен план с преначертаването на политическата карта\", каза той и допълни, че ще излезе с нова инициатива за прогресивно обединяване на реформистите на изборите за ЕС догодина.\n\nМакрон заяви, че няма значение от каква националност ще е следващият управител на Европейската централна банка, стига той или тя да са толкова компетентни, колкото е нейният настоящ ръководител Марио Драги, предаде Ройтерс.\n\nТой заяви, че би искал следващият председател на Европейската комисия да е амбициозен и допълни, че не е негов приоритет начело на изпълнителния орган на ЕС да застане французин.\n                    ", "date": "2018.02.14", "title": "Макрон ще удари Асад при химическа атака"}
{"url": "http://www.monitor.bg/a/view/48857-%D0%A8%D1%83%D0%BB%D1%86-%D1%81%D0%B5-%D0%BF%D1%80%D0%B5%D0%B4%D0%B0%D0%B4%D0%B5/", "text": "\n                    Лидерът на Германската социалдемократическа партия (ГСДП) Мартин Шулц обяви, че подава оставка като партиен ръководител, предаде ДПА.\n\nМалко след това ръководството на партията обяви, че подкрепя председателката на парламентарната група на ГСДП Андреа Налес за поста. Кандидатурата й ще се гласува от партийните членове на 22 април.\n\nСпоред източник от ГСДП и.д. лидер на социалдемократите до гласуването на 22 април ще бъде кметът на Хамбург Олаф Шолц.\n\nГСДП е в тежко положение, след като подкрепата му падна до исторически ниски нива на парламентарните избори през септември. След като първоначално отказваше нова коалиция с консерваторите на канцлерката Ангела Меркел, партията я прие миналата седмица.\n\nТова решение обаче бързо разклати позициите на Шулц, защото той отначало искаше да е външен министър в новото правителство, въпреки предишни свои обещания никога да не работи в правителство на Меркел.\n                    ", "date": "2018.02.14", "title": "Шулц се предаде"}
{"url": "http://www.monitor.bg/a/view/81692-%D0%A1%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F-%D0%BD%D0%B0-%D0%B0%D0%B4%D0%B2%D0%BE%D0%BA%D0%B0%D1%82%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%BF%D0%BB%D0%B0%D1%82%D0%B8%D0%BB-130-000-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0/", "text": "\n                    Личният адвокат на Доналд Тръмп каза, че е платил 130 000 долара от собствения си джоб на порноактрисата Сторми Даниълс, за която се твърди, че е имала сексуална връзка с него.\n\nПред в. \"Ню Йорк таймс\" Майкъл Коен каза, че парите не са му били възстановени нито от организацията \"Тръмп\", нито от предизборната кампания на президента на САЩ, предаде АП. \n\nПарите той дал на Сторми Даниълс, чието истинско име е Стефани Клифорд. Изплащането на сумата адвокатът определи като напълно законно и нямащо нищо общо предизборната кампания. Подобно изявление той е направил и пред Федералната избирателна комисия.\n\nТя се интересувала откъде са били взети парите. Адвокатът казал, че те не са нито дарение за предизборната кампания, нито пък са били отчетени като разход на кампанията. \n\nЗа плащането първи съобщи миналия месец в. \"Уолстрийт джърнъл\". Тогава изданието написа, че Коен уредил плащането на сумата през октомври 2016 г., за да накара Сторми Даниълс да не разкрива по време на предизборната кампания своята предполагаема сексуална среща с Тръмп.\n\nИнтимната среща била през юли 2006 г. По онова време Тръмп е бил вече женен за Мелания.\n\nСамият президент на САЩ отрече тези твърдения официално чрез Белия дом още преди месец. \n                    ", "date": "2018.02.14", "title": "Скандални признания на адвоката на Тръмп – платил 130 000 долара за мълчанието на порнозвезда"}
{"url": "http://www.monitor.bg/a/view/83904-%D0%9F%D1%80%D0%B8%D0%B1%D1%80%D0%B0%D1%85%D0%B0-%D0%BC%D0%BD%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D0%B2-%D0%9F%D0%B0%D1%80%D0%B8%D0%B6-%D0%B2%D0%B7%D0%B5%D0%BB%D0%B0-25-000-%D0%B5%D0%B2%D1%80%D0%BE-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5/", "text": "\n                    Жена, представила се за една от жертвите на атентатите от 13 ноември 2015 г. в Париж и получила обезщетение в размер на 25 000 евро, бе арестувана, предаде АФП.\n\nСтава дума за 48-годишна жителка на парижко предградие, която от близо една година работела на заплата в асоциацията на жертвите на атентатите, наречена \"Живот за Париж\". В миналото тя е била осъждана на три пъти за измами. Жената е признала, че отново е извършила измама и ще бъде съдена днес по бързата процедура. Сумата от 25 000 евро й е била изплатена от Фонда за гаранции за жертвите на тероризма и на други нарушения на закона, уточни прокуратурата в Кретей в района на Париж. \n\nНа 13 ноември 2015 г. 130 души загинаха в серия от атентати в Париж, а ранените бяха неколкостотин. Общо 11 души бяха осъдени за опит за измама и двама за измама във връзка с атентатите.\n\nПрез декември мъж се представи за жертва на атентата в концертната зала Батаклан в Париж. Той изобщо не е бил там по време на нападението и бе осъден на шест месеца затвор заради лъжата, заради която бил поискал изплащането на обезщетение като жертва на нападението.\n\nНай-малко седем души са осъдени досега заради измама или опит за измама след атентатите на 13 ноември 2015 г.\n                    ", "date": "2018.02.14", "title": "Прибраха мнима жертва на атентатите в Париж – взела 25 000 евро обезщетение"}
{"url": "http://www.monitor.bg/a/view/14957-%D0%9D%D0%B5%D1%83%D1%82%D1%8A%D0%BF%D0%BA%D0%B0%D0%BD%D0%B8-%D0%BF%D1%8A%D1%82%D0%B5%D1%87%D0%BA%D0%B8-%D0%B2%D1%8A%D0%B2-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82%D0%B8%D1%87%D0%BD%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F-%D0%9F%D1%83%D1%81%D0%BA%D0%B0%D1%82-%D1%82%D0%B5%D1%81%D1%82-%D0%B7%D0%B0-%D0%B2%D0%BB%D1%8E%D0%B1%D0%B5%D0%BD%D0%BE%D1%81%D1%82/", "text": "\n                    Фармацевтичната индустрия вече ще има нов сериозен източник на доходи, които както е известно съвсем не са малки. Медицински тест, който ще определя дали човек е влюбен или се преструва, ще бъде разработен и достъпен до 2028 г., твърди уважаван американски доктор, цитиран от в. \"Дейли мирър\".\n\nНеинвазивна процедура ще даде възможност на лекарите точно да преценят дали пациентът изпитва истинска любов или не. Тя ще отчита чрез магнитно-резонансна томография наличието на химичните елементи в мозъка, присъщи за влюбването. Така наречените нонапептиди, съдържащи окситоцин и вазопресин, се произвеждат в забележителни количества, когато човек е истински влюбен.\n\nНеврологът доктор Фред Нур смята, че методът ще навлезе във Великобритания през следващото десетилетие. Засега процедурата се прилага само върху животни в лабораторна среда.\n\nЗа разлика от детектора на лъжата и други съществуващи устройства, този скенер няма как да бъде заблуден и ще има степен на точност между 97 и 99 %.\n\nДоктор Нур мисли, че две трети от хората, които ще се подлагат на процедурата, ще го правят за забавление или като романтичен жест. Останалите вероятно ще бъдат заможни хора, които биха желали да се предпазят от \"златотърсачи\" преди да сключат брак.\n\nКнигата \"Истинска любов: Любов, обяснена от науката\" (\"True Love: Love Explained by Science\") на специалиста ще излезе на британския пазар до края на седмицата.\n\n\"Вече има неинвазивен тест, който измерва нивата на допамин в човешкия мозък. Резултатите излизат за два часа и той на практика е безболезнен и безобиден за изпълнение\", обясни Нур.\n\n\"Тъй като технологиите за сканиране в медицината продължават да се развиват, мисля, че подобен тест, който ще измерва в мозъка химикалите, типични за любовта, ще бъде достъпен през следващото десетилетие\", добави той.\n                    ", "date": "2018.02.14", "title": "Неутъпкани пътечки във фармацевтичната индустрия - Пускат тест за влюбеност"}
{"url": "http://www.monitor.bg/a/view/46752-%D0%9E%D0%BF%D0%B0%D1%81%D0%BD%D0%B0-%D1%81%D0%B0%D0%BC%D0%BE%D0%B4%D0%B5%D0%B9%D0%BD%D0%BE%D1%81%D1%82-%D1%83%D0%B1%D0%B8%D0%BB%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%BD%D0%B0%D0%B5%D0%BC%D0%BD%D0%B8%D1%86%D0%B8-%D0%B2-%D0%A1%D0%B8%D1%80%D0%B8%D1%8F/", "text": "\n                    Руските наемни войници са попаднали под обстрел в Сирия от силите на международната коалиция в момент на настъпление към нефтопреработващ завод. Това съобщи анонимен източник пред в. „Комерсант“, посочвайки, че руското командване не е давало разрешение за операцията и дори я оценило като „опасна самодейност“.\n\n          По данни на изданието, акцията на частната военна компания „Вагнер“ се провела по инициатива на местни „крупни предприемачи, подкрепящи сирийския президент Башар Асад“. Източникът на вестника оценява загубите сред наемниците на 11 души. Различни медии съобщават, че при удара са загинали от десетки до стотици руснаци. The New York Times посочва цифрата 200. Роднини и познати на членове на „Вагнер“, служещи в арабската република, потвърдиха гибелта само на четирима руснаци. Официално нито вътрешното, нито Външното министерство не съобщават за човешки загуби сред руските наемници. „Публикациите за стотици загинали си е чиста проба класическа дезинформация, с която се занимават западните медии“, коментираха пред „Комерсант“ от МВнР. „Сега проверяваме информацията за наличието на пострадали, включително и граждани на страните от ОНД. Ако се появи потвърждение, ще ви информираме“, посочиха още от дипломатическото ведомство. От Кремъл също заявиха, че не разполагат с потвърждение на съобщенията за гибелта на руски граждани. По този начин говорителят на президента Путин Дмитрий Песков отговори на журналистически въпрос трябва ли в Русия да бъде обявен траур в памет на загиналите в Сирия. „Не разбрах смисъла – във връзка с какво трябва да бъде обявен траур?“, учуди се Песков, цитиран от агенциите.\n\n          Инцидентът се случил на 7 февруари т.г., когато наемниците от частната военна компания попаднали под обстрел в сирийската провинция Дейр-ез-Зор. В този ден международната коалиция нанесла удар в подкрепа на съюзниците си от „Сирийските демократически сили“. По различни данни в арабската република воюват 600 войници от „Вагнер“.\n                    ", "date": "2018.02.14", "title": "„Опасна самодейност“ убила куп руски наемници в Сирия "}
{"url": "http://www.monitor.bg/a/view/5935-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-150-%D0%BA%D0%BB%D0%BE%D1%83%D0%BD%D0%B0-%D0%BD%D0%B0-%D0%BA%D0%B0%D1%80%D0%BD%D0%B0%D0%B2%D0%B0%D0%BB%D0%B0-%D0%B2-%D0%A0%D0%B8%D0%BE/", "text": "\n                    Полицията на бразилския Рио де Жанейро задържа близо 150 души, дегизирани в костюми на клоуни, които по време на карнавала в града се занимавали с грабежи и въоръжени обири.Хайката, по време на която били прибрани разбойниците клоуни, е извършено на булевард \"Президент Уилсън\" и други улици в централния район на Рио де Жанейро, където се намират много административни и офис сгради. Полицията е заловила заподозрян с пистолет, патрони и граната, както и ограбена собственост: пет мобилни телефона, часовник и две портмонета. За да бъдат доставени задържаните в полицейското управление, са били необходими цели три автобуса, пише Globo.com.Въпреки карнавалните костюми и грима, покриващ лицата на заподозрените по време на престъпленията, петима души са разпознали клоуните на разбойници в полицейското управление. В резултат на това десет заподозрени бяха са били оставени в ареста, пише UOL.Церемонията по откриването на карнавала в Рио де Жанейро се състоя на 9 февруари. На улиците, крайбрежните алеи и площадите на града се провеждат шествия и състезания по самба. Празникът, предшестващ Великия пост, ще продължи до 19 февруари.В неделя 11 февруари няколко души, участващи в карнавални процесии по улиците, са станали жертви на грабежи в района на плажовете Копакабана и Ипанема. Именно там се е завързала престрелка между престъпници и служители на правоохранителните органи, която здравата наплашила минувачите. Мнозина от тях се изпокрили в близките магазини и кафенета.В дните на карнавала в Рио де Жанейро се затягат мерките за сигурност. За тази цел през тази година в града са изпратени допълнителни 17 000 полицейски служители от други населени места.Единственото място, което остава незасегнато от карнавалната атмосфера е фавелата Росиня, в която от 18 септември не спира войната между различни групировки на наркотрафиканти.\n                    ", "date": "2018.02.14", "title": "Арестуваха 150 клоуна на карнавала в Рио"}
{"url": "http://www.monitor.bg/a/view/25325-%D0%9D%D0%B0%D0%B4-8-%D0%BC%D0%BB%D0%BD-%D0%B8%D1%82%D0%B0%D0%BB%D0%B8%D0%B0%D0%BD%D0%BA%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7/", "text": "\n                    Нежната половинка на Апенините разбра на връх празника на влюбените „Свети Валентин“, че 8 млн. и 816 хил. нейни представителки са били жертва на сексуален тормоз поне веднъж в живота си. Каза им го в официален доклад Националният статистически институт, който уточни, че става дума за 43,6% от живеещите на Апенините жени на възраст между 14 и 65 г. Като само през последните три години 3 млн. и 118 хил. италианки са били унижени или изнасилени зад домашните стени или навън, но едва 20 на сто от тях са се оплакали на органите на реда за посегателството върху личността им.\n\nЗа статистиците особено тревожен е фактът, че напоследък нараства броят на жените, които са рекитирани със секс при постъпване на работа. Става дума за 167 хил. италианки, които между 2015-та и 2018-та година са били назначени и получили заплата след като са вдигнали поли пред работодателя си. Сред тях най-висок е процентът на осигурилите си работа срещу нежност чиновнички – 37,6 на сто, в „класацията“ следват продавачките и работещите в сферата на услугите – 32 на сто, после идват домашните прислужници и гледачките на деца и възрастни хора – 20 на сто, не са малко асистентките и научните работнички в университети, изследователски и културни институти. Любопитното е, че 69,6 на сто от секс-рекетираните на работното място жени определят посегателството срещу тях като „много опасно“ – констатация, която за статистиците означава чиста проба изнасилване.\n\nИнтересното е, че в разпространения вчера доклад Националният статистически институт говори за пръв път съвсем откровено и за сексуален тормоз върху мъже. За последните три години жертви пък на него са станали 1 млн. 274 хил. представители на силния пол. В 20 на сто от случаите са им били посегнали жени, а в останалите – от мъже.\n                    ", "date": "2018.02.14", "title": "Над 8 млн. италианки - жертви на сексуален тормоз"}
{"url": "http://www.monitor.bg/a/view/69978-%D0%9F%D0%B8%D1%8F%D0%BD-%D0%BA%D0%B0%D1%80%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D0%B7%D0%B8%D0%B3%D0%B7%D0%B0%D0%B3-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "\n                    Шофьор на автобус от Враца е въртял волана фиркан до козирката. Засечен е към 17 часа във вторник на булевард „Васил Кънчов”, съобщиха от областната дирекция на МВР.\n\nЧенгета от патрулиращ полицейски автомобил забелязали, че рейс от марката „Исузу” се движи по шосето на зиг-заг и подали знак на водача да спре. Човекът зад волана ударил спирачките, но се държал неадекватно. При направената проверка за алкохол дрегерът отчел концентрация от 1.77 промила в издишания от него въздух.\nВ автобуса не е имало пътници, уточняват от полицията. Почерпеният шофьор е на 63 години. Той е задържан да изтрезнява в ареста.\n                    ", "date": "2018.02.14", "title": "Пиян кара автобус на зиг-заг във Враца "}
{"url": "http://www.monitor.bg/a/view/72064-%D0%9C%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "\n                    57-годишен мъж загина при пожар в дома си в град Бяла Черква. Сигналът за пожара е постъпил на тел. 112 днес в 7,34 ч. сутринта. На мястото веднага са изпратени екипи от пожарната в най-близкия общински център Павликени. Когато огнеборците изгасили пламъците, в едно от помещенията на кирпичената стара къща, те открили тялото на самотно живеещия обитател.\n\nНа още няколко сигнала за огнени инциденти са се отзовали пожарникарите в област Велико Търново през изминалото денонощие. В Горна Оряховица в нощта срещу сряда пожар унищожил лек автомобил „Пежо”. Според първоначалната информация не става дума за умишлен палеж, а пламъците са тръгнали от двигателния отсек на возилото. В Арбанаси пък се е подпалил микробус, паркиран в двора на една от къщите. Возилото е унищожено, но е спасена самата къща, в която се помещавала и картинна галерия. Предполага се, че и тук пожарът е причинен от техническа неизправност.  \n                    ", "date": "2018.02.14", "title": "Мъж загина при пожар в дома си"}
{"url": "http://www.monitor.bg/a/view/8362-%D0%97%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%B2-%D0%9A%D0%B0%D0%B7%D0%B0%D0%BD%D0%BB%D1%8A%D0%BA-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0-72-%D1%87%D0%B0%D1%81%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "Задържаните в Казанлък остават за 72 часа в ареста\n                    Българска банда произвеждала марихуана и синтетична дрога и я разпространявала в буркани в Австрия. Организираната престъпна група е „работила“ в Казанлък и е била разбита при спецакция, съобщиха ръководителят на спецпрокуратурата Иван Гешев и директорът на ГДБОП Ивайло Спиридонов.Досъдебното производство е от октомври м.г. Спецоперацията между българските и австрийските власти е проведена на 13 февруари т.г. У нас са арестувани 8 души, а в Австрия – двама. Повдигнати са им обвинения за участие в организирана престъпна група за производство на наркотици, трафик на дрогата в Австрия и разпространение в столицата Виена. Двама от групата – ръководителят и един от куриерите, са задържани във Виена в момент на доставяне и получаване на пратка.В Австрия са задържани поне още трима съпричастни с дейността на групата, но които не са свързани с разследването в България.Събраните доказателства сочат, че бандата е произвеждала и пласирала в Австрия марихуана, амфетамин и метаамфетамин (пико) от януари 2017 г. Четирима от участниците се грижели за отглеждането на индийския коноп в четири сгради в с. Енина и близка вилна зона. Растенията засаждали в саксии, използвали торове и препарати за ускоряване на растежа им и за подсилване на цъфтежа.Производството било организирано в неголеми количества на повече места, за да се намалят щетите, в случай че полицията открие някоя от оранжериите. Стръкове били изсушавани по домовете на участниците, а готовата марихуана била затваряна в буркани, а впоследствие и пренасяна така, за да не се усеща по специфичната й миризма. Ръководителят и организатор на групата контролирал всекидневно дейността и давал указания по телефона от Виена, където живеел и пласирал наркотици сред българите в австрийската столица. За целтагрупата била снабдена с австрийски СИМ картиВ България ръководителят идвал с микробус или с ван с австрийска регистрация само, за да вземе необходимото количество наркотици и да ги прекара в Австрия. С незаконния трафик се занимавал и участник групата, чийто близък преди време бе задържан за трафик на 74 кг хероин за Испания. Финансирането на наркопроизводството е ставало най-често с пари, изпращани от Виена чрез фирма за парични преводи. В други случаи са били купувани автомобили втора употреба, внасяни са в България и са продавани.Осемте души, задържани в хода на специализираната акция на ГДБОП в Казанлък, Енина и Крън на 13 февруари, остават за 72 часа в ареста по разпореждане на наблюдаващия прокурор от специализираната прокуратура Георги Мойсев. Към тях са повдигнати обвинения за участие в престъпна група за разпространение на наркотици.По-голямата част от задържаните са с чисто криминално минало и са съвсем млади момчета, научи \"Монитор\". Само двама души имат вече осъждания за други престъпления, сред тях е и арестуваният на улица „Гладстон“ в Града на розите 31-годишен Стефан-Чеко Н. По неофициална информация при обиските на различни адреси е било открито и иззето и оръжие, но на този етап обвинения за това няма повдигнато, предстои експертиза на пушкалата, за да стане ясно дали е било притежавано незаконно.\n                    ", "date": "2018.02.14", "title": "Банда пласира буркани с марихуана в Австрия (ОБНОВЕНА)"}
{"url": "http://www.monitor.bg/a/view/22600-%D0%9A%D0%BC%D0%B5%D1%82-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D0%B5-%D1%81%D0%B4%D0%BE%D0%B1%D0%B8-%D1%81-%D0%BF%D1%80%D0%BE%D0%B1%D0%B0%D1%86%D0%B8%D1%8F-%D0%B8%D0%B7%D0%B3%D0%BE%D1%82%D0%B2%D0%B8%D0%BB-%D0%BD%D0%B5%D0%B2%D1%8F%D1%80%D0%BD%D0%BE-%D1%83%D0%B4%D0%BE%D1%81%D1%82%D0%BE%D0%B2%D0%B5%D1%80%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8/", "text": "Изготвил невярно удостоверение за наследници\n                    Осъдиха на пробация кметът на Кюстендилското село Шишковци Климент Терзийски за изготвяне на невярно удостоверение за наследници. С решение на магистратите от Районния съд в града той е осъден на 6 месеца пробация и задължителни срещи с пробационен служител два пъти седмично.\n\nВ удостоверението за наследници са написани неверни обстоятелства – посочени са лица, които не са наследници по закон на човека, фигуриращ в документа. Обвиняемият Терзийски е осъществил престъпното деяние с пряк умисъл, посочват още магистратите по съдебното дело.\n\nКметът от селото на Майстора е признал напълно вината си и е сключил споразумение с прокуратурата. Отделно от това той ще трябва да заплати и сторените разноски по процеса в размер на 88 лв., се посочва в решението на Районен съд – Кюстендил.\n\nОт там уточняват, че от престъплението не са причинени имуществени вреди, поради което не се налага обезпечението или възстановяването им.\n\n„Не искам да говоря по този въпрос. Какво да ви кажа, удостоверението съм го издал на база данни, които имах в кметството. Не разполагаме с други. Кметовете по села сме винаги до хората и това е факт дори и днес, когато отбелязваме празника на любовта и виното. Явно някой се опита да ме накисне и успя, без да съм виновен“, беше единственият коментар на Терзийски по темата.\n                    ", "date": "2018.02.14", "title": "Кмет от Кюстендилско се сдоби с пробация "}
{"url": "http://www.monitor.bg/a/view/57808-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%9D%D0%B8%D0%BD%D0%B0-%D0%BE%D0%B1%D0%BB%D1%8F%D0%BD%D0%B0-%D0%B2-%D1%81%D1%8A%D0%BB%D0%B7%D0%B8-%D0%B8-%D0%B2-%D1%88%D0%BE%D0%BA-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0/", "text": "Съседите отричат двойната смърт да е причинена от ревност\n                    В шок сме. Това е голяма трагедия. Това коментираха съседи на убитата от приятеля си рок музиканта Антон Бояджийски Николина Попова на адреса им в Пловдив. От около 7-8 години двамата са живели заедно на петия етаж в панелен блок на ул. „Вук Караджич” в пловдивския район „Северен”, близо до гара „Филипово”. Апартаментът бил на 41-годишната Нина, чиято фамилия стои на пощенските кутии на входа. Тони Бояджийски на 48 г. е имал адресна регистрация там, разказаха съседи.Младо момиче на около 19 години, за което комшиите казаха, че е дъщеря на убитата жена, се прибра разтреперано и обляно в сълзи. Според съседите Антон бил странен човек и не винаги поздравявал, но не влизал в конфликти. „Не е правил скандали от ревност. Не вярваме от ревност да е убил Нина. На никой нищо лошо не е направил”, обясни възрастен съсед от първия етаж. Той още рано сутринта разбрал за двойната смърт, тъй като полицаи позвънили на входната врата. Тя е с контролиран достъп и униформените звънели по външните звънци, за да им отвори някой.„Аз им отворих на полицаите. Те ми звъннаха и се показах. Тук на пейката сме сядали, не пиеше алкохол. Нина бе банкерка от край време. Не е имала проблеми нито в работата, нито с дъщеря си. Тук живееха заедно с брат й и с дъщеря си, която миналата година завърши”, каза съседът. По думите му детето на Тони понякога му идвало на гости. „Той не коментираше много. Не говореше със съседите, но не сме чували скандали от жилището им. Той бе малко особен. Един път поздравява, един път – не. От тях двамата скандали не сме чували”, обясни друг комшия. Пред вратата на двойката на петия етаж стои счупена китара.„Повишаваше понякога тон. По-грубо и рязко се държеше. И с комшиите не се разбираше много. Просто подминаваше и не поздравяваше”, обясни друг съсед.Предполага се, че преди два дни двойката се е качила на Пампорово с колата на Антон – спортен модел „Ауди”, за да празнуват Свети Валентин. Според друга версия – на колегите на Николина, която е работела в банков клон на бул. „Шести септември” пред Съдебната палата в Пловдив, тя била изпратена в курорта в командировка. Нина работела в банката от 2016г. Колегите й и управителката на централния клон на финансовата институция разбрали за смъртта й рано сутринта на 14 февруари. Управителката веднага заминала за Смолян, разказаха нейни колеги. „Това е криминален случай и не е свързан с дейността на банката ни. В шок сме от случилото се. Изказваме съболезнования на близките”, казаха те.\n\n\n                    ", "date": "2018.02.14", "title": "Дъщерята на убитата Нина обляна в сълзи и в шок от трагедията"}
{"url": "http://www.monitor.bg/a/view/13252-%D0%92%D1%82%D0%BE%D1%80%D0%B8-%D1%81%D1%8A%D0%B4-%D0%BE%D1%81%D1%82%D0%B0%D0%B2%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D1%83%D1%87%D0%B5%D0%BD%D0%B8%D0%BA%D0%B0-%D0%BE%D1%82-%D0%B2%D0%B8%D0%B4%D0%B5%D0%BE%D1%82%D0%BE-%D1%81-%D0%BF%D0%BE%D0%B1%D0%BE%D1%8F-%D0%B2-%D0%A0%D1%83%D1%81%D0%B5/", "text": "\n                    Втори съд остави в ареста 17-годишния Даниел Г., участвал в бруталния бой на тийнейджър до мола в Русе. Видео със скандалните кадри бе разпространено в мрежата в началото на миналата седмица, след което ученикът, нанесъл най-жестоките удари, бе задържан.Състав на Окръжния съд в Русе потвърди днес определението на Районния съд за налагането на най-тежката мярка за неотклонение „задържане под стража“. Не бяха взети под внимание аргументите на адвоката, че Даниел е в редовна форма на обучение и може да пропусне годината, както и че пострадалото момче е добре и има само няколко охлузвания. Определението на съда е окончателно и не подлежи на обжалване.Както „Монитор“ вече писа, саморазправата е станала в края на януари т.г. и е била заснета с мобилен телефон, за да се унизи жертвата – 16-годишният Денислав Н. Преди година Даниел бил бит по същия начин от Денислав, твърди бащата на задържаното момче. Тогава носът на сина му бил счупен и подут дълго време. При саморазправата до мола са участвали още двама ученици, като единият от тях бе задържан и пуснат след 24 часа.\n                    ", "date": "2018.02.14", "title": "Втори съд остави в ареста ученика-бияч от Русе "}
{"url": "http://www.monitor.bg/a/view/12895-%D0%9F%D0%B8%D1%8F%D0%BD-%D1%88%D0%B2%D0%B5%D0%B4-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BA%D1%80%D0%B0%D0%BA-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0/", "text": "\n                    Пиян швед вдигна на крак търновската полиция след сигнал за въоръжен грабеж. Във вторник по обяд на тел. 112 бил получен сигнал от жена от общинска институция, че току що при нея е потърил помощ чужд гражданин, който твърдял, че е станал жертва на престъпение. Пред пристигналите полицаи, чужденецът -шведски гражданин твърдял че докато си вървял по улицата почувствал как неизвестно лице му опира нож в гърба и му задига чантичката с портфейла и документите. Чужденецът бил отведен в районното управление да подаде писмена жалба. Тъй като обаче бил доста почерпен, полицаите го подложили на малко по-дълъг разпит. Накрая той започнал да се отрича от твърдението си за грабеж и настоял да отиде с униформените си до хотелската стая. При проверката там се оказало, че мъжът просто е забравил чантичката си в хотела. А скандинавецът доста позасрамен признал, че е изкарал бурна нощ и по обяд излязъл да се проветри, но при излизането забравил документите си. И тъй като главата му бръмчала и не могъл да си спомни, че ги е забравил, той помислил, че е бил ограбен.\n                    ", "date": "2018.02.14", "title": "Пиян швед вдигна  на крак полицията"}
{"url": "http://www.monitor.bg/a/view/80294-%D0%9E%D0%BF%D1%80%D0%B0%D0%B2%D0%B4%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%80%D0%B5%D0%B9%D1%81-%D0%BF%D1%80%D0%B5%D0%B3%D0%B0%D0%B7%D0%B8%D0%BB-%D0%BA%D1%83%D1%87%D0%B5/", "text": "\n                    Карловският районен съд оправда шофьор на рейс, който в село Христо Даново прегазил домашно куче. Стопанинът твърдял, че водачът е карал с около 60 км/час в населеното място, но автотехническа експертиза установила, че скоростта е била 44,48 км/час. Според експертите шофьорът е имал едва 5 секунди, за да спре, когато е видял кучето да пресича пред рейса. Човекът е съобразил, че ако натисне рязко спирачките, пътниците в автобуса може да пострадат и затова не предприел екстремно спиране. Той прегазил кучето, което издъхнало на път за ветеринарна клиника. Пред домашния любимец бягало друго куче, което било улично и което домашното гонело. На първа инстанция шофьорът е бил напълно оправдан по обвинение за проявена жестокост към гръбначно животно и разноските по делото, които са над 2 000 лева, ще бъдат поети от държавата. Присъдата не е окончателна и може да бъде обжалвана.\n\n \n                    ", "date": "2018.02.14", "title": "Оправдаха шофьор на рейс, прегазил куче"}
{"url": "http://www.monitor.bg/a/view/69485-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8-%D0%BF%D1%80%D0%B0%D0%B7%D0%BD%D1%83%D0%B2%D0%B0%D0%BB%D0%B8-%D0%A1%D0%B2%D0%B5%D1%82%D0%B8-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%9E%D0%91%D0%97%D0%9E%D0%A0/", "text": "Мъжът бил рок музикант, а жената банкерка \n                    Телата на двойка, която отишла да празнува в планинския курорт Пампорово, бяха намерени в спортна кола. Водещата версия, по която работят разследващите, е убийство и последвало самоубийство. Труповете на 41-годишната банкерка Николина Попова и приятеля й – рок музиканта Антон Бояджийски, седели простреляни в „Ауди“ модел ТТ, паркирано в безлюдна местност. Пистолетът бил в ръката на 48-годишния мъж.Николина била застреляна с два куршума в гърдите и един в главата. Смъртта на мъжа, който е бил на 48 години, е настъпила след изстрел в главата. В автомобила, който е собственост на мъжа и е с пловдивска регистрация, е намерен незаконен пистолет. Той е бил в ръката на мъжа, който е бил облечен изцяло в черно. Двамата са били жители на града под тепетата. Имали са връзка, посочиха от полицията. Двамата имали по едно дете от предишни бракове. 41-годишната била разведена, мъжът бил вдовец. Жената работела в банков клон на Пампорово от съвсем скоро. Приятелят й, който бил музикант, пристигнал специално за да се видят, гласи първоначалната версия. „В шок сме. Това е голяма трагедия“, коментираха съседи на убитата от приятеля си рок музиканта Антон Бояджийски Николина Попова на адреса им в Пловдив.От около 7-8 години двамата са живели заедно на петия етаж в панелен блок на ул. „Вук Караджич” в пловдивския район „Северен”, близо до гара Филипово. Апартаментът бил на 41-годишната Нина, чиято фамилия стои на пощенските кутии на входа. Тони Бояджийски, на 48 г., е имал адресна регистрация там, разказаха съседи. Младо момиче на около 19 години, за което комшиите казаха, че е дъщеря на убитата жена, се прибра разтреперано и обляно в сълзи. Според съседите Антон бил странен човек и невинаги поздравявал, но не влизал в конфликти.„Не е правил скандали от ревност.Не вярваме от ревност да е убил Нина. На никого нищо лошо не е направил”, обясни възрастен съсед от първия етаж. Той още рано сутринта разбрал за двойната смърт, тъй като полицаи позвънили на входната врата. Тя е с контролиран достъп и униформените звънели по външните звънци, за да им отвори някой. „Аз им отворих на полицаите. Те ми звъннаха и се показах. Тук на пейката сме сядали, не пиеше алкохол. Нина бе банкерка от край време. Не е имала проблеми нито в работата, нито с дъщеря си. Тук живееха заедно с брат й и с дъщеря си, която миналата година завърши”, каза съседът. По думите му детето на Тони понякога му идвало на гости.„Той не коментираше много. Не говореше със съседите, но не сме чували скандали от жилището им. Той бе малко особен. Един път поздравява, един път – не. От тях двамата скандали не сме чували”, обясни друг комшия. Пред вратата на двойката на петия етаж стои счупена китара. „Повишаваше понякога тон. По-грубо и рязко се държеше. И с комшиите не се разбираше много. Просто подминаваше и не поздравяваше”, обясни друг съсед. Предполага се, чепреди два дни двойката се е качила на Пампорово с колата на Антон – спортен модел „Ауди”, за да празнуват Свети Валентин. Според друга версия – на колегите на Николина, която е работела в банков клон на бул. „Шести септември” пред Съдебната палата в Пловдив, тя била изпратена в курорта в командировка. Нина работела в банката от 2016 г. Колегите й и управителката на централния клон на финансовата институция разбрали за смъртта й рано сутринта на 14 февруари. Управителката веднага заминала за Смолян, разказаха нейни колеги. „Това е криминален случай и не е свързан с дейността на банката ни. В шок сме от случилото се. Изказваме съболезнования на близките”, казаха те. \n                    ", "date": "2018.02.14", "title": "Намериха мъртви любовници, празнували Свети Валентин (ОБЗОР)"}
{"url": "http://www.monitor.bg/a/view/76191-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%8F-%D1%88%D0%B5%D1%84/", "text": "\n                    Органите на реда са задържали трима души по подозрение, че са участвали в убийството на данъчния Ивайло Стаменов, научи Агенция „Монитор“ от запознати с разследването източници. Тримата са арестувани при спецакция на територията на три града – Приморско, Бургас и София. В момента всички заподозрени са в спецпрокуратурата в столицата.Стаменов бе прострелян на улица \"Дунав\" в столицата на 18 декември. Шефът на отдел „Фискален контрол“ в НАП бе причакан по маршрута, докато отивал на работа и бе стреляно по него. След това извършителите отпрашили в неизвестна посока. По време на нападението Стаменов се движел сам в личния си автомобил. След стрелбата мъжът беше откаран във ВМА с рани в дясната раменна част и със засегнати големи кръвоносни съдове. На 12 януари обаче Стаменов почина, след рязко влошаване на състоянието му и остави две сирачета. Дни преди това главният прокурор Сотир Цацаров обяви, че се работи по всички версии за стрелбата. Но една от основните версии е заради работата му.\n                    ", "date": "2018.02.14", "title": "Арестуваха трима за убийството на данъчния шеф "}
{"url": "http://www.monitor.bg/a/view/14443-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%83%D0%B2%D0%B5%D0%BB%D0%B8%D1%87%D0%B8%D1%85%D0%B0-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%B7%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B8-%D1%81%D1%82%D0%BE%D0%BF%D0%B0%D0%BD%D0%B8/", "text": "\n                    Депутатите увеличиха размера на плащането на хектар по схемата за подпомагане на млади земеделски стопани, след като приеха промени на второ четене в Закона за подпомагане на земеделските производители.\n\nПодпомагането се увеличава двойно, от 25 на сто до 50 на сто, от размера на плащането на хектар. Младите земеделски стопани ще получават подпомагане по Схемата за млади земеделски стопани не само през първите 5 години от създаване на тяхното стопанство. Депутатите запазиха подпомагането да бъде за първите 30 хектара, допустими за подпомагане по Схемата за единно плащане на площ.\n\nКандидатстването за директни плащания по Схемата за единно плащане на площ ще бъде само със заявление за дадената година. Земеделските земи, включени в заявлението, трябва да са на разположение на земеделските стопани към 31 май на съответната година. Правното основание за ползването им ще се регистрира в общинските служби по земеделие.\n                    ", "date": "2018.02.14", "title": "Депутатите увеличиха подпомагането на младите земеделски стопани"}
{"url": "http://www.monitor.bg/a/view/60149-4-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BA%D0%B0%D0%BC%D0%B8%D0%BE%D0%BD%D0%B8-%D0%BC%D0%B8%D0%BD%D0%B0%D0%B2%D0%B0%D1%82-%D0%BF%D1%80%D0%B5%D0%B7-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82-%D0%BF%D1%80%D0%B8-%D0%A0%D1%83%D1%81%D0%B5/", "text": "Нараства и трафикът на леки автомобили\n                    3-4 пъти повече камиони минават през моста над Дунава при Русе, след влизането ни в ЕС, сочат данни на митницата в крайдунавския град, цитирани от БТА.\n\nПреди присъединяването на страната ни към Общността през пункта средно на денонощие са преминавали 500 камиона, а сега обичайният трафик е 1500 - 1800 камиона в двете посоки, като нерядко цифрата достига до 2000 товарни превозни средства. Според анализ на Световната банка от 2000 г. нормалната пропускателна способност на съоръжениетое 50 камиона на час или 1200 на денонощие.\n\nОт митницата съобщават, че нараства и трафикът на леки автомобили. От преминалите през миналата година 943 506 в посока Румъния превозни средства, леките и лекотоварните автомобили са 646 572. През изтеклата година е отбелязан и рекорд в един от най-натоварените дни - само за денонощие са били обработени 4900 изходящи леки коли, което е\n\n \n\nблизо три пъти повече от обичайното.\n\n \n\nЗаради увеличения брой превозни средства, честите струпвания и образуване на дълги опашки, през миналата година започна на рехабилитацията на зона \"Изток\", с което да се облекчи трафикът от началото на февруари тя е в пробна експлоатация. Тя е изградена преди около 20 години и замислена като разширение на действащия граничен пункт, но до този момент не е била въведена в експлоатация. Изградени са общо четири трасета за товарни и още толкова за леки автомобили, които да могат да поемат напълно входящия от Румъния трафик и в най-натоварените дни. Инвестицията по възстановяване и адаптиране на инфраструктурата на пункта към новите функции е в размер на 1 625 276,66 лева с ДДС, информират от митницата.\n\nОт митницата заявяват, че очакваният ефект от пускане в експлоатация на зона \"Изток\" на ГКПП \"Дунав мост\" е\n\n \n\nувеличаване пропускателната възможност на пункта,\n\n \n\nсъздаване на условия, позволяващи качествено и експедитивно обслужване на преминаващите превозни средства, товари и граждани, създаване на съвременни условия за работа на митническата администрация, позволяващи повишаване ефективността на митническия и граничен контрол, увеличаване площта на буферната зона за входящия в страната трафик, необходима за облекчаване натовареността и опазване на мостовото съоръжение, построено през 1954 г.\n\n \n\nЧетирите отделни трасета само за леките автомобили\n\n \n\nв зона \"Изток\" позволяват извършването на бърз и качествен винетен контрол върху превозните средства. Открити са нови работни места за служители от агенция \"Митници\", НАП и Гранична полиция. Те ще обезпечат контрола и обслужването на транспортния поток.\n\nСлед като зона \"Изток\" вече работи, то зона \"Запад\", която досега обработваше входящи и изходящи превозни средства, ще поеме само изходящия лек и тежкотоварен трафик през \"Дунав мост\" в посока Румъния.\n\nШофьори заявиха, че проблемът за изходящия трафик в посока Румъния остава. Продължава да се образува опашка от изчакващи да излязат от България камиони по пътя Мартен-Русе.\n                    ", "date": "2018.02.14", "title": "4 пъти повече камиони минават през \"Дунав мост\" при Русе"}
{"url": "http://www.monitor.bg/a/view/40907-%D0%94%D0%B0%D0%BD%D1%8A%D1%87%D0%BD%D0%B8-%D0%B2%D0%B0%D0%B4%D1%8F%D1%82-%D0%BD%D0%B0-%D1%82%D0%B5%D0%B7%D0%B3%D1%8F%D1%85%D0%B0-21-%D1%82%D0%BE%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB/", "text": "\n                    Над 21 тона алкохол и алкохолни напитки продава на търг варненската териториална дирекция на НАП. Това са отнети и изоставени в полза на държавата акцизни количества стоки, става ясно от съобщението, публикувано в сайта на приходната агенция. Там е посочено още, че алкохолните продукти ще се продават на 3 групи. В първата са включени 13 100 литра ракия, наливен етилов алкохол, джин, водка, уиски, ром, бренди и калвадос. Наддаването за тях ще започне от 17 380 лева. Втората група е 4 450 литра ликьор, мента, кампари, мастика, узо, пастис, анасонови настойки и замбука, оценени на 1 760 лева. 3 900 литра вино и вермут са включени в третата група, която е с първоначална тръжна цена от 450 лева.Продажбата ще се извърши на търг с тайно наддаване и за участие в него ще се допускат само лицензирани складодържатели, притежаващи валиден лиценз за управление на данъчен склад за производство или за складиране на акцизни стоки, издаден от Агенция „Митници“. Предлаганите алкохолни количества подлежат на преработка, която се извършва за последващата им реализация като годен краен продукт или за тяхното оползотворяване по друг подходящ начин, включително деструкция, се посочва още в съобщението.Досъдебно производство по описа на Митница-Варна пък е образувано срещу собственик на магазин в Игнатиево, Община Аксаково, от дома на който са конфискувани близо 600 кутии цигари без бандерол и 84 кг. нелегален тютюн за пушене. При проверка в началото на месеца служители от Митница Варна открили в търговския обект 33 кутии цигари без бандерол и 1 кг. тютюн за пушене. Останалите количества били намерени при последващата проверка в дома на търговеца. \n                    ", "date": "2018.02.14", "title": "Данъчни вадят на тезгяха 21 тона алкохол"}
{"url": "http://www.monitor.bg/a/view/83716-o%D1%82%D0%BF%D1%83%D1%81%D0%BA%D0%B0%D1%82-%D0%BF%D0%BE-26-%D0%BC%D0%BB%D0%BD-%D0%B5%D0%B2%D1%80%D0%BE-%D0%BF%D0%BE-%D0%BB%D0%BE%D0%B7%D0%B0%D1%80%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B4%D0%BE-2023-%D0%B3%D0%BE%D0%B4%D0%B8%D0%BD%D0%B0/", "text": "\n                    Действието на лозаро-винарската програма, по която сe отпускат по около 26 млн. евро годишно ще продължава до 2023 година. Това съобщи министърът на земеделието, храните и горите Румен Порожанов при ритуалното зарязване на лозята край варненското село Белоградец за празника Трифон Зарезан. Денят беше отбелязан по стар народен обичай и традиция в почти всички варненски общини. Особено силни са винопроизводителите от района на Бяла, Виница и Вълчи дол, където вчера имаше традиционно зарязване, конкурси за най-добър винопроизводител и дегустации. По програмата за преструктуриране и конверсия на масивите през миналата година са сключени 123 договора за близо 50 млн. лв. Лозята у нас са вече над 604 000 дка., а България изнася 64 млн. литра вино годишно, каза още министър Порожанов. Конкуренцията на пазара е изключително голяма и би било добре страната ни да рекламира повече своята качествена продукция, допълни той. В тази връзка на 12 март в Банско предстои да се проведе първата кръгла маса за популяризиране на винения и кулинарен туризъм „Сподели България“. На нея ще се дискутира потенциалът на районите по долините на реките Места и Струма. Проектът се осъществява съвместно с Министерството на туризма. В България има над 300 изби, като виното на поне 200 от тях е с много високо качество, добави още земеделският министър, който на празника беше придружаван от областния управител на Варна, Стоян Пасев. Следобед Порожанов откри Шестата национална среща на земеделските производители „Обединени за нашето бъдеще“, която се провежда в курорта „Златни пясъци“. Организатор на събитието е Асоциацията на земеделските производители в България.\n\n \n                    ", "date": "2018.02.14", "title": "Oтпускат по 26 млн. евро по лозаро-винарската програма до 2023 година"}
{"url": "http://www.monitor.bg/a/view/18661-samsung-galaxy-note8-%D1%81%D0%B5%D0%B3%D0%B0-%D1%81-%D0%B1%D0%B5%D0%B7%D0%B6%D0%B8%D1%87%D0%BD%D0%BE-%D0%B7%D0%B0%D1%80%D1%8F%D0%B4%D0%BD%D0%BE-%D0%BE%D1%82-vivacom/", "text": "\n                    Премиум смартфонът Samsung Galaxy Note8 вече се предлага с безжично зарядно от VIVACOM. А това означава сигурност и надеждност за потребителите във всеки един момент от деня. Не винаги можем да планираме активностите си до последната секунда и понякога оставаме без заряд на устройството в най-важния момент, който не търпи отлагане. Избягването на точно тези стресови ситуации цели безжичното зарядно Samsung EP-PN920. Аксесоарът предоставя изключително удобство в офиса или у дома. Зарежда устройството ви бързо и лесно, посредством функцията Fast Charge. Само трябва да поставите устройството върху зарядното, без кабели и излишни движения.\n\nGalaxy Note8 може да закупите във всеки магазин на телекома, на най-добра цена от 59.50 лв. на месец с план Smart U. Устройството се отличава със запазената черта на Samsung дизайна в последно време - Инфинити дисплей. Той е най-големият дисплей за Galaxy серията – 6,3 инча, предоставяйки на притежателя си по-голям изглед и повече пространство за използване на писалката S Pen.\n\nКачественият аксесоар към него се получава по пощата броени дни след покупката. Зарядното е от бързо зареждащите – т.н. Wireless Fast Chargers. Освен със Samsung Galaxy Note8, съвместимо е също така и с Galaxy S8, Galaxy S8+, Galaxy S7, Galaxy S7 Edge, Galaxy S6, Galaxy S6 Edge, Galaxy S6 Edge Plus, които поддържат безжично зареждане.\n                    ", "date": "2018.02.14", "title": "Samsung Galaxy Note8 сега с безжично зарядно от VIVACOM "}
{"url": "http://www.monitor.bg/a/view/26460-%D0%9F%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%9C%D1%82%D0%B5%D0%BB-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D1%82-%D1%81-47-%D0%B4%D0%BE-4312-%D0%BC%D0%BB%D0%BD-%D0%B5%D0%B2%D1%80%D0%BE/", "text": "\n                    Всички основни финансови показатели бележат ръст през 2017 година според обявените финансови резултати на A1 Telekom Austria Group. Тенденцията за ръст на приходите на компанията продължава вече втора поредна година, като през миналата те са се повишили с 4,7% до 431,2 млн. евро. Повишението на EBITDA е с 3,6% до 130,1 млн. евро, като средният приход от фиксирана линия (ARPL) се покачва с 5,9% до 11,4 евро, а средният приход от абонат (ARPU) остава стабилен на ниво от 5,5 евро.\n\nПоложителните резултати се дължат на увеличение както на приходите от мобилни услуги и продукти с 3,9% до 337,4 млн. евро, така и на по-високи приходи във фиксирания сегмент с 7,6% до 93,8 млн. евро. Причините за ръста на приходите в мобилния сегмент са повишената употреба на 4G мобилен интернет, водеща до по-големи продажби на мобилни услуги, както и ръст на дела на клиентите на договор до 88,0%, при 85,4% година по-рано. Продажбите на мобилни устройства нарастват с 22,7% до 57,5 млн. евро поради засиления интерес към смарт телефони и таблети. Ръстът на приходите от фиксирани услуги се дължи на ексклузивното спортно съдържание, което Мтел предлага чрез собствените си канали Mtel Sport 1 и Mtel Sport 2, както и на успешно предлагане на допълнителни услуги на настоящи клиенти и повишено търсене на иновативни ICT решения.\n\nБроят на клиентите на мобилни услуги отбелязва спад с 3,2% до 3.977 млн. заради намаление на абонатите в ниския ценови сегмент. Основната причина е промяната в Закона за електронните съобщения, ограничаваща максималния брой предплатени номера, които може да ползва всеки клиент. В същото време компанията отчита ръст на абонатите във високия ценовия сегмент, а именно на бизнес клиентите и тарифите с мобилен интернет.\n                    ", "date": "2018.02.14", "title": "Приходите на Мтел се повишават с 4,7% до 431,2 млн. евро"}
{"url": "http://www.monitor.bg/a/view/40233-%D0%A3%D1%87%D0%B5%D0%BD%D0%B8-%D0%BE%D1%82-%D0%A3%D0%A5%D0%A2-%D0%BE%D1%82%D0%BA%D1%80%D0%B8%D1%85%D0%B0-%D0%9F%D1%80%D0%B0%D1%81%D0%B5%D1%82%D0%B0%D1%82%D0%B0-%D0%BD%D0%B0%D0%B4%D0%B4%D0%B0%D0%B2%D0%B0%D1%82-%D0%BF%D0%BE%D0%B1%D1%8A%D1%80%D0%B7%D0%BE-%D1%81-%D1%84%D1%83%D1%80%D0%B0%D0%B6-%D1%81-%D0%BC%D0%B0%D1%81%D0%BB%D0%BE%D0%B4%D0%B0%D0%B9%D0%BD%D0%B0-%D1%80%D0%BE%D0%B7%D0%B0/", "text": "\n                    Учени от Университета по хранителни технологии в Пловдив откриха, че прасетата наддават по-бързо, а и месото им е по-вкусно, ако животните бъдат хранени с фураж, обогатен с екстракт от сибирска лиственица и отработен цвят на маслодайна роза. Научното изследване на екипа, чийто ръководител е зам.-ректорът на университета проф. Стефан Драгоев, включвало експеримент с пет групи прасета. На първите бил даван обикновен фураж, а на останалите – обогатен с двете съставки фураж, но в различни съотношения. Било установено, че прасетата, които се хранят с обогатения фураж, наддавали много по-бързо и че в месото им така нареченият „лош холестерол”, бил намалял с около 14%.  Животните, които получавали фураж с екстракт от сибирска лиственица, наддали с 9,5 килограма повече от останалите. Според учените сибирската лиственица е известна като „тайното оръжие” на руснаците по време на Втората световна война. Те знаели, че ако нямат дълго време храна, могат да оцелеят, ако смучат кора от дървото. Маслодайната роза съдържа антиоксиданти и ако отпадъкът от производството й се използва като съставка при фуража на свинете, ще има освен добър икономически, така също и екологичен ефект. Подобен експеримент с добавяне на розов цвят и екстракт от лиственица учените ще направят и с храната на агнета, за да установят как на тях им влияе обогатеният фураж.\n\n\n                    ", "date": "2018.02.14", "title": "Учени от УХТ откриха:  Прасетата наддават по-бързо с фураж с маслодайна роза"}
{"url": "http://www.monitor.bg/a/view/43018-%D0%9E%D0%B1%D0%BB%D0%B0%D1%87%D0%BD%D0%BE-%D0%B8-%D0%B2%D0%B0%D0%BB%D0%B5%D0%B6%D0%B8-%D0%BE%D1%82-%D0%B4%D1%8A%D0%B6%D0%B4-%D0%B4%D0%BD%D0%B5%D1%81/", "text": "\n                    Днес ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България ще преминава в сняг, но още преди обяд валежите там ще започнат да спират. Това съобщи за Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН) за \"Фокус\". През нощта и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури - между 4° и 9°, в крайните югозападни и югоизточни райони - до 11°, в София - около 4°.Над Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10°, температурата на морската вода е 5-7°. Вълнението на морето ще е 3-4 бала.В планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра - около 2°, на 2000 метра – около минус 4°.\n                    ", "date": "2018.02.14", "title": "Облачно и валежи днес"}
{"url": "http://www.monitor.bg/a/view/38515-%D0%9F%D0%B0%D0%B4%D0%BD%D0%B0-%D1%82%D1%80%D0%B8%D0%BC%D0%B5%D1%82%D1%80%D0%BE%D0%B2%D0%B0-%D0%BE%D0%B3%D1%80%D0%B0%D0%B4%D0%B0-%D0%BD%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Триметрова ограда на строителната гимназия в Хасково рухна и затрупа част от улицата. За късмет, в този момент не са минавали пешеходци, съобщи бТВ. Стената поддала при пороен дъжд преди дни, като първо се свлекли няколко метра, а после цял участък. Разрушително за съоръжението обаче се оказва възстановено преди 8 години футболно игрище в двора на училището, в чиито проект имало технически пропуски.„Не са били направени дренажи за отвеждане на водите, както за поливане на терена, така и за отводняване на дъждовни води. Има и хидростатичен натиск върху тази стена, тя е изградена от тухли четворки , което е недопустимо при такава денивелация”, заяви архитект Владимир Райчев, който е преподавател в гимназията.От общината са започнали проверка на строежа както на оградата, така и на футболното игрище. „Мисля, че нищо не можеше да се направи в тази ситуация, просто след извършения оглед, мнението на специалистите е, че тази стена трябва да се разруши и да се изгради наново с нов проект”, коментира зам.-кметът на Велин Балкански. До тогава, футболния терен също не може да бъде използван.\n                    ", "date": "2018.02.14", "title": "Падна триметрова ограда на гимназия в Хасково "}
{"url": "http://www.monitor.bg/a/view/35099-%D0%A1%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%B5-%D0%B6%D0%B5%D0%BD%D0%B0%D1%82%D0%B0-%D0%B8%D0%B7%D0%BB%D0%B5%D1%82%D1%8F%D0%BB%D0%B0-%D0%BE%D1%82-%D0%BC%D0%BE%D1%81%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Жената, която пострада вчера при катастрофа на бул. \"Александър Малинов\", е стабилизирана, но състоянието и все още е критично.Това съобщиха от пресцентъра на УМБАЛ \"Св. Анна\" - София.Освен установените вчера травми - черепно-мозъчна травма, тежка открита фрактура на ръката и фрактура на таза, пациентката е с двустранен пневмоторакс и вътрешен кръвоизлив. След завършилата вчера в късния следобед операция на ръката, жената е приведена в реанимацията на болницата.  Тя падна от моста на бул. \"Александър Малинов\" с колата си вчера сутринта.\n                    ", "date": "2018.02.14", "title": "Стабилизирана е жената, излетяла от мост в София  "}
{"url": "http://www.monitor.bg/a/view/40204-%D0%94%D0%B5%D1%81%D0%B5%D1%82%D0%BA%D0%B8-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0%D1%82-%D1%81-%D0%B4%D1%8F%D0%B4%D0%BE-%D0%94%D0%BE%D0%B1%D1%80%D0%B8/", "text": "От него научих, че всеки трябва да търси и прави добро, казва внукът му  \n                    „Мисията му беше да ни покаже какво е доброта и смирение“. Така софиянката Анета описва дядо Добри. Тя е една от десетките хора, прекрачили прага на църквата „Св. Св. Кирил и Методий“ в Байлово, за да се сбогуват с дядо Добри. Съселяни, непознати, кметове от съседни общини изпратиха един от най-големите благодетели на църквата. Сред преклонилите се пред „живия светец“, както беше наричан старецът от Байлово, беше и депутатът Йордан Цонев. Дядо Добри почина в понеделник на 103 години. Ще бъде погребан утре в двора на храма в Байлово, в който прекарва голяма част от живота си. „Още в понеделник вечерта тялото му беше положено в църквата и десетки хората дойдоха да се простят с него“, казва кметът на Байлово Бойко Неделчев.\n\nДнес отец Серафим отслужи заупокойна молитва, а църквата е отворена през целият ден за желаещите да се преклонят през Благодетеля от Байлово. „Тук беше сърцето му. Дядо Добри имаше изключителна сила - любовта към Господ, а събирането на милостиня приемаше като служене“, заяви отец Серафим.\n\nПовечето от хората, дошли да изпратят дядо Добри, не го познават лично, но са го срещали на улицата или в храм-паметник „Александър Невски“. „Свят човек. Виждала съм го в църквата. Тих, смирен. Дано повече хора да последват примера му да правят добро, без да очакват неща в замяна“, казва Мария.\n\n И за непознатите, и за близките си дядо Добри е олицетворение на доброто. „Най-големият урок, който съм научил от дядо си и, който беше смисъла на живота му е, че всеки трябва да търси и прави добро“, разказва внукът на светецът от Байлово – Кристиян.\n\nДядо Добри започва да помага на църквата още в ранните си години. По време на болмандировките над София през Втората световна война снаряд пада близо до него и той губи частично слуха си. „Тогава животът му се преобръща и той решава да се посвети на църквата“, разказва кметът на Байлово.\n\nПрез 2000 г. възрастният мъж дарява всичките си имоти на църквата.\n\nПочти всеки ден събираше пари пред вратите на храм-паметника „Александър Невски“ или църквата „Свети Седмочисленици“, които след това даряваше за православните храмове. През 2009 г. дядо Добри дари 35 700 лв. на храм-паметника „Александър Невски“, с което стана най-големият дарител на Патриаршеската катедрала.\n\n\n\nЕдно от последните дарения, които прави Благодетеля от Байлово е за построяването на храм в гара Елин Пелин. Църквата започнала да се строи, но заради липса на средства изграждането им спряло. Чула за добрите дела на дядо добри, кметицата на гара Елин Пелин потърсила колегата си от Байлово. „Помоли ме да попитам дали дядо Добри би дарил средства за храма.\n\nРазговарях с дядо Добри. След 3 месеца ме извика, за да каже, че е събрал 7000 лв.“, разказва кметът Бойко Неделчев. Когато започнали да описват пари в общината, се оказало, че парите били 8200 лв. „Казах на дядо Добри, че парите са повече, а той отвърна „Грешката е вярна, колкото съм донесъл, толкова.“, спомня си Неделчев.\n\nВъпреки че през годините двете дъщери на дядо Добри многократно се опитвали да го приютят в домовете си, той отказва. Предпочита малката си скромна къщичка в двора на църквата „Св. Св. Кирил и Методий“ в родното Байлово. „Въпреки, че е къщата имаше легло, той спеше на земята върху един кашон. Така ще го запомня“, казва кметът на Байлово.\n \n                    ", "date": "2018.02.14", "title": "Десетки се сбогуват с дядо Добри (ОБНОВЕНА)"}
{"url": "http://www.monitor.bg/a/view/37025-%D0%9D%D0%B0%D0%B4-17-%D0%BC%D0%BB%D0%BD-%D0%BB%D0%B2-%D1%81%D0%B0-%D0%B2%D0%BB%D0%BE%D0%B6%D0%B5%D0%BD%D0%B8-%D0%B4%D0%BE-%D0%BC%D0%BE%D0%BC%D0%B5%D0%BD%D1%82%D0%B0-%D0%B2-%D0%9F%D0%B5%D1%80%D0%BF%D0%B5%D1%80%D0%B8%D0%BA%D0%BE%D0%BD/", "text": "\n                    Над 17 млн. лв. са вложени до момента в Перперикон. Това каза пред „Фокус“ археологът проф. Николай Овчаров по повод Деня на българския археолог – 14 февруари.„Археологическите проучвания са най-евтините с оглед на всичко, което после се случва, защото след като проучиш един град или частично го проучиш, защото един град се проучва с цели столетия понякога, след това следва реставрация и консервация, които са много скъпи неща. След това е изграждането на инфраструктура. Само мога да ви кажа, че до този момент на Перперикон са вложени повече от 17 млн. лв. Парите за разкопки са нищожна част. В момента спечелихме петия поред европейски проект на стойност 3 млн. лв. за изграждането на посетителски център към Перперикон, защото не може в един обект от световно значение да няма място, в което хората да получат максималната информация, да отдъхнат, да пият едно кафе и т.н.“, коментира Овчаров и уточни, че в момента гонят и шестия проект, който сега ще се отвори. „Това е програмата „Региони в растеж“, с което ще завършим изцяло тотално консервацията и реставрацията на Перперикон. Именно надграждането в тези неща е най-важното, именно археолозите стоят в началото, но заедно с тях после се включват държавата, общините, различните фирми, с които се работи. Тоест, реално погледнато това си е едно огромно предприятие, ако се погледне в неговата цялост“, обясни проф. Овчаров.Той посочи, че много се гордее с Велики Преслав. „Там хвърлихме много усилия с покойния ми баща и вече проектите, които се правят, центърът на Преслав, блясъкът на Симеоновата столица, придобива вид. Той е бил безобразно унищожен през вековете. Крепостта Урвич край София – също един много хубав обект, който също е започнат от баща ми, но в последните пет години го копахме със сегашния вече директор на Националния исторически музей Бони Петрунова. Само в източните Родопи са десетки. Това са близо 40 години активен археологически труд. Доволен съм, когато има такива обекти, които са завършени. Бих искал и още някои други да направя, ако мога в тези професионални години, които ми остават“, каза още Николай Овчаров.\n                    ", "date": "2018.02.14", "title": "Над 17 млн. лв. са вложени в Перперикон  "}
{"url": "http://www.monitor.bg/a/view/9638-%D0%93%D0%95%D0%A0%D0%91-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%91%D0%A1%D0%9F-%D0%B7%D0%B0-%D0%BB%D1%83%D0%BA%D0%BE%D0%B2%D0%B8%D1%8F-%D0%BC%D0%B0%D1%80%D1%88-%D0%B8-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%81%D1%8A%D0%B4/", "text": "Тома Биков: Ще се борим срещу всеки опит за реабилитация на политическото насилие\n                     Ще се борим срещу всеки опит за реабилитация на политическото насилие. Това заяви от парламентарната трибуна Тома Биков в декларация от името на ГЕРБ. Поводът се оказа последната позиция на БСП, в която едновременно се призовава премиерът Бойко Борисов да се разграничи от т.нар. Луковмарш, а в същото време определя Народния съд от 1945 година като необходимост. Биков припомни, че БСП са се разграничили от позицията за Народния съд, но авторът й останал анонимен. Той определя това поведение на социалистите като биполярно.Наред с това Биков изброи и други факти от поведението на БСП, които според него са симптом за ценностна атрофия в средите на БСП. Точно преди две седмици БСП се опитала да бойкотира отдаването на почит на жертвите на комунизма, а в края на януари поискали оставката на просветния министър заради изучаването на комунизма в новите програми по история. „Тези факти са симптом за ценностна атрофия в средите на една от основните политически сили в България. Това състояние крие редица рискове за обществото“, каза той. Според Биков ръководството на БСП е изпаднало в тежка криза на идентичността и не е  в състояние да води нормален политически диалог в рамките на демократичния процес. „То е готово да се оттегли от демократичния консенсус, постигнат след рухването на комунизма“, заяви той.\"Ръководството на БСП в ситуация да пропагандира тезата, че има два вида политическо насилие - лошо преди 9 септември 1944 година и добро след 9 септември 1944 година”, допълни Биков и поясни, че този двоен стандарт е основание да се счита, че в БСП тече дебат за използването на политическото насилие да бъде използвано като инструмент за определени политически цели.Биков отрече премиерът Бойко Борисов и ГЕРБ някога да са се солидализирали с луковия марш и остро осъждат подобен род събития. „ГЕРБ осъжда и ще се бори срещу всяка антидемократична идеология.”, заяви той. Биков добави, че Народният съд е престъпление и припомни, че само за 4 месеца са били издадени 9155 присъди, като 2730 души са осъдени на смърт. За  сравнение по време на Нюрбергския процес са осъдени само 19 човека, като на смърт 12 от тях и то все хора от близкото обкръжение на Хитлер. \n\n\n                    ", "date": "2018.02.14", "title": "ГЕРБ скочи срещу БСП за Луковмарш и Народния съд"}
{"url": "http://www.monitor.bg/a/view/51341-%D0%93%D1%8C%D0%BE%D1%80%D0%B3-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%9B%D1%83%D0%BA%D0%BE%D0%B2%D0%BC%D0%B0%D1%80%D1%88-%D0%B5-%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%B8-%D1%81%D1%80%D0%B0%D0%BC%D0%BD%D0%BE-%D1%81%D1%8A%D0%B1%D0%B8%D1%82%D0%B8%D0%B5/", "text": "\n                    Предстои едно тревожно и срамно събитие, което може да постави срамно петно върху страната ни. Това обяви зам.-министърт на външните работи Георг Георгиев в Министерския съвет по повод организрането на Луковмарш в събота. Той заяви, че българският народ е показал в годините, че неговата толерантност и възможността различни представители на раси, народи и етноси да живеят заедно на една територия, са непоколебими и по никакъв начин и не би толерирал каквото и да е изместване на етническия модел, изграден през вековете. Георгиев обяви, че това е провокация, “която се опитва да ни върне в едни мрачни времена и да ни накара да почитаме хора, които по една или друга причина, са били съпричастни с един от най-мракобесните режими в човешката история“. Според него подобно шествие в такъв важен исторически за страната ни момент, би могло да застраши репутация и международния ни имидж.Зам.-министърът призова партиите да не спекулират с темата и да не се опитват, по какъвто и да е начин, да извлекат временни изгоди и дивиденти. Той е категоричен, че с Луковмарш на трябва да се дава възможност, опитвайки се да порицаем един тоталитарен човек или режим, да оправдаваме друг.\n\n\n                    ", "date": "2018.02.14", "title": "Георг Георгиев: Луковмарш е тревожно и срамно събитие"}
{"url": "http://www.monitor.bg/a/view/13986-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D1%88%D0%B5%D1%84-%D0%BD%D0%B0-%D0%9A%D0%A2%D0%91-%D0%BC%D0%BE%D1%82%D0%B0%D1%8F%D1%82-%D1%81%D1%8A%D0%B4%D0%B0-%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B3%D1%80%D0%B0%D0%B1%D0%B5%D0%B6%D0%B0-%D0%BD%D0%B0-%D0%B2%D0%B5%D0%BA%D0%B0/", "text": "\n                    Явна демонстрация, че ще използва всички възможни методи, за да спъне делото срещу себе си и още 17 души за източването на милиарди от КТБ направи днес банкерът-беглец Цветан Василев. Макар преди няколко дни, със съдействието на Евроджъст, най-сетне да му бе връчена призовка да се яви на съдебното заседание, благодарение на поредица от врътки, направени от адвокатите на Българския Мадоф, както и от един от бившите изпълнителни директори на фалирания трезор – Георги Христов, процесът отново не тръгна. Де юре съдът не даде ход на разпоредителното заседание по делото заради повторното неявяване на Георги Христов, чиято защита заяви, че клиентът има хронично бъбречно заболяване, което се обострило. Документ в доказателство на това обаче не бе даден, а когато по искане на съдията адвокатът звънна на ексшефа на КТБ, за да го пита дали поне ще се яви на заседанието, насрочено за днес, отговорът на Христов отново се оказа отрицателен.Назначи и медицинска експертиза, която да установи актуалното му здравословно състояние. Отделно разпореди да бъде направена проверка на всичките му болнични. С това обаче драмите на заседанието не само не приключиха, а стана ясно, че банкерът-беглец и хората му всячески ще се опитват да спъват стартирането на делото, демонстрирайки по този начин, че Василев очевидно лъже в твърденията си, че искал справедлив процес. След като на заседанието беше потвърдено, че банкерът-беглец е бил редовно призован, както и че са пристигнали оригиналните документи за това, преведени от назначен от съда преводач, единият от двамата адвокати на Българския Мадоф – Лазар Карадалиев, поиска да се запознае с документите, за да се произнесял за редовността на призоваването. Минута по-късно заяви: „Считам, че Цветан Василев не е редовно призован, доводи ще изтъкна в следващото заседание“.за източването на четвъртата по големина българска банка ще е на 27 февруари. „Становището на прокуратурата е, че е налице редовно призоваване на подсъдимия Цветан Василев”, подчерта в същото време шефът на спецпрокуратурата Иван Гешев. “Прокуратурата е казала многократно – ние искаме това дело да тръгне. Специализираната прокуратура има интерес делото да тръгне и всички доказателства – писмени, гласни, всякакъв род, да бъдат чути, това е в интерес на цялата държава. Не прокуратурата пречи това дело да тръгне. Ние имаме интерес да се изясни обективната истина по делото. Ясно е вече на всички български граждани, че Цветан Василев се укрива от европейското правосъдие. Той не иска да се яви пред българския съд. Това е негова защитна позиция, на която има право. Той е в екстрадиция, защото не желае да дойде в България и не желае да дойде в ЕС, защото той ако желаеше, щеше да остане в Австрия, а не да се крие в Сърбия. Факт е, че той се крие в Сърбия и не иска да дойде не пред българската прокуратура вече, а пред българския съд”, посочи още той, като заяви, че с връчването на призовката се е отстранила пречката за стартиране на процеса, свързана с Цветан Василев. Започнали обаче да се разболяват подсъдимите. Цветан Василев е подсъдим за източването на КТБ заедно с Александър Панталеев, Илиан Зафиров, Георги Христов, Георги Зяпков, Елка Стойкова, Елена Инджева, Рангел Стойчев, Светлана Георгиева, Снежанка Велева-Стефанова, Маргарита Голева, Красимир Хаджидинев, Маргарита Петрова, Мария Димова, Борислава Тренева-Кючукова, Цветан Гунев, Румен Симеонов, Славияна Данаилова-Велева.Според обвинението Василев е ръководил организирана престъпна група, която е извършвала присвоявания от банката. Едното обвинение е заЗа тях обвинени са Василев, бившият ръководител на управление \"Кредитиране\" в КТБ Георги Зяпков, бившите изпълнителни директори на КТБ Александър Панталеев, Георги Христов и Илиан Зафиров, външните одитори от \"KPMG България\" Маргарита Голева и Красимир Хаджидинев, шефката на специализираната служба за вътрешен одит на КТБ Снежанка Велева-Стефанова, главният експерт в Дирекция \"Анализ и обработка на кредитни сделки\" Елка Стойкова, както и служителите в банката Елена Инджева, Светлана Георгиева и Рангел Стойчев. Отделни обвинения са повдигнати за изнесените от главната каса на КТБ близо 206 млн. лева. За това длъжностно присвояване ще отговарят отново Цветан Василев, главният касиер Маргарита Петрова, бившата главна счетоводителка на банката Мария Димова и заместничката ѝ Борислава Тренева-Кючукова.\n                    ", "date": "2018.02.14", "title": "Цветан Василев разиграва Темида, спъва старта на делото (ОБНОВЕНА)"}
{"url": "http://www.monitor.bg/a/view/74949-%D0%A1%D0%BF%D0%B0%D1%81%D0%B8%D1%85%D0%B0-%D1%81%D0%BD%D0%BE%D1%83%D0%B1%D0%BE%D1%80%D0%B4%D0%B8%D1%81%D1%82-%D1%81%D0%BB%D0%B5%D0%B4-%D0%BF%D0%B0%D0%B4%D0%BD%D0%B0%D0%BB%D0%B0-%D0%BB%D0%B0%D0%B2%D0%B8%D0%BD%D0%B0-%D0%B8%D0%B7%D0%B2%D1%8A%D0%BD-%D0%BF%D0%B8%D1%81%D1%82%D0%B8%D1%82%D0%B5-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    Сноубордист е спасен след паднала лавина извън пистите в Банско. Инцидентът е станал в местността. „Есмище“, когато група сноубордисти се спускали по улей извън обезопасената ски зона, подсекли снега и предизвикали падането на лавината. Дежурните планински спасители са тръгнали веднага към мястото, забелязали са борда на пострадалия върху снега и скоро го изровили жив, но в безсъзнание и с глътнат език. Сноубордистът, който е от Казанлък е реанимиран на място и транспортиран с моторна шейна до медицинския пункт. Сигналът подали другите сноубордисти, които се опитвали да го извадят и спасят.„Малко след инцидента в същата местност „Ечмище“ падна втора лавина, каза за „:Монитор“ Любен Баряков, който ръководи ПСС-Банско. Предупреждаваме всички любители на силните усещания да не рискуват и да не се спускат нито със сноуборд, нито със ски по улеите извън обезопасената ски зона. Снегът продължава да вали, вече е над 30 см, а времето е меко и предразполага към лавини.\n                    ", "date": "2018.02.14", "title": "Спасиха сноубордист след паднала лавина извън пистите в Банско  (ОБНОВЕНА)"}
{"url": "http://www.monitor.bg/a/view/31296-%D0%9B%D0%B5%D0%BA%D0%B0%D1%80%D0%B8%D1%82%D0%B5-%D0%BE%D1%82-%D0%A2%D0%95%D0%9B%D0%9A-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B8-%D0%BD%D0%B0-%D0%B4%D1%80%D1%83%D0%B3%D0%BE-%D0%BC%D1%8F%D1%81%D1%82%D0%BE/", "text": "Позволяват на лекарите от ТЕЛК да работят и другаде\n                    В специализираните състави на НЕЛК вече няма да се изисква задължителното участие и на инспектор от Националния осигурителен институт. Това залегна в Закона за здравето с промяна, която депутатите гласуваха на второ четене в парламентарната зала.С промяната се дава възможност при съставяне на медицинската експертиза в съставите на ТЕЛК и НЕЛК да бъдат включвани и лекари, които извършват лечебна и диагностична дейност. Например, ако пред комисията кандидатства пациент с гръбначни проблеми, експертното си мнение ще може да дава както специалист по образна диагностика, така и ортопед или травматолог.По този начин се разширява възможността за повече квалифицирани мнения, което е в полза на пациента, коментираха от пациентските организации.Единственото ограничение е тези лекари да не са лекуващи на кандидата. Това условие е въведено, за да се избегне субективизъм. Ако все пак се случи така, че пациентът, който се явява пред комисията, се окаже пациент и на някои медик в нея, той ще си дава отвод, а на негово място ще влиза друг колега, който да решава за конкретния случаи.Изменение в Закона за здравето вече позволява на лекарите от ТЕЛК и НЕЛК да работят и на друго място. Към момента те нямат право за никаква друга, свързана с медицината дейност, докато са на договор с едната или другата комисия. По тази причина отливът от желаещи да работят в тях е огромен, тъй като заплатите им са ниски около 600 лева. Дефицитът поставя неколкократно под риск закриването на ТЕЛК в няколко областни градове.Целта на промените е да се преодолее липсата на специалисти, желаещи да работят в системата на медицинската експертиза, посочват вносителите. В срок до два месеца от влизането в сила на този закон специализираните състави на НЕЛК трябва да се приведат в съответствие с новите изисквания.От БСП оспориха отпадането на изискването в съставите на ТЕЛК и НЕЛК да се включва инспектор от Националния осигурителен институт.\n                    ", "date": "2018.02.14", "title": "Без инспектор от НОИ в спецсъставите на НЕЛК (ОБНОВЕНА)"}
{"url": "http://www.monitor.bg/a/view/55231-%D0%91%D0%A1%D0%9F-%D1%81%D1%8A%D1%81-%D1%81%D0%B2%D0%BE%D0%B9-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D1%88%D0%B5%D1%84-%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "\n                    БСП също издигна свой кандидат за шеф на новата антикирупционна комисия. Социалистите предлагат новият орган да бъде оглавен от Николай Николов. Това заяви в парламента зам.-председателят на ПГ на БСП Жельо Бойчев, като уточни, че това е решение на общото събрание на групата.Бойчев представи кандидатурата като обясни, че Николов от 2011 година досега е бил член на Комисията за конфликт на интереси, а преди това е бил част от КОНПИ. През последните 15 години се бил доказал като юрист и нямало никакви съмнения относно неговите професионални действия и качества. „Името му никога не е било забърквано в скандали“, коментира Бойчев. По думите му най-важните качества, които трябва да притежава председателят на новата комисия, е да не се поддава на натиск, а Николов бил показал това през годините в досегашната си работа.Бойчев заяви, че не са разговаряли с другите партии , в това число и с ДПС, за евентуална подкрепа на кандидатурата на Николов. Социалистите се надяват, че всеки народен представител ще гласува по съвест.Правилата за избор на нов шеф бяха гласувани от НС на 2 февруари, а срокът за издигане на номинации внесоха тази на Пламен Георгиев, който в момента е шеф на КОНПИ, която на свой ред вече е част от новата комисия за борба с корупцията. 4 дни. Този срок изтича на 16 февруари. С издигането на Николов, претендентите за шеф на комисията стават двама.В края на миналата седмица депутати от ГЕРБ и „Обединени патриоти“ внесоха тази на Пламен Георгиев, който в момента е шеф на КОНПИ, която на свой ред вече е част от новата комисия за борба с корупцията.  В мотивите си 22 народни представители, които стоят зад кандидатурата му изтъкват, че от 2013 до сега, той се е справил повече от успешно и е издигнал авторитета на комисията. Посочва се още, че това е не само заради положителните резултати от работата на КОНПИ, но и заради високата оценка, дадена му от европейската комисия и международните партньори.Тепърва предстои всеки един кандидат да внесе концепция за бъдещата работа на комисията, след това да бъде изслушани от комисията в НС и евентуално в края на февруари или началото на март да бъде и гласуването в пленарна зала. \n                    ", "date": "2018.02.14", "title": "БСП със свой кандидат за шеф на комисията „Антикорупция“"}
{"url": "http://www.monitor.bg/a/view/42426-%D0%92%D0%B0%D1%80%D0%BD%D0%B0-%D1%81%D0%B5-%D0%BF%D0%BE%D0%B1%D1%80%D0%B0%D1%82%D0%B8%D0%BC%D1%8F%D0%B2%D0%B0-%D1%81-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%8F%D1%82-%D0%B3%D1%80%D0%B0%D0%B4-%D0%A5%D0%B0%D0%B9%D1%84%D0%B0/", "text": "\n                    Община Варна и израелският град Хайфа ще задълбочат отношенията си в области от взаимен интерес, предвижда Меморандумът за сътрудничество и разбирателство, който двата града предстои да подпишат. Общинските съветници от ПК „Европейски въпроси и международно сътрудничество“ одобриха текста на документа и дадоха зелена светлина за подписване му, чиято цел е да служи като основа за надграждане и развитие на партньорството между Варна и Хайфа. Двата града ще насърчават сътрудничеството в областта на високите технологии, биотехнологиите, медицината и здравеопазването, туризма, спорта, културата, се казва в Меморандума за връзките между различни институции на Варна и Хайфа, които имат над 25-годишна история. През това време са реализирани многобройни инициативи в сферата на здравеопазването, образованието, иновациите, сигурността и др., казва проф. д-р Красимир Методиев, почетен консул на Израел в България, който е инициаторът за задълбочаване на двустранното сътрудничество. Другият град, с който Варна иска да развие по-активни контакти е Охрид – важен туристически, икономически и културен център в Република Македония. Добър пример за партньорство са ежегодните семинари на Фондация „Българска памет“ в морската столица, подкрепяни от Община Варна, в които активно се включват и деца и младежи от Западната ни съседка. Общинските съветници подкрепиха предложението на кмета Иван Портих за развитие на връзките с Охрид и дадоха съгласието си Община Варна да започне работа по установяване на двустранни отношения и подписване на меморандум за сътрудничество, в който да бъдат дефинирани конкретни теми за партньорство. На днешното заседание беше обсъдено и евентуално бъдещо побратимяване на варненския район „Одесос“ с община на турския град Трабзон. Турската страна е получила покана от Брюксел да кандидатства по европрограма за субсидиране на побратимяването на градове между Турция и държави от Европейския съюз и оттам са избрали варненския „Одесос“ да е един от тях.\n                    ", "date": "2018.02.14", "title": "Варна се побратимява с израелският град Хайфа "}
{"url": "http://www.monitor.bg/a/view/63503-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BA%D0%B5%D1%80%D0%B0%D0%BC%D0%B8%D1%87%D0%BD%D0%B0-%D0%BF%D0%BB%D0%BE%D1%87%D0%BA%D0%B0-%D1%81-%D0%BD%D0%B0%D0%B4%D0%BF%D0%B8%D1%81%D0%B8-%D0%BE%D1%82%D0%BF%D1%80%D0%B5%D0%B4%D0%B8-8-%D1%85%D0%B8%D0%BB%D1%8F%D0%B4%D0%BE%D0%BB%D0%B5%D1%82%D0%B8%D1%8F/", "text": "\n                    Керамична плочка с древни надписи отпреди 8 хилядолетия откриха при теренно обхождане в чертите на Нова Загора археолози от експедицията на доц. д-р Красимир Ников от НАИМ при БАН. Артефактът от късната новокаменна епоха /VІ-то хилядолетие пр. н.е./ е бил намерен върху земната повърхност в близост до праисторическо поселище край някогашния  хлебозавод в малкото тракийско градче, уточни д-р Веселин Игнатов от местния исторически музей. Според специалистите това е възможно най-старото свидетелство по нашите земи и евентуално в Европа, за съществуването на т.нар. протописменост много преди появата на писменост в древния Египет.  По думите на праисторика д-р Татяна Кънчева – Русева от СУ „Св. Климент Охридски“ знаците върху плочката, която е с размери 10х3,5 см, не са пиктограми. Тя е предприела вече опити за разтълкуването им. Тя е категорична, че новата находка е далеч по-стара от вече известните плочки от Карановската могила и селата Градешница и Орлово.„Тези плочки са носели определена информация за хората, населявали тези земи. Има мнения, че това е своеобразен обреден календар, но  други  изследователи ги свързват с далеч по-сложни отношения.“, коментира д-р Кънчева. Тя е категорична, че не става дума за декорация или друг вид украса. На същото място са открити и  фрагменти от керамични съдове, на които има аналогични знаци, особен интерес представлявал техният огледален характер, уточни д-р Игнатов.Историците напомнят, че от няколко десетилетия съществува хипотезата за т.нар. „дунавска протописменост“, правени са опити за обясняване на знаците по до сега открити артефакти, но все още липсва цялостна теория.Предполага се, че тези плочки са били изключително ценни за прадедите ни и те са били съхранявани на специално място в жилищата им.Знаците са били нанасяни с остър предмет преди изпичането на плочката.Уникалният артефакт ще бъде запазен в историческия музей – Сливен,обясни директорът на културния институт Николай Сираков.\n\n\n                    ", "date": "2018.02.14", "title": "Намериха керамична плочка с надписи отпреди 8 хилядолетия "}
{"url": "http://www.monitor.bg/a/view/10661-%D0%A8%D0%BA%D0%BE%D0%BB%D1%81%D0%BA%D0%B0-%D0%B4%D0%B8%D1%80%D0%B5%D0%BA%D0%BE%D1%80%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B7%D0%B0-%D0%B4%D0%B5%D1%86%D0%B0%D1%82%D0%B0/", "text": "\n                    Правителството определи Елеонора Лилова за председател на Държавната агенция за закрила на детето, съобщиха от правителствената информационна служба.\n\nЛилова е магистър по педагогика и социология от СУ „Св. Климент Охридски“ и е защитила научна степен „доктор“ по управление на образованието в Пловдивския университет „Паисий Хилендарски“.\n\nНовият председател на ДАЗД е висококвалифициран експерт и притежава дългогодишен опит като преподавател. През годините на кариерното й развитие е заемала различни длъжности – от начален учител до директор на училище. От 2012 г. е директор на СУ „Акад. Емилиян Станев“ в София.\n\n\n \n\n\n \n                    ", "date": "2018.02.14", "title": "Школска дирекорка оглави агенцията за децата"}
{"url": "http://www.monitor.bg/a/view/87637-%D0%A2%D0%BE%D1%80%D0%BC%D0%BE%D0%B7%D1%8A%D1%82-%D0%BD%D0%B0%D0%B4-%D0%B4%D0%B5%D1%86%D0%B0%D1%82%D0%B0-%D0%B2-%D0%91%D0%BE%D1%80%D0%BE%D0%B2%D0%B0%D0%BD-%D0%B5-%D0%BE%D1%82-%D0%B3%D0%BE%D0%B4%D0%B8%D0%BD%D0%B8/", "text": "\n                    Проверка в Центъра за настаняване от семеен тип в Борован е установила, че освен констатирания случай на физическо насилие над дете, показан от медиите във видеозапис, още двама служители на Дома са прилагали физическо и психическо насилие върху децата. Това съобщи социалният министър Бисер Петков след заседанието днес на парламентарната комисия по труда и социалната политика. Проверката е направена от Държавната агенция за закрила на детето (ДАЗД) на 9 февруари.Предстои да бъдат предприети дисциплинарни наказания. Такива са препоръчани към доставчика на услугата - община Борован, ще бъдат предприети и действия от органите на агенцията. Ще има и налагане на финансови санкции с наказателно постановление. Констатирани са и други пропуски в дейността на центъра.\nПроверката е установила, че от управителя на дома не са предоставени на служителите процедури, които регламентират работата с децата, действията при кризисни случаи. По обяснения на изпълняващия длъжността управител на дома, те са заключени в касата, което предполага, че служителите в дома не са запознати с правилата и е под въпрос прилагането им, допълни министър Бисер Петков, цитиран от Дарик. Той съобщи, че Агенцията за закрила на детето ще направи до средата на годината проверки във всичките 282-а центъра за настаняване от семеен тип. На базата на анализа от проверките, междуведомствената работна група ще предприеме допълнителни мерки, освен тези в ход, които са изменения в методиката за критериите и качеството на предоставяне на резидентна грижа, както и методика, която се разработва от Агенция \"Социално подпомагане\" за новото съдържание на услугата \"Център за обществена подкрепа\". Целта е с децата, които са в резидентна грижа, да има засилена социална работа и да се предлагат услуги от общността. Ще се осигури и включващо образование за децата там. Тормозът над децата в Борован не е от онзи ден, нито пък само от октомври миналата година, когато са направени скандалните видео записи за побоя на изпълняващата длъжността управител Людмила Петрова, разкри по-рано днес пред Нова телевизия едно от момичетата, на което беше запазена анонимността. По думите му в Центъра за настаняване от семеен тип ставали ужасяващи неща, но децата се страхували да се оплачат.Момичето е в центъра от пет години и сподели, че не е бито системно, а само веднъж е ударено от управителя Лъчезар Бичовски, който в момента е в отпуск по болест. Тийнейджърката каза още, че не само Людмила Петрова, но и един от помощник-възпитателите раздава шамари. И допълни, че всички настанени там деца са подложени на системен психологически тормоз. Възпитателите ги обиждали и им обещавали „светло бъдеще” като проститутки и затворници.\n                    ", "date": "2018.02.14", "title": "Още двама служители на дома в Боровен прилагали насилие върху децата "}
{"url": "http://www.monitor.bg/a/view/4633-8-%D0%BD%D0%BE%D0%B2%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%81%D1%82%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%BE%D1%82-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    За учебната 2018/2019 г. в средни училища в пазарджишко  са направени предложения за обучение по 8 нови за отделните училища професии и специалности, като по три от тях – „Монтьор по автоматизация“(ПГПТ – Пазарджик),  „Съдебен служител“(ПГИМ – Пазарджик) и „Аниматор в туризма“ (ПГ „Аксаков” – Пазарджик) до момента в региона не се е реализирало професионално обучение. В две средни училища- СУ „Ал. Иванов- Чапай” гр. Белово и СУ „Св. Кл. Охридски” – гр. Ракитово за следващата учебна година е заявен план-прием само за професионално обучение по нови за училищата професии, съответно „Системен програмист”(СУ – гр. Белово), „Монтьор на транспортна техника” и „Фризьор”( СУ – гр. Ракитово). Това стана ясно от план-приема за новата учебна година в област Пазарджик.Всички предложения на директорите за прием по нови професии са подкрепени от местния бизнес, като са постигнати договорености за провеждане на практиките в реална работна среда и модернизация на наличната база и техника за нуждите на обучението по съответната професия и специалност. В предложението на Регионалното управление на образованието в Пазарджик за прием по професии и специалности са включени и паралелки – дуално обучение, към които се наблюдава засилване на интереса от страна на учениците и техните родители. За цялата област, прием в тази нова форма на обучение ще има в три професионални гимназии- в Панагюрище в ПГИТМТ по професиите-минен техник, минна електромеханика; техник на прецизна техника/лазерна и оптична техника; хотелиер и машинен техник В Професионалната гимназия по химични и хранителни технологии м Пазарджик пък са заявили обучение по професията химик-технолог, специалности „Технология на целулозата, хартията и опаковките и „ Технология на фармацевтични и парфюмерийно-козметични продукти. В гимназията по хранително-вкусови технология в Пещера искат да учат за биотехнолог и химик-оператор за фармацевтични и парфюмерийно-козметични продукти.Всички паралелки за обучение чрез работа са заявени от страна на регионалния бизнес, като „Оптикоелектрон груп” АД – гр. Панагюрище, „Биовет” АД – Пещера, „Ди Ес Смит България” АД, „Монди Стамболийски” ЕАД, Камарата на целулозно-хартиената промишленост. При изготвянето на плана по професии за новата учебна година е взет под внимание  броят на завършващите VІІ клас по населени места и общини. Предложението е съобразено е с писмо от МОН с посочени професии и специалности, по  които има най-голям недостиг на кадри в  страната. Предложеният държавен план-прием по професии отговаря на постъпилите заявки от работодателите и техните представителни организации за обучение по определени професии и специалности.\n\n \n                    ", "date": "2018.02.14", "title": "8 нови специалности в училищата в Пазарджишко от догодина"}
{"url": "http://www.monitor.bg/a/view/27038-%D0%97%D0%BB%D0%BE%D1%81%D1%82%D0%BE%D1%80%D0%BD%D0%B8%D1%86%D0%B8-%D1%85%D0%B2%D1%8A%D1%80%D0%BB%D1%8F%D1%82-%D0%BA%D0%B0%D0%BC%D1%8A%D0%BD%D0%B8-%D0%B2-%D0%BA%D0%BE%D1%84%D0%B8%D1%82%D0%B5-%D0%B7%D0%B0-%D1%81%D0%BC%D0%B5%D1%82/", "text": "\n                    Злосторници хвърлят камъни и всякакви други строителни отпадъци и по този начин застрашават нормалното функциониране на инсталациите на Регионалната система твърди битови отпадъци край Велико Търново. За това алармираха от местната община. Камъните били открити и извадени навреме от работниците преди да успеят да увредят модерните сепариращи машини. „Подобни действия причиняват щети за сериозни суми и изискват отделянето на допълнително средства за ремонти. Община Велико Търново апелира към жителите да не изхвърлят строителни материали и камъни в съдовете пред домовете им и по улиците. Сметта от този тип трябва да бъде транспортирана до Депото за строителни отпадъци край село Леденик”, информират от общината.Модерната Регионална система за твърди битови отпадъци беше изградена със средства по ОП „Околна среда” с инвестиция в размер на 33,2 млн. лв. в нея се депонира, третира и обезврежда цялото количество битова смет, която постъпва от територията на шест от деветте общини на областта. Системата за управление на отпадъците отговаря на съвременните европейски практики, като е изграден пълен цикъл за обработка и са включени всички възможни сепаратори. Така голяма част от събраните и преработени отпадъци се превръщат в суровина за преработващата индустрия.\n                    ", "date": "2018.02.14", "title": "Злосторници хвърлят камъни в кофите за смет "}
{"url": "http://www.monitor.bg/a/view/64952-%D0%98-%D0%A2%D1%80%D0%B8%D0%B0%D0%B4%D0%B8%D1%86%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D1%8A%D0%BC-%D0%BD%D0%BE%D0%B2%D0%B0%D1%82%D0%B0-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Наливат 2 млн. лв. в реконструкция на тротоари в районите с платено паркиране\n                    Район „Триадица“ също може да се присъедини към исканията за разширяване на зелена зона в София. Нови места за платено паркиране се предвижат около пазара „Иван Вазов“, но предстоят обществени обсъждания. Това стана ясно по време на транспортната комисия към СОС, която прие предложенията за още платени места за паркиране в „Оборище“, „Красно село“, „Възраждане“ и „Лозенец“. Предложенията за разширяването са на районните кметове. Зам.-председателят на комисията по транспорт Зафир Зарков обясни, че зелената зона ще се увеличи с около 5000 места. Той заяви, че обществени обсъждания в районите, който искат повече места за платено паркиране, се водят още от 2016 г.Общинският съветник от ГЕРБ Андрей Иванов изрази притеснение, че разширяването на зоната може да доведе до вълна от искания и от други райони. Зарков обаче отвърна, че не очаква подобни желания, защото например при разширяването на зоната в „Средец“ през октомври, след това не са постъпили идеи целия район да стане платена зона за паркиране. По време на обсъжданията бе споменато и, че с новата зона София ще стане още по-тясна. Шефката на транспортната комисия Екатерина Йорданова обаче е категорична, че по този начин ще се въведе по-голям ред в паркирането и столицата ще бъде по-подредена.В крайна сметка съветниците от транспортната комисия решиха да се изготви доклад за разширението на зелената зона, който да бъде представен в Столичния общински съвет. Ако той бъде приет след месец, най-рано през юни ще може да заработят новите места за платено паркиране.На ЦГМ ще са им нужни около 2-3 месеца след гласуването да обособят места за спиране на колите. Дружеството тепърва ще изчислява и колко пари са необходими. През октомври, когато зоната бе разширена с 4700 места в „Средец“ и „Лозенец“ бяха дадени около 3,5 млн. лв. Шефът на ЦГМ Христиан Петров съобщи, че предстои да бъде обявена обществена поръчка на стойност 2 млн. лв за реконструкция на тротоарите в платените зони за паркиране. Очаква се да бъдат ремонтирани над 100 нови места, по които да минат пешеходците. Както „Монитор“ вече писа за улеснение на паркирането в столицата ще изградят и три нови буферни паркинга в „Люлин“, на „Централна гара“ и при националния стадион „Васил Левски“, който се очаква да бъде готов още през тази година. С над 125 млн. лв. ще се финансира развитието на интегрирания градски транспорт в София, реши Министерският съвет. Проектът включва рехабилитация на трамвайни линии, доставка на нови трамвайни мотриси и надграждане на интелигентната система за управление на трафика и съществуващата система за информация на пътниците в реално време.Министрите възложиха на ръководителя на Управляващия орган на Оперативна програма \"Региони в растеж\" 2014-2020 г. в МРРБ да подпише договор за предоставяне на безвъзмездна финансова помощ на Столична община. Той е на стойност 125 485 941,89 лв., като безвъзмездните европейски средства са 107 333 495 лв., а останалата част от сумата е съфинансиране със собствени средства на общината. Предстои да започнат дейностите по рехабилитация на няколко трамвайни отсечки, включително линията по бул. „Цар Борис III“, и купуването на 13 нископодови, съчленени трамвайни мотриси.\n\n\n                    ", "date": "2018.02.14", "title": "И „Триадица“ се присъединява към новата зелена зона в София"}
{"url": "http://www.monitor.bg/a/view/10440-%D0%97%D0%B0%D0%B1%D0%B0%D0%B2%D0%B0%D1%87%D0%BA%D0%B0-%D0%B2%D1%8A%D0%B2%D0%B5%D0%B4%D0%B5-%D0%BF%D0%B0%D0%BD%D0%B8%D0%BA%D0%B1%D1%83%D1%82%D0%BE%D0%BD%D0%B8-%D1%81%D1%80%D0%B5%D1%89%D1%83-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8/", "text": "\n                    Ръководството на детска градина в Пазарджик се принуди да въведе паник-бутони срещу агресивни родители, които нахълтват в стаите на забавачката без предупреждение и се разправят с персонала. Нововъведението е направено в детска градина“ Валентина Терешкова“, където преди дни имало инцидент с разярен баща на един от малчуганите. Родителят нахлул в забавачката и поискал обяснение от педагогическия персонал защо приемат болни деца и по тази причина и неговото дете се разболяло. Случката се е разиграла в ден, когато е била обявена грипна епидемия и броят на децата в групите значително е бил намалял. Агресивният мъж започнал да крещи нецензурни думи и да обижда учителките и възпитателките и дори замахнал настрани, където стояла учителката. Тя предвидливо се дръпнала и той ударил вратата на стаята, счупвайки я.За да предотврати и други подобни инциденти директорката Живка Спасова, след решение на педагогическия съвет, решила да бъдат поставени паник-бутони във всяка група, чрез които учителките да сигнализират на фирмата, която охранява детското заведение, ако някой възмутен и по-напорист родител застраши персонала. За въпросната случка тече проверка на полицията, а в детското заведение свикали извънреден педагогически съвет и учителите и персоналът взели решение детето да бъде отписано от градината, каквото право им е дадено.\n                    ", "date": "2018.02.14", "title": "Забавачка въведе паник-бутони срещу агресивни родители"}
{"url": "http://www.monitor.bg/a/view/11333-%D0%A6%D0%B0%D1%86%D0%B0%D1%80%D0%BE%D0%B2-%D0%9D%D1%8F%D0%BC%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%A8%D1%83%D0%BC%D0%B5%D0%BD/", "text": "\n                    Няма нарушения в работата на Районна прокуратура – Шумен по случая със сигнала за документно престъпление от член на БСП. Това обяви обвинител №1 Сотир Цацаров, позовавайки се на резултатите от разпоредената от него проверка, съобщиха от прокуратурата. До проверката се стигна, след като соцлидерът Корнелия Нинова даде пресконференция преди седмици, в която обвини местните държавни обвинители, че са си превишили правомощията, проверявайки БСП - Шумен. Оказа се, че до това се е стигнало след сигнал от самите червени редици, но Цацаров все пак разпореди проверка. Тя е показала, че действията на районните обвинители са били законосъобразни. В същото време обаче Областната дирекция на МВР в Шумен е изискала по-голям обем информация от контролната комисия на БСП от този, който й е бил възложен от прокуратурата. Този извод от проверката стана повод за нов брифинг на червените, на който те поискаха от вътрешния министър Валентин Радев да им се извини, както и да каже чия отговорност е това превишаване на правата – на „някой местен началник“ или на друг.\n                    ", "date": "2018.02.14", "title": "Цацаров: Няма нарушения в работата на прокуратурата в Шумен"}
{"url": "http://www.monitor.bg/a/view/12224-%D0%91%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%BE%D1%86%D0%B5%D0%BD%D1%8F%D0%B2%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81%D0%BF%D1%80%D1%8F%D0%BC%D0%BE-%D0%B5%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE/", "text": "Горанов предлага спецзвено за споделени услуги в администрацията\n                    Премиерът Бойко Борисов ще оценява министрите спрямо въвеждането на електронното управление. „Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил“, с тези думи премиерът се обръща към министрите, стана ясно от стенограмата на заседанието на МС. Той припомня, че въвеждането на е-управлението е най-сериозната тема за борба с корупцията, което ще облекчи бизнеса и хората и министрите ще носят лична отговорност за него. От своя страна вицепремиерът Томислав Дончев посочва, че в момента само МФ, НАП, НОИ и Агенцията по вписваният са създали необходимата организация за въвеждането му.Финансовият министър Владислав Горанов пък предлага да се създаде в агенция „Информационно обслужване“ мобилно звено за споделени услуги по отношение поне на централната администрация на изпълнителната власт. Той дава пример с ИТ-специалист от това звено, който да обслужва няколко ведомства, вместо всяка администрация да има свой такъв служител. Целта е да проверява сървъра и да прави одит на компютърните системи, даде пример Горанов. Идеята му бе подкрепена от външния министър Екатерина Захариева и Дончев.Борисов заръчал на Горанов и да следи работата на МРРБ и АПИ относно въвеждането на тол системата. По думите му, ако бъде пусната дори ден по-рано, ще бъдат събрани приходи от 1,5 млн. лв.Премиерът призовава регионалния министър Николай Нанков да успокои хората, че „магистралата“ до Видин също ще бъде ремонтирана, но преди това трябва да завършат „Хемус“, „Струма“ и пътя Ботевград-Мездра. Борисов дори му поръчва да им раздаде схемата с някои от трансграничните коридори, един от които излиза именно на Видин. Същата схема Борисов е показал и на Ангела Меркел, Марк Рюте, Доналд Туск. „Тези, които ги лъжат, че ще я направят, да са я направили преди четиридесет години, преди тридесет години, преди двадесет години, преди десет години. При нас ще стане, сигурно е, че ще стане. Те не вярваха, че и до Бургас ще има магистрала - и до Истанбул има, и до Солун, до две години, две години и половина ще я има и магистралата Белград - София. Така че, кажи на хората, че могат да ни вярват за това“, казва Борисов.\n                    ", "date": "2018.02.14", "title": " Борисов оценява министрите според е-управлението"}
{"url": "http://www.monitor.bg/a/view/6143-%D0%91%D1%80%D0%B5%D1%81%D1%82%D0%BD%D0%B8%D0%BA-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BF%D1%80%D0%B8%D1%8E%D1%82-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8/", "text": "\n                    Пловдивското село Брестник се вдигна на бунт срещу благородната идея на пловдивчанина Димитър Навущанов да изгради в селото им приют за бездомници. Кризисният център там все още не е започнал работа, въпреки че е частично ремонтиран и вече има възможност да приеме седем души при бъдещ капацитет от 30 човека. Той се намира в местното читалище „Саморазвитие – 1924г. – с. Брестник”, където помещението на сутеренно ниво е дадено на фондацията на Димитър Навущанов под наем за 3 години. Наемът е 1/3-та от минималната работна заплата за страната.Хората събират подписка в местния хранителния магазин, а срещу Димитър  и неговия приятел и партньор в инициативата - шампиона по карате киокушин Иван Команов, били пуснати жалби в полицията. За даване на обяснения в полицията били викани дори родителите на шампиона, които нямали нищо общо с инициативата и които не живеели заедно със сина си, разказа с възмущение Димитър Навущанов. Когато той самият бил в полицията, му били задавани въпроси дали ще приютява в селото бежанци, което много го шокирало. Проверката била изпратена от полицията в прокуратурата, откъдето трябва да преценят дали има извършено престъпление.„Нормално е да нямаме разрешителни при положение, че тепърва ще се вадят такива. Единственото, което направихме, е да започнем ремонт и тепърва предстои узаконяване и всякакви разрешителни, за което разчитахме на юридическо съдействие от община Пловдив. Не те да ни ги вадят, а да ни обяснят как да го направим”, каза Димитър Навущанов. Думите му контрира Пламен Спасов, кмет на община „Родопи”, на чиято територия се намира село Брестник.„Там няма приют. Приют се прави, като се спазват съответните начини за отварянето му. Там приют няма. Там има наето помещение за склад”, каза Спасов. Той е изискал договора за наем от читалището, откъдето са заявили, че са били изненадани от случилото се. „Изненадани са и те. Има си закони, които трябва да се спазват. Как се отваря такова нещо? Не може да вземеш помещение за склад и да кажеш – аз отворих приют. Получих докладна от председателя на читалищното настоятелство Стоянка Павлова, в която се казва: „Г-н кмете, възмутени сме от това, което се случи..ние не знаехме..”, обясни кметът на община „Родопи”. Той подчерта, че Димитър Навущанов никога не е ходил в общината, за да говори с ръководството. Самият Навущанов е категоричен, че няма да се откаже от идеята да направи приют за бездомни хора, независимо дали ще бъде в Брестник или някъде другаде в региона.\n\n\n                    ", "date": "2018.02.14", "title": "Брестник на бунт срещу приют за бездомни"}
{"url": "http://www.monitor.bg/a/view/11039-%D0%9F%D0%BE%D1%87%D0%B8%D0%BD%D0%B0-%D0%B4%D1%8A%D0%BB%D0%B3%D0%BE%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%BA%D0%BC%D0%B5%D1%82-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%9F%D0%B5%D1%82%D1%8A%D1%80-%D0%9C%D0%B5%D0%B6%D0%B4%D1%83%D1%80%D0%B5%D1%87%D0%BA%D0%B8/", "text": "\n                    На 13 февруари след кратко боледуване на 83 години ни напусна дългогодишният кмет на столицата, дипломат и общественик Петър Междуречки, съобщиха от пресцентъра на БСП -София. Поклонението ще се състои на 17 февруари от 12.30 часа в Ритуалната зала на Централните софийски гробища.Междуречки беше кмет на София 8 години - от 27 март 1978 до 19 юни 1986. По време на мандата му се оправят булевардите „Александър Стамболийски“, „Драган Цанков“, „Ботевградско шосе“, както и Околовръстният път.Той е роден на 2 май 1934 г. в Неврокоп, а през 1936 г. семейството се мести в София. През 1957 г. завършва Юридическия факултет на Софийския университет, а след това науки и външна търговия в Западен Берлин. През 1962 г. започва работа в Министерството на външните работи. Междуречки завършва международни отношения в Москва през 1965 г. и след това работи като аташе и трети секретар. През 1971 г. става старши инструктор в отдел „Външна политика и международни връзки“ при ЦК на БКП. От 1974 до 1978 г. е посланик на България във ФРГ, а от 1986 до 1991 г. е посланик в ГДР. \n                    ", "date": "2018.02.14", "title": "Почина дългогодишният кмет  на столицата Петър Междуречки\t"}
{"url": "http://www.monitor.bg/a/view/14210-%D0%98%D1%81%D0%BA%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Наблюдаващите прокурори ще преценят дали отново да внесат искане за временно отстраняване от длъжност на кмета на Септември Марин Рачев, съобщи шефът на спецпрокуратурата Иван Гешев. Срещу Рачев са повдигнати две обвинения - едното е за умишлена безстопанственост, вследствие на което са настъпили вреди за общината, а второто е за покупката на имот от община Септември на цени многократно над пазарните, с което отново са нанесени щети на общината. Той е с мярка за неотклонение 130 000 лв. гаранция. „Според наблюдаващите прокурори има доказателства. За всички вас е ясно, че има малки градове, които са взети на концесия, които представляват своего рода феодални владения. Прокуратурата ще продължи да действа по същия начин, по който действахме в случая със Септември и всякакви други случаи, свързани с корупция. Има усещане за несправедливост в българското общество, ние ще направим всичко възможно това усещане или да отпадне, или поне да бъде силно ограничено, т.е. ние ще правим каквото трябва, пък да става каквото ще“, каза още Гешев. Той обясни, че за намерените справки от ДАНС при кмета на Септември се извършва много подробна проверка. „За мен е ясно съвсем категорично, че на местно ниво в Септември съществуват местни обвързаности между местната власт в лицето на кметовете, между местните структури на централната власт, между кметовете и представители на съдебната власт, най-малко те участват в съвместни банкети всяка година. Ясно е, че част от проблема да не се решават тези проблеми в малките населени честа са и личните отношения на местно ниво. Това е волята на законодателя и идеята на законодателя е тези престъпления да са в спецпрокуратурата и спецсъда, а не в съответния съд и окръжна прокуратура“, каза Гешев. \n                    ", "date": "2018.02.14", "title": "Искат отново отстраняването  на кмета на Септември"}
{"url": "http://www.monitor.bg/a/view/58752-%D0%94%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE-%D0%BC%D0%B5%D0%B6%D0%B4%D1%83-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0/", "text": "\n                    Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров подписаха на официална церемония в Министерския съвет и в присъствието на министър-председателя Бойко Борисов Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде „Фокус“. Искам да поздравя парламентите на двете държави. Ясно е, че ние като правителство бяхме храбри и направихме нещо добро и за двете страни. Така че специални поздрави на Зоран и оттук нататък имаме доста практическа работа, каза Борисов, след като бяха разменени ратификационните документи. „Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане. А стане ли – Балканите ще бъдат красота! А ще стане, защото вече са на масата“, каза още премиерът Борисов. Той обясни, че следващата седмица – на 26 февруари, в Лондон Европейската банка за възстановяване и развитие е поканила на среща премиерите на Балканите. „Така че имаме едно доста силно финансиране – Световната банка, Европейската инвестиционна банка и Европейската банка за възстановяване и развитие. Така че ние трябва да сложим на масата трите неща, които искаме – магистралите, жп линиите и дигиталната инфраструктура. В бюджета има 30-40 млрд. евро, свързани с тази инфраструктура“, обясни Борисов. Той коментира и спора на Гърция и Македония за името на македонската държава. „Винаги много внимавам да не излезе, че даваме съвети на другите страни, но ако Скопие и Атина бъдат храбри и намерят решение за спора на името, ще видите как в рамките на месеци нещата ще се развият в много добра посока. Така че стискам палци, България ще бъде конструктивна, взимането на това решение е важно“, каза Борисов. \n                    ", "date": "2018.02.14", "title": "Договорът за добросъседство между България и Македония влезе в сила\t"}
