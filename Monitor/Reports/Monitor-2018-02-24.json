{"url": "http://www.monitor.bg/a/view/58728-142-%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB%D0%BD%D0%B8-%D0%B4%D0%B5%D0%BB%D0%B0-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0-%D1%81%D0%B0-%D0%BE%D0%B1%D1%80%D0%B0%D0%B7%D1%83%D0%B2%D0%B0%D0%BD%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    142 възпитателни дела срещу 157 деца, от които 19 малолетни и 138 непълнолетни, са образувани през миналата година на територията на Варна. Това сочат данни от отчета на Общинската комисия за борба срещу противообществените прояви на малолетните и непълнолетните. През този период са били наложени 203 възпитателни мерки, уточниха от дирекция „Превенции“ в Община Варна. Повече от половината възпитателните дела са за кражби, следвани от наркотици и нанесени телесни повреди. Наблюдават се още хулигански прояви, унищожаване на имущество и грабежи. През миналата година на 9 непълнолетни лица е наложено условно наказание „лишаване от свобода“, а други 4 са изтърпявали ефективно наказание „пробация“. 190 деца на възраст от 8 до 17 години са били жертва на престъпления, от тях малолетните са 70. Няма регистрирани тежки престъпления срещу личността - убийства, опити за убийства и изнасилвания, показва още отчетът на комисията. Приета е новата програма за дейността на комисията през 2018 г. Основни акценти в нея са инициативата „Открити дни на местните комисии за борба срещу противообществените прояви на малолетните и непълнолетните”, състезанието-викторина „Ваканция, здравей! Да играем безопасно!“, \"Програма за превенция на детското агресивно поведение сред ученици от I – IV клас“, Научно-приложна конференция по проблеми свързани с детското рисково поведение и други.\n\n \n                    ", "date": "2018.02.24", "title": "142 възпитателни дела срещу деца са образувани за година"}
{"url": "http://www.monitor.bg/a/view/85768-%D0%A2%D0%BE%D0%B4%D0%BE%D1%80%D0%BE%D0%B2%D0%B4%D0%B5%D0%BD-%D0%B5-%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D0%BE%D0%B2%D0%B5%D1%80%D0%B8%D1%8F%D1%82%D0%B0-%D0%B8-%D1%82%D1%80%D0%B0%D0%B4%D0%B8%D1%86%D0%B8%D0%B8%D1%82%D0%B5/", "text": "\n                    Тодороведен се отбелязва в първата събота от Великденските пости. Тази година той се празнува на 24 февруари.На този ден църквата почита паметта на Свети Теодор Тирон.Според поверието по време на гоненията на християните император Юлиан Отстъпник продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. Тогава Свети Теодор Тирон се явил на патриарх Евдоксий и му известил наредбата на Юлиан Отстъпник.Предупредени своевременно, християните се хранили с варено жито. Юлиан разбрал, че замисълът му е разкрит, останал посрамен и пуснал неосквернена от езичниците стока на пазара.Легендата разказва, че на този ден светецът отивал при Бог да моли за лято, облечен с девет кожуха.Тодоров ден се нарича още Тудорица или Конски Великден. Отбелязва се с тържествено почитане на коня и с бурни кушии (надбягвания с коне). С венец се окичва победителят в състезанието, а в дома на стопанина му се извива дълго хоро. На този празник жените правят и раздават обредни питки за здраве. Питките се наричат \"конче\" или \"копито\" и върху тях се изработват желаните фигурки.На трапезата задължително трябва да присъстват: картофи, пита, гъбена чорба, варена царевица, супа от леща. Името Тодор означава \"божи дар\".На този ден имен ден празнуват Тодор, Тодорка, Теодор, Доротея, Дора, Божидар, Божидара, Юлияна, Юлиян.\n\n\n                    ", "date": "2018.02.24", "title": "Тодоровден е, ето какви са поверията и традициите"}
{"url": "http://www.monitor.bg/a/view/29044-%D0%97%D0%B8%D0%BC%D0%B0%D1%82%D0%B0-%D0%BD%D0%B0%D0%BF%D0%BE%D0%BC%D0%BD%D1%8F-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D1%87%D0%B0%D0%BA%D0%B0-%D0%BD%D0%B8-%D0%B7%D0%B0%D1%81%D1%82%D1%83%D0%B4%D1%8F%D0%B2%D0%B0%D0%BD%D0%B5-%D0%B8-%D1%81%D0%BD%D1%8F%D0%B3/", "text": "\n                    В събота ще се задържи облачно, на места в равнините и низините в сутрешните часове ще е с мъгла. Около обяд ще се появи слаб вятър от северната четвърт.Привечер в Северна България ще започнат превалявания от мокър сняг, които през нощта срещу неделя ще обхванат по-голямата част от страната, по Черноморието и в Горнотракийската низина ще са от дъжд. Максималните температури ще са между 3 и 8 градуса, в крайните югозападни райони - до 10-11 градуса.Над Черноморието ще бъде облачно, през деня ще е почти без валеж. Ще духа слаб, в източните райони - до умерен изток-североизточен вятър. Максималните температури ще са между 4 и 7 градуса. Температурата на морската вода е 6-7 градуса. Вълнението на морето ще бъде 2 бала.Над планините ще бъде облачно, по върховете и мъгливо. На места ще прехвърча сняг. Вятърът ще е слаб от север-северозапад, по високите части - от запад, и вечерта ще се усили. Максималната температура на височина 1200 метра ще е около 1 градуса, на 2000 метра - около минус 3 градуса.Атмосферното налягане ще е по-ниско от средното за месеца и още ще се понижи.В неделя, 25 февруари, в по-голямата част от страната ще превалява сняг, по-съществени като количество ще са валежите на места в Западна България. С усилване на североизточния вятър ще нахлува студен въздух. Минималните температури ще са предимно между минус 4 и 1 градуса, максималните - между минус 2 и 3 градуса.В понеделник, 26 февруари, ще бъде ветровито и студено, валежите от сняг ще продължат. В Северна България и по високите котловинни полета ще се натрупа снежна покривка, по-съществена в Северозападна България. По високопланинските проходи и в североизточните райони ще има условия за виелици и навявания.\n\n\n                    ", "date": "2018.02.24", "title": "Зимата напомня за себе си, чака ни застудяване и сняг"}
{"url": "http://www.monitor.bg/a/view/77592-%D0%9A%D0%BE%D0%BB%D0%B0-%D0%BF%D0%B0%D0%B4%D0%BD%D0%B0-%D0%BD%D0%B0-%D0%B6%D0%BF-%D0%BB%D0%B8%D0%BD%D0%B8%D1%8F-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB/", "text": "\n                    67-годишният Йордан Тодоров, баща на общинския съветник от Партия на зелените в Благоевград Андон Тодоров загина в свирепа катстрофа тази сутрин. Инцидентът е станал в 09:24 часа на стария път от благоевградския квартал „Струмско“ към село Церово. По неизвестни засега причини челно са се сблъскали таксиметров автомобил „Тойота“ управляван от 67-годишния Йордан Тодоров и друга лека кола „Рено“. Бащата на общинския съветник е загинал на място, а от удара „Рено“-то е паднало „по гръб“ на жп линията под пътя. Шофьорът, който е собственик на дърводелски цех, намиращ се в близост до мястото на катсатрофата е транспортиран с линейка в спешно отделение без опасност за живота.Малко след 12:00 часа влаковете по линията София-Благоевград-Кулата и обратно бяха пропуснати за преминаване, след като падналия върху релсите автомобил е бол изтеглен от жп линията. Полицията извършва оглед на произшествието.\n\n\n                    ", "date": "2018.02.24", "title": "Баща на общински съветник загина в катастрофа (ОБНОВЕНА + СНИМКИ)"}
{"url": "http://www.monitor.bg/a/view/19375-%D0%9D%D0%BE%D0%B2%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-38/", "text": "\n                    Ново земетресение е регистрирано тази нощ на територията на страната с магнитуд 3.8 по скалата на Рихтер. Епицентърът на земетресението е отново в района около Асеновград, където предното денонощие по-силен и продължителен трус събуди населението в района.Земетресението е регистрирано от Европейския сеизмологичен център в 01.15 часа през нощта. Епицентърът е на 20 километра югоизточно от Пловдив и на 3 километра югозападно от Асеновград. Огнището е на 2 километра дълбочина.\n\n\n                    ", "date": "2018.02.24", "title": "Ново земетресение в района на Асеновград с магнитуд 3.8"}
{"url": "http://www.monitor.bg/a/view/84803-%D0%92%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%9D%D0%B5-%D0%BF%D1%8A%D1%82%D1%83%D0%B2%D0%B0%D0%B9%D1%82%D0%B5-%D0%B8%D0%B7-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина, Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи (МВнР) съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката. Това съобщиха от пресцентъра на Министерството на външните работи. В случай на неотложни пътувания МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните власти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии.В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до Дирекция \"Ситуационен център\" на МВнР, която приема денонощни сигнали за бедстващи хора на телефон:\nБалканските страни са обхванати от студ и сняг, който бавно приближава Македония. Според прогнозите в близките дни се очаква студена вълна, съпътствана от снеговалежи и силен вятър. Това съобщи македонската медия “Алфа“. Междувременно по-голямата част от Словения в Хърватия е покрита със сняг и лед, които затрудняват движението. Има големи проблеми в Лика, Горски Котар, в Централна Хърватия, както и в Славония и в части от Далмация, където ветровете идват от морето. Снегът продължава да възпрепятства движението в централната и северозападната част на страната, а военните се занимават и с почистване на снежните натрупвания. В най-тежко засегнатите райони класовете са отменени. На адриатическото крайбрежие корабните линии са прекъснати. Подобна е ситуацията и в Босна и Херцеговина, където силен вятър духа и пътищата са заледени и покрити със сняг.Препоръчва се на шофьорите да отложат пътуванията си или да носят зимно оборудване. Поради бурята няколко автомобила са се обърнали по пътищата, но няма човешки жертви. Лошото време удари също така Черна гора, както и съседна Сърбия, уточнява Фокус.\nПрогнозата и за времето у нас е доста тежка.  с температури около 5-8 градуса, после се очаква градусите да паднат до минус 15, както и да потънем в дълбоки снежни преспи.\n\n\n                    ", "date": "2018.02.24", "title": "Външно предупреди: Не пътувайте из Балканите (СНИМКИ + ВИДЕО)"}
{"url": "http://www.monitor.bg/a/view/51123-%D0%95%D0%B2%D1%80%D0%BE%D1%81%D1%82%D0%B0%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81-%D0%BD%D0%B0%D0%B9%D0%BD%D0%B8%D1%81%D0%BA%D0%B0%D1%82%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%95%D0%A1/", "text": "\n                    Най-ниската минимална заплата в Европейския съюз през януари е в България. Тя е 261 евро, сочи статистиката на Евростат.На двете предпоследни места са Литва с 400 евро и Румъния с 408 евро. Като цяло минималната заплата е около 500 евро в бившите комунистически държави в Източна Европа и над 1000 евро в западните държави.Най-висока е минималната заплата в Люксембург, където тя гони почти 2000 евро месечно. Следват Ирландия с 1614 евро, Холандия с 1578 евро, Белгия с 1563 евро и Франция и Германия с по 1498 евро.Държавите в ЕС без минимална заплата са Дания, Италия, Кипър, Австрия, Финландия и Швеция. Евростат подчертава, че най-голямата минимална заплата е почти 8 пъти по-голяма от най-ниската.\n\n\n                    ", "date": "2018.02.24", "title": "Евростат: България е с най-ниската минимална заплата в ЕС"}
{"url": "http://www.monitor.bg/a/view/72602-%D0%A1%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D0%B1%D0%B0%D1%80%D0%BE%D0%B2%D0%B5%D1%82%D0%B5-%D0%BD%D0%B0-%D0%94%D0%B8%D0%BC%D0%BE-%D0%A4%D0%BB%D0%BE%D1%80%D0%B8%D0%BD%D0%B0%D1%82%D0%B0/", "text": "Спецакцията започна от баровете на Димо Флорината\n                    Полицията в Благоевград разкри мрежа за проституция в Банско. При акцията до момента са задържани шест лица, съобщи административният ръководител на Районна прокуратура-Разлог Ружена Кондева-Елчинова.Образувани са две досъдебни производства под наблюдението на Районната прокуратура в Разлог - за проституция и за разпространение на наркотици. Продължават разпитите на момичета пред съдия. Направени са множество претърсвания, обиски и са иззети неголеми количества наркотични вещества.Назначена е експертиза, за да се установи количеството и вида на намерения наркотик. Процесуално-следствените действия по случая продължават, допълни прокурор Кондева-Елчинова.Спецакцията започна през нощта, като криминалистите от Благоевград и Банско провериха първо известния стрийптиз бар \"Мулен Руж\", който се намира на 50 метра от комплекс \"Стражите\" в курортния град. Арестувани бяха няколко момичета и клиентите им англичани, както и собственикът, който е популярният съдържател на нощни клубове по Черноморието и зимните курорти Димо Д. с прякор Флорината.Всеизвестно е, че той има верига от стрийптийз барове в цялата страна. Заедно с него са задържани и негови \"съдружници\" в бизнеса с жива плът, пише struma.com.Снощи в стрийптийз бара на \"калъп \" са заловени три от момичета и клиентите им, които били вкарани в стаи, пригодени за платена любов. В клуба има дансинг, девойките танцуват и, ако някой клиенти си набележи момиче, плаща и я вкарват в стаите отзад. Танцьорките са и проститутки, твърди изданието.Димо Флорината има бригада от момичета, които работят по морето, а зимата - в курортите със сняг.Пловдивчанин е. Освен стриптийз бара, Димо стопанисва и дискотека \"Пентхауз\" в Банско, която е една от най-модерните в курортния град.\n\n\n                    ", "date": "2018.02.24", "title": "Разкриха мрежа за проституция в Банско (ОБНОВЕНА)"}
{"url": "http://www.monitor.bg/a/view/12365-%D0%9A%D0%BE%D0%BB%D0%B0-%D1%81%D0%B5-%D0%B1%D0%BB%D1%8A%D1%81%D0%BD%D0%B0-%D0%B2-%D0%B1%D0%B0%D1%80%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%91%D0%B5%D0%BB%D0%B8%D1%8F-%D0%B4%D0%BE%D0%BC/", "text": "\n                    Белият дом е отцепен, след като лек автомобил удари бариера за сигурност, предаде Асошиейтед прес.Сикрет сървис написа в Туитър, че автомобилът \"не е преминал през бариерата за сигурност на комплекса на Белия дом\". Не са произведени изстрели.Службата добавя, че водачът на автомобила - жена, е била \"незабавно задържана\".Очевидци видели суматоха на територията на Белия дом. Това станало по време на реакцията на охраната.Президентът Доналд Тръмп е домакин в Белия дом на австралийския премиер Малкълм Търнбул. Търнбул остава в Белия дом, докато случаят се разследва.Сикрет сървис заяви, че няма ранени служители от охраната.Местен коресподент на телевизия \"Фокс нюз\" написа в Туитър, чеочевидец видял служители от охраната да извеждат жена от автомобила с насочено към нея оръжие, предаде Ройтерс. Той публикува снимка, за която посочва, че според очевидеца на нея е автомобилът, бял миниван \"Шевролет\".На излъчени кадри на живо от Ройтерс се вижда миниванът, който отзад е с емблема с американското знаме, а задното и страничното му стъкло са счупени. На кадрите се вижда как служител от охраната проверява отдолу автомобила.\n\n\n                    ", "date": "2018.02.24", "title": "Кола се блъсна в бариерата на Белия дом"}
{"url": "http://www.monitor.bg/a/view/89302-%D0%9C%D1%8A%D0%B6%D0%B5-%D1%81-%D0%BA%D0%B0%D1%81%D0%B8%D0%BD%D0%BA%D0%B8/", "text": "Симеон Маринов и Светлан Николов са първокурсници във Велико Търново\n                    Женският монопол в съсловието на медицинските сестри е на път да бъде разбит от двама мъже. Симеон Маринов и Светлан Николов хипотетично сложиха касинките като първокурсници във великотърновския филиал на Медицинския университет – Варна, където ще се изучат за медсестри.\n\nПреди да се решат на такава голяма житейска стъпка, двамата имат други професии. Симеон е на 32 години от Велико Търново и е завършил финанси. Колегата му Светлан е на 46 години от Трявна и е със средно образование, живее и работи със семейството си в Прага, където се занимава с набиране на работници за Чехия.\n\nОт наблюденията, които има, по света мъжете лекарски асистенти са повече от жените и България е една от малкото страни, където това е обратното. Първоначално идеята на тревненеца Светлан била, след като завърши медицинския университет, да се върне и да работи в Чехия. Сега обаче е на друго мнение.\n\n„Благодарен съм на ръководството на филиала и на нашите преподаватели. Както и на ръководството на областната болница във Велико Търново и на главната медицинска сестра Йорданка Минекова, които с отношението си към нас ме накараха да променя намерението си и ми показаха, че мога\n\n\n\nказва Светлан Николов. - Няма да се връщам в Чехия. Искам да продължа развитието си в областта на науката, като стана преподавател и на свой ред да обучавам идващите след нас. И чрез примера си да накарам и други мъже да се насочат към тази професия. Нека не се притесняват, че повечето хора я смятат за женска. Сигурен съм, че нещата постепенно ще се променят, и в България на мъжете лекарски асистенти ще започне да се гледа по нов и модерен начин”, твърди той. Колегата му Симеон пък е решил, след като завърши, да се насочи към работа в някое училище, детска градина или социално заведение. Или да завърши магистратура по здравен мениджмънт и един ден да ръководи медицинско заведение. Според него проблемите в здравеопазването в България са много и доста неща трябва да бъдат променени. „Трябва да се увеличи размерът на здравните вноски, внасяни от страна на работодателите, и да се наблегне на задължителното събиране на вноските от страна на неосигурените, отбелязва той. - Освен това да има по-голям и стриктен контрол върху харченето на парите от страна на лечебните заведения. А и в самата материална база на болниците също има доста неща, които могат да се променят. Например в повечето болници няма интернет. А той би улеснил много работата на лекарите и би позволил на близките на пациентите да получават обратна информация за моментното им състояние, за да не се налага да звънят по телефона и непрекъснато да се безпокоят. А и за самите болни – в стаите има едни телевизори още от ония старите, с кинескопи. И за да могат болните да гледат телевизия и да им минава по-бързо и лесно времето, трябва да плащат по 3,50 лв. Някой ще каже е какво толкова. Ама, ако си един месец в болница, ето ти 100 лв. само за телевизионни разходи. Толкова ли не може болницата да направи тази телевизия да е безплатна за пациентите си, които и без това си плащат за престоя”, пита Симеон. Колегата му пък дава за пример механизма на здравеопазването в Чехия. „Там пред вратата на лекарския кабинет има скенер. Поставяш в него европейската си здравна карта и ако си здравно осигурен, светва зелена лампичка и ти автоматично си записан в компютъра на лекаря. След това сестрата само вика пациентите по реда на записването. По този автоматичен начин не може да се правят фиктивни прегледи и не може да се точи здравната каса. Защото всичко е компютъризирано и участието на лекаря в този процес е сведен до това да се занимава с пациента, а не да става чиновник бюрократ и да се занимава с попълване на един куп документи, които ядат от времето му.”\n\n\n\nи затова все още нямат много впечатления. Но въпреки това вече са минали през операционната и са присъствали на операция, минали са и през някои вътрешни отделения. Нещата, които могат, все още са от по-елементарните, с които започва обучението на една медсестра: мерене на пулс и кръвно, правене на превръзки. Признават, че от своите преподаватели и от колегите си в болницата са се научили да бъдат дисциплинирани и отговорни, защото работата им е свързана с най-ценното, спасяването на човешкия живот.\n\nЕдин от въпросите, по които Симеон и Светлан могат да дискутират с часове, е за името на тяхната професия. Всъщност България е една от малкото държави, в които работата на мъж като лекарски асистент все още се приема за толкова неестествено, че дори няма обособено професионално име на мъжете, които се занимават с тази работа. Така Симеон и Светлан, въпреки че са мъже, официално се водят медицински сестри. Това не ги притеснява. С по-особеното отношение към тях като към сестри също са свикнали. Всъщност с навлизането на все повече мъже в тази професия може би е крайно време да бъдат направени и съответните законови промени и наред със „сестри” вече да има и „медицински братя”. Каквито между другото в някои европейски страни вече съществуват и носят и такова название.\n\nВ края на разговора двамата мъже – Симеон и Светлан, изброяват един цял куп имена на хора, на които искат да благодарят. Сред тях е ръководството на филиала в лицето на директора доц. Диана Димитрова, на преподавателите и ръководителите на практическите упражнения, както и на колегите си от областната болница във Велико Търново. „Професията на медицинската сестра не е женска, както си мислят повечето. А напротив – сестрите са мъжки момичета, които ежедневно проявяват много смелост, физически труд и всеотдайност. Затова респект и безкрайно уважение към тях и към тяхната професия, която един ден ще стане и наша”, завършват разговора двамата бъдещи „медицински братя”.\n                    ", "date": "2018.02.24", "title": "Мъже с касинки "}
{"url": "http://www.monitor.bg/a/view/54735-%D0%9A%D1%8A%D1%81%D0%BC%D0%B5%D1%82%D0%BB%D0%B8%D1%8F%D1%82%D0%B0-%D0%9B%D0%B5%D0%BE/", "text": "Италианецът е новият член в журито на готварското шоу Master Chef\n                    Усмихнат, улегнал, но с искра в очите. Така Лео Бианки посреща поредното ново предизвикателство в живота си – кулинарното шоу Master Chef, което стартира на 26 февруари в ефира на bTV. „Роден съм под щастлива звезда“, казва италианецът и подръпва едното си ухо, за да не урочаса късмета. Няма и следа от младока, който подскача по плажа и рапира, как ще намаже всички момичета с „мазло“. Това амплоа е отстъпило назад, за да даде път на преобразения шоумен. „Пораснах и помъдрях“, категоричен е той. Но не крие, че както всичко, което е постигнал досега, и тук пръст има късметът.През лятото Лео беше в родината си, за да премине обучение в най-престижната академия на Ботуша - „Кати Алименти“. Взе сертификати от два курса - по бавно готвене и за декорация на чиния, водени от майстор-готвачи със звезди „Мишлен“. Ден преди да отпътува, получил обаждане от продуцентите на Master Chef с покана за личен разговор. „Може би това е бил поредният късметлийски момент за мен, защото амбицията ми да се усъвършенствам най-вероятно е натежала за финалното им решение да ме наемат“, споделя Лео. Разбира се, предаването почти изцежда силите му, които той се опитва да раздели между дома и близнаците Николо и Mатия, двата си ресторанта и музикалните си проекти. Но е категоричен „Един път живеем, сега му е моментът да го направя“. Това мото описва кратко и ясно цялото разбиране за живота му и подсказва, че може би прословутият късмет идва просто защото той го търси.„Това е голямо предизвикателство за мен. Хората ме познават в друга светлина – тази на шоубизнеса, но не знаят какъв съм в ресторантите си, когато готвя. Там няма компромис!“, заявява певецът готвач. Откакто пристига в България досегаГоляма част от тях е продал като успешен бизнес, а днес управлява и готви в двата си ресторанта в София. Дава работа на 65 човека и на голяма част от семейството си, което смени Анкона със София. Често гости са му холивудски знаменитости, които снимат тук, или музиканти, които са пристигнали за концерт. Най-редовният му клиент и вече верен приятел остава първата ракета на България Григор Димитров, които не пропуска шанс да хапне италианска кухня, когато си дойде в родината. С каква храна и отношение Лео е спечелил звездните си клиенти? Това е само част от уменията, които ще предаде на конкурентите в надпреварата за Master Chef. „За мен това предаване беше мечта, но никога не съм мислил, че мога да съм член на журито му. Гледал съм седем сезона в Италия и три в България. Ако не беше това, че продуцентите търсеха ресторантьор, който да замени шеф Виктор Ангелов, нямаше как да вляза вътре“, скромно казва Лео. Въпреки всичко съвсем ясно осъзнава достойнствата си на „млад, енергичен и успешен бизнесмен“.Животът на Лео не винаги е бил така подреден и успешен. Детските му години в родния град Анкона са изпълнени с трудности, които сам си създава. „Винаги съм казвал, че животът ми преди е много различен от живота ми сега. Бях много по-луд, участвах в банди,Дружал съм с всякакви хора . Така живях от 14 до 24 години”, спомня си той. Дори е влизал в ареста. „На 10 март 1992 г. бях точно на 18 години и 1 ден. Отпразнувах пълнолетието си с приятели и се напихме. Сбихме се с двама патрулни полицаи. Успях да избягам, но полицията дойде сутринта вкъщи и ме арестува. Пуснаха ме след 20 часа в ареста, а след седмица ме съдиха по бързата процедура. За щастие съдийката ме погледа и ми каза: ”Няма да ти провалям целия живот, ще напиша, че си направил тази глупост два дни преди да станеш на 18”. Като видях как майка ми плаче, реших да спра с големите глупости”, признава Лео. Напълно скъсва с този си живот на 24, когато част от приятелите му са арестувани, а двама умират от свръхдоза. Тази история кристализира години по-късно, когато Бианки вече е успешен изпълнител в България. През 2017 г. той написва песента „Приятели“, в която разказва искрено за детските си години.Въпреки проблемите, в които се забърква като млад, винаги е знаел, че има талант, който няма как да развие в малкия си роден град. Затова напълно се откъсва от старото си аз, когато пристига в България. Животът го завърта в неочаквана посока и след влизането му във втория сезон на „Биг Брадър“ и почетното второ място в риалитито, италианецът започва на чисто. Осъзнал силата на малкия екран и собствената си способност и увереност пред камера, телевизията става неотлъчна част от живота му. Няколко години дори„Какво ви забърка Лео“ по TV7.Музикалната му кариера набира скорост паралелно с участията му в различни телевизии. Създава хит след хит с приятелите си Део и Играта. За да е сигурен във финалния резултат както в ресторантьорския си бизнес, така и в песните, Лео разчита само на себе си и сам продуцира парчетата. Но малко хора знаят, че първите си рими пише още като дете, през 1988-89 г. Прави и малки изяви в италиански клубове, където се среща и със сегашната си половинка Лучия. Тя решава да го последва в България и двамата се превръщат в едно от най-здравите семейства в родния шоубизнес. През 2013 г. се раждат близнаците им Николо и Матия, които са плод на една щура екскурзия зад Океана. И до днес Лео вярва на едно лекарско предположение, че момчетата му са заченати в два различни американски града. Италианецът е сигурен, че близнаците са причината да улегне. Като че ли децата преобръщат света му и той още по-усилено започва да помага и на непознати. Още преди появата им Лео е част от няколко инициативи, които събират средства за бездомни животни. Играл е в благотворителни отбори, отделял е от печалбата на ресторантите за различни каузи. Наскоро се включи в подкрепа за деца, болни от аутизъм, и не спира да намира време и средства за нуждаещи се.От всички дини, които носи под мишницата си, като че ли страда най-много личната му мъжка страст по футбола. Верен фен е на отбора на родния си град Анкона. От българските тимове симпатизира на „Лудогорец“ и когато има време, ходи на стадиона. Самият той рита за удоволствие, но може би следващият му мач ще е чак след финала на Master Chef.\n\n\n                    ", "date": "2018.02.24", "title": "Късметлията Лео "}
{"url": "http://www.monitor.bg/a/view/58885-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%9C%D0%B0%D0%B2%D0%B5%D1%80%D0%B8%D0%BA-%D0%B2-%D0%9B%D1%83%D1%84%D1%82%D1%85%D0%B0%D0%BD%D0%B7%D0%B0/", "text": "Марио Бакалов управлява най-големия пътнически самолет в света\n                    Първата му среща с бъдещата му професия е на 5 години. Тогава моли пилотите да види работно им място – кокпита (пилотската кабина – бел. а.) с десетки копчета. „Това е моето място, някой ден искам да седя точно тук и да бъда един от тези пилоти”, разказва Марио Бакалов, единственият българин, управляващ най-големия пътнически самолет в света - „Еърбъс 380“. И двадесет години по-късно това се случва.\n\nМечтата му да бъде пилотзапочва, когато е на 5 години, а още 5 по-късно получава първия си модел на самолет, който заедно с баща си управляват. Тогава започва да мисли как да стане летец. Родителите не приемат радушно идеята му, особено по онова време, когато само малцина успяват да станат пилоти. „Беше почти невъзможно”, разказва Бакалов. Въпреки че майка му работи петнадесет години за „Луфтханза” на летище София, нарича мечтата му лудост и даже го кара да следва финанси и право. „Тя е виновна да стана пилот, защото с нея идвах на летището, тя ме снимаше със самолети и вероятно неволно ми помогна да тръгна по пътя си”, споделя Бакалов. Докато неговите съученици искат да станат милиционери и пожарникари, той всеки ден гледа от прозореца самолетите.\n\nВ младежките си години отива на очен преглед, където лекарят му обяснява, че няма да сбъдне мечтата си. Трябва да сложи очила, но това не го спира. Завършва образованието, минава през задължителната казарма и на 20 години успява да влезе в академията на „Луфтханза”, в пустинята Аризона при 50 градуса жега. Там има достатъчно безопасно място за летене и времето почти целогодишно е хубаво. Обучението му трае четири години и едва на 24-годишна възраст се качва на първия си самолет - „Еърбъс 320“, с който лети из Европа.\n\n„\n\nНо за друга машина, която сега управлява, разказва с уважение. На ревера си носи значка с „неговия самолет”, както го нарича. От четири години е част от екипажа на „Еърбъс 380“. Самолет на два етажа, голям колкото футболно игрище, висок колкото осеметажна сграда и тежащ 560 тона. Резервоарите му побират 300 хил. литра керосин или около един милион бутилки „Кока-кола”. С този самолет Бакалов кацна преди година и половина в София, придружен в българското въздушно пространство от три самолета на българския ВВС Миг-29.\n\nЛюбовта му към авиацията е свързана и с филма „Топ Гън”, заедно с връстниците си харесва ролята на Том Круз. Но не лентата за пилота Маверик го води към летенето. „Представях си, че пилотите пътуват надалеч, лежат на плажа в Индия, Китай, Бразилия, но професията ми има две различни страни”, така Бакалов представя пред малките любители на авиацията какво всъщност прави. На малчуганите, събрани на събитие на летище София, казва че е обиколил целия свят – от Холивуд до Сингапур, което изглежда повече от приятно. Смята, че най-голяма е радостта да лети над Кейптаун, където разрешават така да заходиш към пистата, че да минеш покрай нос Добра Надежда, и да видиш скалите, океана с неговата тюркоазена красота. Но другата страна на монетата е голямата отговорност, защото във всеки полет на „Еърбъс 380“ пътуват 520 пътници и още 30 души екипаж.\n\n\n\nПрибира се сравнително често в България. Лети дълги маршрути и след някоя далечна дестинация има по няколко свободни дни за почивка, които често използва, за да се прибира у дома. Искрено се учудва, когато разбира, че най-търсените резултати в Гугъл са свързани с близките му. „Гордеят се с мен и се радват, че съм постигнал мечтата си, защото за един родител мисля, че най-важното е детето му да се реализира така, както иска”, споделя пилотът. На кацането с „Еърбъс 380“ на 16 октомври 2016 г. в София, са били родителите му, които са го посрещнали с прегръдка. Тогава е усетил и силната подкрепа, която има от своите близки. След това става по-разпознаваем на улицата. Смята, че хората отново се интересуват от авиацията, че са се радвали заедно с него: „Една от моите цели тогава беше да събудя интереса не само към професията, но и към летенето. Това е моят живот и аз бих искал да върна нещо на България, да го споделя с хората, защото аз започнах оттук. Когато кацнах на летището и видях хилядите, събрали се около пистата, това беше най-голямото удовлетворение”.\n\n\n\nВ професията си не изпитва страх, стрес предизвикват медицинските изпити и преминаването през тренажора на всеки три месеца. В извънредните ситуации в самолета, изискващи реакция в рамките на няколко секунди, изпитва напрежение. „Професията ми не е като тази на икономиста, един път завършил и цял живот икономист”. Сложните ситуации най-често са свързани с времето. Силните странични ветрове, каквито скоро имаше и на летището в София, са едни от „враговете” при кацане. Лошата инфраструктура също пречи, казва Бакалов и дава за пример пистите в Южна Америка и в Азия. „Това за ситуации, за които ние тренираме и сме подготвени”.\n\nЗа жените в авиацията казва, че в неговата компания има 7% жени пилоти. „Летял съм с много от тях, по никакъв начин не може да се каже, че има разлика в уменията на мъжете и жените. Напротив, на моменти с тяхната социална компетенция даже са по-добрите играчи в екипа”, споделя пилотът и се надява, че в бъдеще ще бъдат повече в кабината.\n                    ", "date": "2018.02.24", "title": "Българският Маверик в „Луфтханза”"}
{"url": "http://www.monitor.bg/a/view/44297-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-24-%D1%84%D0%B5%D0%B2%D1%80%D1%83%D0%B0%D1%80%D0%B8-2-%D0%BC%D0%B0%D1%80%D1%82/", "text": "\n                    В събота поспете или се разходете. Не се залепвайте за телефона и компютъра още от сутринта. Лесно ще бъдете уловени и зарибени. Следобед може да направите ремонт или разместване, улесняващо близките и децата. 25-и идва с повишени изисквания, на които трудно ще отговорите. Не се претоварвайте, не се занимавайте с проблемите на другите, разрешете своите. На 26-и пасивността е нежелетелна, но големите натоварвания е добре да се избегнат. Вероятни са здравословни проблеми. Вечерта се приберете навреме и внимавайте със знаците. 27-и е ден за прояви на милост и състрадание. Направете едно добро дело и кандидатствайте по спонсорски програми. Посетете близък, който има нужда от подкрепа. Никъде не отивайте без подарък. 28-и е ден за промени и размествания на работното място. Дайте свежи идеи, направете предложения, подпишете нови договори, уредете и бъдещата почивка. Всяко натоварване ще ви се отрази положително. Лесно се усвояват полезни вещества и мисли. Приложете на своя почва наученото и видяното другаде. На 1-и е добре за общи събрания и чествания. Изявете се като организатор и може да ви предложат по-добра служебна позиция. На 2-и се очертават остри битки на интереси. Никой не отстъпва, апетитите са огромни. Конкуренцията няма да подбира средствата. Дано спечелите битката.Поне до обед в съботния ден не влизайте в мрежата, за да не се поподнете в зависимост от чужди мисли, въздействия и влияния. Следобед енергията ви се усилва. Може да свършите много добра работа за дома, но и да си починете качествено на приятно място с приятни хора. Неделният ден дава на всеки възможност да изкачи своя връх на амбициите. Няма значение дали ще постигнете нещо важно за вас в спорта или ще направите ход в личен и семеен план. Предстоят три благоприятни дни за обвързване, годежи и сватбени тържества. Наистина направете го като в приказките -”три дни яли, пили и се веселили”. За тези, които не им е до веселба и им престоят изпити късметът ще се отвори в понеделник. Не отлагайте нищо важно за 25-26-и, когато Луна и Юпитер ще ви гледат в нехармонични аспекти. Това ще бъдат два дни на удари под кръста, на изисквания, които трудно ще покриете и на конфликти на работното място. Добре е на 27-и да започнете с едно добро дело и да направите някому услуга. 28-и идва със смяна на приоритетите. Бързо се напаснете на новите изисквания и на 1-2-и ще извадите максимални ползи от ситуацията. Този четвъртък ще ви даде възможност да влезете в нова среда и в нова група по интереси. В петък ще захапете здаро кокала и няма да пуснете, независмо кой и как се опитва да ви го отмъкне. Не се правят компромиси.В събота се очертават конфликти за родените във втората декада. Луната от вашия знак е в опозиция на Марс от Стрелец. Като се добавят и пречупващите аспекти с четирите планети в Риби, за вас ще стане доста напечено. Трудно ще се разминете със скандала, а и в здравословен план нещата не са на ниво. До вечерта навлизате в по-спокоен период, но някои определени дразнители ще си останат. Все пак дано сълзите се сменят с усмивки. 25-и е ден за активен отдих, за смяна на един вид труд с друг, за СПА процедури и всичко, което ще ви отпусне и релаксира. 26-и помага да вдигнете нивото с нова работа или допълнителен добре платен ангажимент. Вечерта купете подарък, ще ви потрябва независимо къде отивате. На 27-и започнете с дарителска инициатива. До вечерта жестовете ще ви се върнат двойно. 28-и изисква нов подход в новата ситуация, нова визия и нов тоалет. Всяка промяна ще ви оказва благотворно и лечебно въздействие. Сменете прическа и визия, може би трябва да промените и взетите преди решения. В движение ще решите нещо друго и то ще постигне целта си. На 1-2-и отново се образуват негативни апекти. Няма да се отървете от неприятни изисквания и напомняния, от притискането в работата и у дома. Качвате кръвното, особено ако разберете, че някой е взел важно решение вместо вас. Големите ви страхове се материализират.Добре е да поспите повече и да пътувате към обед. Така ще избегнете не само неприятните сутрешни разговори, но и проблемите на пътя в съботния ден. 25-26-и са най-упешните ви и творчески дни за периода. В хороскопа ви ще действа златен триъгълник на поддържащи сили. Ще постигнете максималното в ситуацията, в която се намирате и действате. Чудесни дни за сватби и годежи, за започване на нова работа и старт на нова лична програма. Всичко, което предприемете ще е за добро, ще стабилизира живота и връзките, ще ви насочи към подходящите хора и ще ви заведе на точното място в точното време. Енергията ви се усилва и блика като фонтан. Правете нещата по традиционния начин. И най-големите неприятности бързо ще се забравят. В тези два дни обръщате граб на миналото и тръгвате по нов път. На 27-и помогнете на някой да се изправи, да застане редом или да се справи с личните си проблеми. 28-и е денят на колелото. Очаквайте рокади, подгответе се за промените на работното място. На 1-и съберете екипа, време е за събрания и обсъждане на бъдещета програма. Соловите играчи ще бъдат притиснати и ще загубят. Ще се усети силата на колектива и обществото. На 2-и никой на никого няма да направи компромис. Отварят се зверски апетити, ще се действа силово и грубо. Няма да ви е лесно и в следващите два дни.В събота до обед нищо не върви по правилата. Очертават се опити за зарибяване към вас или от ваша страна към някой друг. Не предприемайте нищо важно. Нещата няма да се развият както планирате и очаквате. Следобед навлизаме в деня на фонтана от приливаща енергия. Заредете се на приятно място с приятни хора. До два дни може да намерите тайни и явни източници на енергия и сила. Ще получавате съдействие и пари от близки и партньори в посока на голямата ви амбиция и цел. Добре е да се заемете с благоустройството на дома и офиса. Проблемите и неприятностите бързо ще се уредят и забравят. На 26-и получавате две оферти, едната за дома другата за работата. Ако свършите първо работата и семейните дела ще се подредят. Не противопоставяйте едното на другото, а ги изпозвайте като лост и опорна точка. На 27-28-и Луната е във вашия знак. Ако искате да получите първо дайте и започнете във вторник с дарителска и спонсорска акция. До вечерта колелото на съдбата ще се завърти и вашите претенции ще се удовлетворят. Препоръчват се публични изяви. Старайте се да изглеждате блестящо. В този ден първото впечатение е по-важно. 28-и е магичен ден. Една неприятност от миналото ще си отиде. На 1-и проведете общи събрания и уточнете позицията си с настоящи и бъдещи партньори. В петък ви предстоят тежки сблъсъци на интереси и позиции.Съботният ден започва с тежка и натоварена програма. Бъдете внимателни, лесно може да влезете в преразход на енергия пари и чувства. До обед не контактувайте в мрежата, ще ви повлияят негативно. Този ден показва слабите ви места и вади на показ това, което ви се иска да скриете. Не се препоръчват много контакти. В неделя ситуацията се променя, работите повече за личния си интерес и този на фамилията. Подреждайте, ремонтирайте, поправяйте нещата, които са излезли от строя. В понеделник може да направите скок в работата и кариерата. Денят е високо енергиен, позволява да получите адекватно заплащане за вложените от вас усилия. Всичко предприето ще тръгне успешно и по нов по-изгоден начин за вас. 27-и започва със смирение и желание да се помогне на някого. Ако не направите жестовете, които се очакват от вас не търсете след това помощ и съдейтвие. Каквото повикаш в този ден, това ще ти се обади до вечерта. 28-и нека започне с промяна на визията, с посещеие при дизайнер или друг специалист в областа на модата и лечебното изкуство. Важните срещи насрочете за следобед. Проведете почти в края на работното време отговорните събрания. И на 1-и е важно да организирате и да присъствате на общи сбирки, но в петък ограничете контактите с високопоставени лица. Кой както може ще ви захапе.Не ставайте рано в съботния ден. Късметът ви ще се успи и ще ви посети към обед. Всичко което започнете ще ви се отдава с лекота, ще намерите важен източник на сила, ще получите финансиране от приятели и роднини и до края на деня ще изживеете приятни моменти. Неделният ден носи трудна комуникация и срещи, които ще имат и професионален привкус. Старайте се да не давате големи обещания. Обърнете повече внимание на семейството, работата да почака. В понеделник може да нагазите в забранени води и да влезете в остри сблъсъци на интереси. Енергията ви търси поле за изява. Явете се на конкурси, независимо шансовете и голямата конкуренция. На 27-и е добре да се кандидатства по спонсорски програми и да се търси странично финансиране. Правете това, за което някой ви помоли и вашите молби ще бъдат чути. Символите на 28-и са пръстена и колелото. Предстои благоприятно за вас обвързване. Колелото на съдбата ще се завърти, ще ви се предложат по-добри варианти за работа и живот. Добре е на 1-и да се ориентирате към определена работна група или към екип за общи дейности и тренировки. В този ден печели съвместната творческа и делова инициатива. В петък на всички нива се събуждат зверски апетити, желанията взимат връх над разума. Бъдете отговорни в думи и дела. Не навлизайте в забранена територия.Съботният ден има своята тъмна и светла половина. Уредете важните срещи за следобед. До обед не се занимавайте с нищо важно и сериозно, почивайте, поспете, не предприемайте рискови дейности. До вечерта направете това, което сте обещали на близък или приятел. Чакат ви два силни и творчески дни. В неделя е чудесно за брачни церемонии и всякакв тип обвързване. Денят се свързва с източникът на сила, с възможноста да немерите своя извор на живот, работа и любов. 26-и ще ви даде неочаквани предимства. Може да започнете нова работа, да подпишете изгоден договор и да направите крачка в перспективна среда. Денят е магичен, ще ви подкрепят познати и непознати сили и хора. Не се отказвайте от нито една покана. Нищо не пречи да разгледате и да се информирате. Решението ще дойде до края на седмицата. 27-и изисква смирение. Нищо да не се прави на всяка цена. Преди да поискате каквото и да било, дайте, обгрижете, направете едно добро дело. Към края на работното време направете и някои заявки и си запазете час за фитнес, фризьор или специлист, който ще ви помогне да изглеждате прекрасно. 28-и е денят на голямата конкуренция, нищо не се дава без битка. На 1-и се включете в обща инициатива и бизнес проект. Работата в екип ще помогне на личните ви мбиции. На 2-и ще вземете своето и няма да се дадете без бой.Очертава се тежък съботен ден. Родените във втората декада са в по-неблагоприятна позиция. Пет планети образуват негативни апекти с Марс от вашия знак. Ще ядосате някого. Както и да постъпите ще бръкнете в раната или ще засегнете нечии интереси. Очертават се конфликти на всички нива и като капак има вероятност за здавословен проблем. Стойте мирни. В неделя енергийният ви потенциал нараства. Направете крачката, за която отдавна се подготвяте. Обгрижвайте близките, направете им подаръци. 26-и е ден за подготовка преди старта на важна инициатива. На 27-и кандидатствайте по спонсорски програми. Може да получите чаканото финансиране. Дайте всичко от себе си. На 27-28-и колелото на съдбата ще се завърти и неща, които не са зависили от вас до момента ще станат част от преките ви ангажименти и задължения. Чакайте повишение и преназначение. На 1-и гледайте да не отсъствате от събранията на шефа. В този ден печели екипната игра. Самотните ездачи, така и няма да преминат пустинята на инфлацията и повсеместния риск. Губите, ако тръгнете сами да се изявявате. Станете част от някакава съвместна инициатива. На 2-и никой на никого не прави отстъпка. Ще ви притиснат на слабото място. Не водете преговори и ограничете апетитите. По-големите изяждат по-малките, бизнесът е безкомпромисен.В събота до обед не правете нов избор, ако не искате да попаднете в лапите на силовите играчи. Проверявайте всяка информация, за да не ви излъжат. До вечерта се заемете с ремонти и поправки в дома. Вечерта носи особена тревожност и неосъзнато чувство за предстояща промяна. В следващите два дни ще срещате открито и прикрито противопоставяне. Не отсъствайте от дома. Една ненавременна командировка може да провокира изневери и рискови случайности. На 25-и ще се засилят конфликтите между родители и деца. Луната от Рак е в опозиция на Сатурн от вашия знак. Старото не се съобразява с младото, а после търси подкрепа. На 26-и всяко отсъствие от важно служебно мероприятие ще ви носи черни точки. Концентрирайте се над пряката си дейност. След работа посетете близък, който се нуждае от грижи. На 27-и са важни жестовете, оказаното внимание и разбиране. Опитайте да влезете в душата на другия и да му подействате положително. Жестовете ще се върнат. На 28-и пътищата ви се пресичат с тези на важни за бъдещето ви съюзници. И ако до момента сте били в подтиснато положение ще започнете вече изкачване към върха. Нека на 1-и инициативата да идва от вас. Тръбачът-съдба свири сбор и събира единомишлениците. Работете екипно. В петък ще се действа безкомпромисно. Нападението е най-добрата защита.В събота до обед не влизайте в мрежата, заемете се с почистване на дома, проведете релаксиращи процедури, пътувайте и не позволявайте чужда намеса в избора и желанията ви. Следобед ще получите подкрепа или обещание за финансиране на предстоящите начинания и проекти. Неделният ден носи заслужени награди. Може да изкачите връх в кариерата и да спечелите публични овации в местата на пряката ви дейност и изява. На 26-и направете крачка към нова работа и се явете на конкурси. Ще вземете изпит, работата ви ще бъде оценена. Вечерта се приберете с подарък. И на 27-и не отивайте никъде с празни ръце. Подкрепете приятел или колега с мил жест на внимание. Започнете този ден с благотворителна проява и сами ще станете обект на подкрепа и обгрижване. На 27-28-и Луна и Юпитер ще ви гледат в негативни аспекти. Ще ви е трудно, ще се сблъсквате с непоклатими авторитети. Вашето мнене трудно ще се налага и по някакъв начин ще се почувствате пренебрегнати и изолирани. Добре е в сряда да се зеемете повече с външния си вид, да си направите някои процедури, вместо да участвате в служебни  процедури на отхвърляне или назначение на нови членове. Не се противопоставяйте на соловите грачи и в петък, но в четвъртък може да намерите своя оазис на сила и възможности и да се окопаете на изгодна и перспективна позиция.Още от сутринта в петък започвате с проблеми, с конфликти у дома и промени в плана, които неприятно ще ви засегнат. Лесно се влиза в мрежи за наивници. Не е ден за нови запознанства. Каквото искате да потръгне и да ви донесе късмет отложете го за 25-26-и, когато светилата образуват за вас триъгълник на стабилизиращи сили. Ще се случват събития, които ще помагат да изплувате, да намерите най-добрия вариант за бъдещата си дейност и връзка. В неделя е добре да сключите брак и да дадете дума за общи действия с доказани партньори. Понеделнишки всичко при вас ще потръгне от раз. Действайте на високи обороти и с големи амбиции. Ще постигнете висок връх в кариерата и може да сключете изгоден договор. 27-и започва с жестове на признателност и обич. След това мислете за работа. Не подминавайте човек с протегната към вас ръка, за да не изпаднете в неговото положение. 28-и завърта колелото на съдбата, променя връзки и отношения, поставя нови задачи пред вас и колектива, с който работите. По дрехите ще ви посрещат. Ще направите впечатление първо с визия, после с ум и дарби. На 1-и може да напуснете една среда, група или екип, за да се внедрите в друга. Преходът ще е труден и мъчителен. На 2-и очаквайте атака по всички флангове на личната ви активност. Очертават се компромати, не изневерявайте. Сексът разболява. \n\n\n                    ", "date": "2018.02.24", "title": "Седмичен хороскоп за 24 февруари – 2 март"}
{"url": "http://www.monitor.bg/a/view/37361-%D0%A6%D0%B2%D0%B5%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%B4%D1%8A%D0%B3%D0%B0%D1%82%D0%B0-%D0%B8%D0%B7%D0%B3%D1%80%D1%8F%D1%85%D0%B0-%D0%BD%D0%B0-%D0%BF%D0%BE%D0%B4%D0%B8%D1%83%D0%BC%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Кристофър Бейли с прощална колекция за „Бърбъри“, Ролан Муре представи тоалети, вдъхновени от 70-те\n                    Осемдесет модни къщи отправиха предложенията си към дамите за сезона есен/ зима 2018-2019 в рамките на Седмицата на модата в Лондон. Сред хедлайнърите се откроиха дефилетата на дизайнерите Кристофър Бейли, Джонатан Андерсън и Ролан Муре, които обраха овациите на присъстващите, пресата и модните критици. Усети се обаче липсата на Вивиан Уестууд, която през последните години беше тотален фаворит в бляскавото събитие.На 18 февруари дизайнерът Кристофър Бейли се разписа с прощална колекция за бранда „Бърбъри“ след близо две десетилетия работа като изпълнителен директор. 46-годишният мъж допринесе за това лейбъла да стане синоним на лукса на световно ниво, но възнамерява скоро да се отдаде на проекти в различна посока. Цветовете на дъгата (б. а. с тази гама се характеризира LGTB общността) белязаха последната му линия, в препратка към факта, че той бе първият творчески директор в индустрията, който призна открито хомосексуалността си. Пъстрата палитра се котира в повечето от тоалетите му, сред които дълга бяла памучна пола, пончо от кашмир и шапки. Черешката на тортата в ревюто бе дълга наметка от изкуствена кожа, с коятоС част от колекцията той демонстрира умело съчетаване между стрийт облекла с елегантни елементи.Манекенки дефилираха с бейзболни шапки в комбинация с луксозни палта от жакардов плат. „Исках колекцията да отразява миналото и настоящето на бранда, като същевременно гледа с оптимизъм към бъдещето“, поясни Бейли, който има диплома от престижния Кралски колеж за изкуство в Лондон. Дефилето на „Бърбъри“ се състоя пред 1300 зрители, сред които се отличиха знаменитостите Кейт Мос, Наоми Уотс и Лиъм Галахър. От началото на 2018 г. Марко Гобети пое щафетата от Бейли и зае поста на главен изпълнителен директор за марката.Дизайнерът Джонатан Андерсън заложи на удобните за носени облекла в колекцията си за сезона есен/зима 2018-2019 г. В чест на първия юбилей на бранда, който носи неговото име, Андерсън провокира публиката си със смесването на дефилетата за мъже с тези за жени. „Това е логично от търговска гледна точка и същевременно практично“, поясни младият талант, който заема и поста творчески директор на бранда за луксозни кожени изделия „Льове“. Затова по подиума тоалетите му разходиха представители и на двата пола. Сред предложенията на Джонатан се откроихаили кожени боти.Дизайнерът, смятан за един от най-талантливите от своето поколение, е черпил вдъхновение за актуалната си линия от роклите тип чарлстон и модата през 60-те години на миналия век. За мъжете той е проектирал отново стрийт облекло - пуловери с щампи, авиаторски якета и шлифери. Преобладаващите цветове са бяло, синьо, бежово и розово. Дефилето на Андерсън бе представено пред отбрана публика - около 400 гости, потенциани купувачи, ВИП персони и журналисти, сред които и главната редакторка на сп. „Вог“ Ана Уинтър.На 19 февруари в Седмицата на модата в Лондон предложенията си за сезона есен/ зима 2018-2019 отправи и Ролан Муре. Ревюто му, което се проведе в Националния театър, може да се похвали с голям интерес. Причината - той е близък приятел с актрисата Меган Маркъл и се предполага, че той ще скрои роклята й за сватбата с принц Хари. Дизайнерът успя да покаже на пръв поглед несъвместима комбинация – женствени облекла от тъмни флорални платове и плътно кадифе и резултатът бе успешен. Последната колекция на дизайнера с френски кореникато сред тоалетите се откроиха блейзъри, дневни рокли и плетени пуловери в есенни цветове.Моделите на подиума дефилираха още с палта във винено и светлорозово, костюми с широки панталони, пухкави вълнени пелерини. „Има практичност в женствеността, а женствеността е най-голямата сила на една жена“, намигна Муре.В същия ден се проведе и ревюто на Алис Темпърли, на когото херцогинята на Кембридж Катрин често се доверява за подновяването на гардероба си. Колекцията на британската дизайнерка е посветена на първите жени пилоти, а в нея са вплетени винтидж елементи. \n\n\n                    ", "date": "2018.02.24", "title": " Цветовете на дъгата изгряха на подиума в Лондон "}
{"url": "http://www.monitor.bg/a/view/30508-%D0%A2%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D1%8F-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8/", "text": "Кои са най-успешните млади иноватори в софтуерната онлайн среда\n                    Не е необходимо да имаш многогодишен опит в дадена сфера, за да разчупиш стереотипите и евентуално – да спечелиш милиони. Това ни доказват редица технологичните гении, чиито идеи се превръщат в неизменна част от живота на хората по целия свят.Социалните мрежи несъмнено са сред най-ярките примери за успешна инвазия на иноватори на технологичния фронт. Голяма част от тях оказва се са разработени именно от младежи, които прясно излезли от пубертета се изкачват по милионерската стълбичка.Кои са най-интересните и печеливши хрумвания на софтуерните инженери под 30 г. четете сега:  Говорейки за най-успешните приложения, няма как да пропуснем може би най-популярната социална мрежа – Фейсбук. Името на създателя й Марк Зукърбърг попада под категорията „това го знае всяко хлапе“, а до технологичното си „откритие“ той достига, когато е едва втори курс в „Харвард“. Малко известен факт е, че преди Фейсбук да се появи такъв, какъвто го познаваме днес, авторът му всъщност разработва друга платформа – Фейсмаш. Сайтът използва снимки от онлайн директория с фотоси на студенти от университета, като се сравняват по две едновременно. Целта е да се определи кои студенти са по-привлекателни от други. За да постигне това, Зукърбърг хаква недостъпна информация от мрежата на „Харвард“ и копира личните снимки на студентите от всички общежития. За първите 4 часа от съществуването си Фейсмаш привлича 450 посетители и 22 000 прегледа на изображенията. Логично обаче администрацията на университета прекратява живота на сайта скоро след това.Само няколко месеца по-късно Зукърбърг се завръща, този път с Фейсбук, в разработката на която му помагат и неговите съседи по стая - Едуардо Саверин, Дъстин Московиц, Андрю Макколъм и Крис Хюз.Към днешна дата иноваторът попада в списъка с най-богатите хора на света, като към днешна дата състоянието му е оценено на 71,6 милиарда долара. Приходът от Фейсбук за изминалата година пък е в размер на 41 милиарда. Сред хората, които със сигурност биха ни докарали комплекс за малоценност, са и създателите на една от най-оборотните мании сред младежите днес – Снапчат. Евън Шпигел и Боби Мърфи са все още студенти в Станфорд, когато се ражда идеята за приложението им. Концепцията на младите технологични гении се върти около идеята, че снимките, особено ако са щракнати в нетрезво състояние по време на купон в общежитията, не бива да се застояват прекалено дълго в интернет.Снапчат се появява на пазара през 2011 г. и до днес е сред най-предпочитаните социални мрежи. Сред нововъведенията, които Шпигел и Мърфи направиха през последната година пък е възможността на потребителите да отбелязват и местоположението към фотографичната си история.През 2017 г. приложението докара на създателите си близо 825 милиона долара, а към днешна дата отчита над 187 милиона активни потребители всеки ден. Основателят на Amazon Джеф Безос е само на 24 години, когато създава технологичната си творба. Той е добавил 21,2 млрд. долара към състоянието си от началото на 2018 г., сочат данни на индекса на милиардерите на Bloomberg, следящ финансовото състояние на 500-те най-богати хора в света. Това е причината Безос вече да е най-заможният човек в света, като в банковата му сметка има над 120 млрд. долара. Само за месец, той е спечелил повече от половината от приходите си за цялата минала година, които се равняват на 35,1 млрд. долара. За 24 часа той добави 1,56 млрд. долара към активите си, след като книжата на Amazon продължиха поскъпването си и отчетоха ръст от 1,42 на сто до 1437,82 долара.Безос всъщност притежава 16% от капитала на компанията. От Amazon обявиха, че заедно с JP Morgan и Berkshire Hathway на Уорън Бъфет планират да стартират нов проект, целящ да намали разходите за здравеопазване на американците. Вторият най-добре представящ се милиардер за тази година е Уорън Бъфет – той остава на трето място в големия списък на най-богатите на Bloomberg, като е добавил 7,2 млрд. долара и вече има 92,5 млрд. долара. Втори продължава да е Бил Гейтс с 94,7 млрд. долара.На фона на едва измеримото богатство на Безос обаче според медии най-малко 1430 служители или 10% от персонала в предприятие на Amazon в американския щат Охайо получават хранителни помощи, каквито се раздават на най-бедните граждани. Помощите са в размер около 12 000 долара годишно.Amazon отрича тези данни, аргументирайки се, че почасовото заплащане на пълно работно време в предприятието в Охайо е между 14,50 и 15 долара на час, към което се добавят редовни повишения на заплатите, плюс бонуси от акции на Amazon и премии за постижения. Освен това служителите имат здравни осигуровки, големи отпуски по майчинство и бащинство и професионални курсове. Вестник „Таймс“ го определя като един от най-влиятелните тийнейджъри за 2016 г. Това е 18-годишният днес Бен Пастернак – младият иноватор, който промени света с концепцията си за това, че приложенията днес не се грижат за нуждите на младите и че самите юноши трябва да създават програми. Подчинявайки се на нея преди две години, австралиецът създава мобилната игра Impossible Rush - едно от най-популярните приложения за iPhone. Тийнейджърът е едва във втори курс в гимназията си в Сидни, когато решава, че иска да се занимава с мобилни технологии, като признава, че идеите му хрумват, докато мечтае в часовете.През 2015 г. Бен пътува до САЩ заедно с родителите си, за да участва в хакатон в Силициевата долина. Там се запознава с идолите си в програмирането и решава, че не желае да се връща в училище. Родителите му - Марк и Анна - обещават, че ако си намери финансиране, ще му разрешат да остане в САЩ, за да продължи да работи по идеята си за технологичен старт-ъп.За огромно учудване на мнозина Бен успява да събере пари от няколко източника, сред които инвестиционните фондове Binary Capital и Greylock.Сред най-новите технологични „хрумки“ на Пастернак е Flogg - социална мрежа, през която тийнейджърите могат да продават и купуват стоки като дрехи, обувки, техника и др. втора употреба.Въпреки че Бен е напълно способен да управлява компанията си, родителите му имат сериозни притеснения. „Бен вече влиза в категорията на учениците, изпаднали от образователната система, а аз не си представях точно такова бъдеще за сина си“, казва баща му Марк пред Mashable. Самият той е бивш архитект, в момента работи като брокер на недвижими имоти. Мисълта, че детето му няма да може да влезе в университет, го притеснява най-много. \"Аз имам две дипломи за висше образование по архитектура, съпругата ми също е завършила университет, за нашето семейство това е нещо нетипично. В това отношение ни е доста трудно. За нас това е непозната територия\", обяснява той.Манията на Бен по видеоигрите започва още от 6-годишна възраст. Родителите му, разбира се, правят опити да го отучат от целодневното висене пред компютъра. Бързо осъзнават, че каузата им е изгубена. Едва когато гледат филма \"Социална мрежа\" (2010), посветен на историята на Марк Зукърбърг и Фейсбук, разбират какво се случва в главата на Бен.Колкото до Бен - той няма никакви съмнения, че изборът му да прекъсне училище е правилен. Приложението DrawSomething е абсолютна сензация на пазара. Според изчисления на специалисти разработената от гейминг студиото OMGPo игра, печели на създателите си по 250 хиляди долара на ден.Приложението може да се похвали и че е било феномена Фейсбук в една определена класация. От деня на пускането си DrawSomething успява да стигне един милион потребители само за 9 дни. На рожбата на Марк Зукърбърг, чието приложение днес се използва от над 2 милиарда хора, това отнема не девет дни, а девет месеца. Освен това DrawSomething е била свалена в първите пет седмици откакто е на пазара 20 милиона пъти.Концепцията на играта е забавна и лесна за усвояване. Един играч рисува определена дума – от звезда до цип на мъжки панталон, и противниковият отбор се опитва да познае думата. Има таймер и определени “бомби”, които помагат да се отгатне понякога неразбираемата рисунка на вашия приятел.Популярността на DrawSomething според мнозина се дължи на това, че приложението е обвързано именно с Фейсбук акаунта ви. С едно кликване може да предизвикате приятели и да се забавлявате. Но четири месеца след като играта стартира, тя губи 5 милиона потребители и вече е смятана за приложение тип “всяко чудо за три дни”.\n\n\n                    ", "date": "2018.02.24", "title": "Технологични забавления за милиони"}
{"url": "http://www.monitor.bg/a/view/20626-%D0%A3%D1%80%D0%BE%D1%86%D0%B8-%D0%BE%D1%82-%D0%A2%D0%BE%D0%BA%D0%B8%D0%BE/", "text": "Летището в столицата на изгряващото слънце посреща с планетариум\n                     Първият сблъсък с размаха на Нипон е още на летището т.е. самото летище Ханеда. Само по себе си то е сред забележителностите на Токио и няма нищо общо с бездушните си и унифицирани събратя по цял свят. Липсват стерилните безмитни магазини и метални пейки за чакащи, заменени от умален вариант на традиционен японски пазар. Навсякъде растат живи дървета и цветя. Също като Токио, аеропортът събира хилядолетни традиции с иновации и технологии. Така можеш да изпиеш кафето си в първия в света планетариум в летище. Хапваш сандвич и гледаш 40 милиона звезди. Сюрреалистичен сандвич.Слизаш от самолета, краката ти са блокирали, главата също, въпреки възглавниците с гъши пух, кашмирените одеяла и освежаващите мокри кърпи, разнасяни от стюардесите. Но трябва да те водят през Ханеда – петото по големина летище в света. Вървиш с една цел - да застанеш с най-широката си усмивка пред гишето, на което издават временна виза за влизане в Япония. И първия урок по японски порядки идва още тукЕдин от основните стълбове във възпитанието на японците е да запазят радостта, тъгата и гнева за себе си. Единственото, което показват е смирение и уважение, събрани в един поклон.От летището към сърцето на града води осемлентова магистрала плътно поръсена с пълзящи автомобили и призрачно тиха. Тих е трафикът, тихи са препълнените кафенета, тихи са младите хора. Новите технологии превръщат Токио в неочаквано тихо място, със своите хибриди, смартфони и развлечения в блестящ LED екран. Педантичният ред само допълва общата картина. Подредени са отношенията между хората, няма отклонения и в спазването на закона, въпреки че буквата му е повече от строга. Ето и урок 2:Нарушаването на това правило е вписано като престъпление в наказателния кодекс и се наказва с лишаване от свобода. Спазването на светофара обаче е значително по-лесно от умението да отвърнеш на японското възпитание. Затова бързо се научава и Урок 3:Необяснимо но факт. Няма изключения и не се подлага на съмнение. Както не може да се оспори и пословичната отзивчивост на японците. Заради него непознат е готов да смени плановете си за цял ден, за да покаже забележителност на заблуден турист или да го прекачи на няколко линии на най-натовареното метро в света. Последното се налага особено често поради странния факт и четвърти урок тук:Това важи за по-голямата част от населението без значение възрастта и образованието им. Затова дори и в центъра на Токио често липсват надписи на латиница и оставаш заобиколен от мистичните йероглифи. В Токио красотата е във височината. Небостъргачите са съвсем обикновена част от пейзажа, всеки различен по форма и с десетки неонови табели, които светят най-силно в квартал „Акихабара“, наричан още Електрическия град. Той е главният търговски район за техника, аниме, манга и компютри. Пъстри млади хора бързо се разминават и няма как да не направи впечатление външния им вид. Момчетата носят огромни бижута с камъни, боядисват косите си и дори се гримират. Повечето момичета пък изглеждат скромно, с прибрани коси, широки панталони с риза и без никакъв грим. Но ако всичко това може да се обясни с някаква странна мода, напълно нелогично е носенето на номер-два по-големи обувки. Поне на пръв поглед. Оказва се че японците умишлено взимат големи обувки, защото често и почти навсякъде им се налага да ги свалят и сменят с чехли. Дори в болниците.Култът към чистотата на този народ може буквално да бъде помирисан - в метрото, по улицата и в кафенетата, в края на работния ден ухае на току-що изпрани дрехи. Японците не използват парфюм. Между стържещите небето сгради се крият запазените вековни японски сдания. Една от най-старите и красиви е „Коишикава Коракуен“. Истински зелен оазис в сърцето на града, който отвежда по мостчета и малки хълмове, през чудни дървета гинко билоба и кристални езера към миналото на Страната на изгряващото слънце.Когато очите се наситят на зеления цвят е време адреналинът да се качи буквално в небесата, или 634 метра над твърдата земя на най-високата сграда в Япония и втора в света – Tokyo Skytree. Има две панорамни площадки - на 350 м и на 450 м. Втората с внушителен стъклен под, който поставя мегаполиса под обувките ти. Токийското пристанище е дом на най-големия рибен пазар в света Цукиджи. Оборотът само за ден е 2000 тона риба, а служителите са 60-65 хил. души. Работното време започва в 3 сутринта с изгряването на слънцето и приключва на обед. Тук е и мястото, където ценителите могат да ядат най-доброто в света суши с прясна риба. Честно! Тон, риба меч, морски таралеж, дори конско месо, са само част от изкушенията, които се предлагат основно сурови. А оризът – той е безплатен във всички ресторанти!Суши има, но шоколад няма в островната държава. Всъщност намира се, но е истинска рядкост, както и всякакви видове десерти, вафли и т.н. Да отидеш до Токио и да не гледаш сумо е като да отидеш до Рим и да не видиш папата – често се случва, но е голяма загуба. Сумото за японците е ритуал, много повече отколкото спорт, с молитвите в началото, хвърлянето на сол, отмерените движение. Неслучайно зрителите наблюдават битките седнали на колене. За българина подобно спортно събитие носи и допълнителна доза национално самочувствие, защото и до днес, години след като Калоян Махлянов – Котоошу прекрати състезателната си кариера, чаши, фланелки и рекламни материали с неговия лик са сред най-продаваните в залата на сумо турнирите. А често и късметът работи и можеш да се запознаеш със самия Котоошу на негова територия.\n\n\n                    ", "date": "2018.02.24", "title": "Уроци от Токио"}
{"url": "http://www.monitor.bg/a/view/63684-%D0%9C%D0%B8%D1%81-%D0%A1%D0%BE%D1%84%D0%B8%D1%8F-2018-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%9E%D0%B4%D1%80%D0%B8-%D0%A5%D0%B5%D0%BF%D0%B1%D1%8A%D1%80%D0%BD/", "text": "Музикален курс в „Бъркли“ и диплома по актьорско майсторство красят биографията на Марина Георгиева\n                    Една съвременна Одри Хепбърн – на нея прилича прясно спечелилата короната на „Мис София“ Марина Георгиева. Поставяйки личността, стила, класата и таланта на легендарната британска актриса на пиедестал, 24-годишната красавица успява максимално да се доближи до характера на своя идол. Тя е далеч от пошлостта, нежността и грацията й биха разтопили айсберг от разстояние, а вместо да разчита на подвизите си на модния подиум за основен източник на средства, тя стремглаво развива и останалите си таланти. А те, оказва се, хич не са малко.Всеки, присъствал на столичния конкурс за красота в началото на февруари, със сигурност бигласовите данни на Марина. Именно изпълненията й бяха сред основните факторите, които вкараха хеттрик на журито и й отредиха победата сред останалите хубавици на терен. Това хич не е случайно, музиката съпътства Георгиева още от детските години, когато започва да изучава свирене на класическа китара, а по-късно изучава поп и джаз пеене в музикалното училище във Варна. Сред най-отличителните точки в биографията й пък е няколкодневния курс по R'n'B в музикалния колеж „Бъркли“ в Бостън, когато е едва на 15-годишна възраст. На въпроса дали би тествала потенциала си за сцена в риалити формат, Марина е категорична, че не би се лишила от автентичността си в името на провокацията, която често е на почит в телевизията. „Опитвала съм, но там трябва да си прекалено провокативен, което не е моето нещо. Всеки трябва да бъде честен спрямо собственото си аз на сцената“, отсича Марина. Въпреки това не обявява бойкот от позицията на фен на Гери-Никол, Тита и останалите певици от същата поточна линия. Причината – според Георгиева те не „играят“ образи.да не се е развил в зародиш от малкия екран, и тя може да се похвали с няколко реализирани проекта зад гърба си. С мелодия, излязла сякаш от архива с летни хитове на Енрике Иглесиас например звучи Get Lost, която Марина котира на BG Music Festival в Сандански миналата година.Фактът, че е родена за сцена, настоящата Мис София доказва и с дипломата си за актьорско майсторство от театралния колеж „Любен Гройс“. „В основата на актьорската игра е партньорството“ - това е съветът, оставил най-трайна следа у нея по време на обучението. Това е и причината Марина да се фокусира върху певческия си талант в съответните кръгове, когато дойде времето да се бори за титлите „Мис България – Свят“ и „Мис България – Вселена“ - право, което си спечели, триумфирайки в местния конкурс. И тъй като благотворителността е сред най-тачените елементи на световните форуми, логичен бе въпросът каква е нейната кауза. Тя обаче е на тезата, че подобни дела не трябва да се афишират. „Занимавам се и с такава дейност, като с екипа на фитнеса, в който работя сега, събираме средства за добра кауза. Със сигурност обаче не бих се рекламирала на базата на това“, казва чаровната брюнетка.Професията именно пък й помага и вКъм момента тя се подвизава като инструктор по канго джъмпс, като тренира 6 пъти седмично.Правилният хранителен режим, признава обаче, също е от значение. „Не бих могла да дам правилна рецепта за това, защото всичко е строго индивидуално. Зависи от това колко е динамично ежедневието ни и какъв е обичайният ни режим. Ако обикновено не намирате време за закуска, не се насилвайте. Тялото правилно диктува правилата на режима ви за хранене“, съветва Георгиева. Тя самата се храни по логиката на вегетарианството в продължение на 4 години, но работата й като инструктор я принуждава да включи повече протеини в менюто си. „Съобразявам се, разбира се, с това в месото, което консумирам, да няма много мазнини. Не си позволявам и много захар, макар че винаги е по-добре, когато нещо ти се прияде, да хапнеш в ограничени количества, отколкото да се лишаваш прекалено и в крайна сметка да се обречеш на йо-йо ефекта“, допълва още миската. Мис София не е първият конкурс за красота, оценил потенциала на Марина. През 2016 г. красавицата пробва късмета си, уж на шега, в Мис Родопи, откъдето си тръгва не само с финансова инжекция в джоба, но и с възможност за две пътешествия в Китай. „С паричната награда всъщност си купих първите обувки за канго джъмпс. Всъщност това е може би единственият спорт, който ми задържа вниманието за повече от месец. В същото време съм наясно, че с изкуствата нещата от финансова гледна точка поне не са толкова постоянни, така че канго джъмпс всъщност се превърна в добро решение и в този аспект“, обяснява Георгиева.Пътуването до Китай пък се превръща във възможност за заснемане на реклама. Марина останала очарована от мащабите на градовете, както и от емоционалната сдържаност на местните. „Там няма да видите хората по улиците да се карат или да се бутат, както често се случва в София например. Аз ги сравних тогава с малки роботчета, защото на фона на балканските страсти, те са наистина доста умерени“, разкрива още красавицата.\n\n\n                    ", "date": "2018.02.24", "title": "Мис София 2018 – съвременната Одри Хепбърн"}
