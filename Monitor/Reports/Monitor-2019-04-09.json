{"url": "https://www.monitor.bg/bg/a/view/bez-listovki-za-djendyr-v-uchilishte-162079", "text": "Просветният министър Красимир Вълчев изпрати писмо до шефовете на образователните инспекторати, в което ги моли да не допускат листовки, въпросници, беседи и лекции, които подтикват децата и учениците да определят половата си идентичност. ова се случва около месец след скандала с разпространената в училищата анкета към инструмента на Европейската комисия за дигитална самооценка SELFIE, в която малчуганите трябваше да посочат пола си, избирайки между момиче, момче и „друго“. Образователното министерство тогава изпрати писмо до Брюксел с искане от въпроса за определяне на пола да отпадне опцията „друго“ или да бъде премахнат целият въпрос, а молбата бе удовлетворена. Преди два месеца пък в гимназии в Ямбол бяха раздавани брошури с и орален секс от медицински сестри и от служителка на Регионалната здравна инспекция въпреки забраната на Министерството на образованието. В писмото до регионалните инспекторати Вълчев препоръчва директорите на школата да внимават да не допускат и материали, които съдържат порнографско съдържание. и листовки, лекции и анкети, в които се проповядва насилие, дискриминация или се рекламират вредни за здравето на малчуганите навици като тютюнопушене, употреба на алкохол и опиати. Директорите на школата трябва да са предпазливи и с материали, които засягат лична информация, противоречат на добрите нрави или пък налагат спорни възпитателни доктрини. Просветният министър уточнява, че е необходимо ограничаване на влиянието на факторите с неблагоприятно възпитателно въздействие. При съмнение дали дадена тема би предизвикала обществено напрежение Вълчев съветва съгласуването ѝ с родителите и РУО или МОН. Директорът на столичното 119 СОУ „Акад. Михаил Арнаудов“ Диян Стаматов сподели, че преди да бъде разпространена сред учениците всяка анкета минава през него. „Ако съдържат въпроси, които са свързани с дискриминация, етническа или сексуална принадлежност, не ги допускаме, за да не възниква напрежение“, обясни той. Според Стаматов обаче по определени теми е важно определяне на пола и възрастта и такива анкети не бива да бъдат спирани. Директорът даде за пример запитванията относно здравословното хранене, което е специфично при момчетата и момичета. В тях обаче не бива да бъде включена опцията „друго“, уточни Стаматов.", "date": "2019.04.09", "title": "Без листовки за джендър в училище "}
{"url": "https://www.monitor.bg/bg/a/view/zatvarjame-si-ochite-za-naj-vidimoto-162063", "text": "Децата играят сред банки с кръв. Празни или пълни. Все тая е. Подмятат си спринцовки. Най-вероятно на наркомани, а не на диабетици. Замерят се с кости. Дали човешки или животински... на кого ли му пука. Кости са. Но нас ни интересува най-много в каква форма ще са ограничителите на „Граф Игнатиев“. Вълнува ни дали има локви, когато е валяло дъжд или няма. Дали паветата се разминават с няколко милиметра или са подредени като пред Версайския дворец. Но там потъват милиони и на всеки му е интересно. Само за справка - от джоба на столичани излизат 5 млн. лева годишно само за детските площадки, които в голямата си част са в доста окаяно състояние. Вярно е, че самите ние не си ги пазим, но пък за това плащаме и данъци. За да има кой да ни оправя бакиите след нас. Все пак и циганите трябва да имат работа, въпреки че не се завъртат много покрай катерушките. Гледат да заметат улиците, където инспекторите от фирмата ще видят, че работят. То цялата ситуация е такава. Малко като все едно влизаш в бар в Студентския град. Ако не си поръчаш водка сутринта, ще те вземат за обратен, за джендър или вече там както му се вика. Такова е положението и с „Графа“ и детските площадки. Ако снимаш някоя детска площадка, в която се гонят бездомни кучета с големи змии, които се премятат през човешки останки, няма да си модерен. Ще си джендър. Но ако направиш снимка на „Графа“, шарж, колаж или карикатура, значи си от модерните. Защото всички само това правят. Едва ли има човек, който минава по прословутата улица без да се вторачи в поредния й дефект и да го изтипоса в социалните мрежи, за да покаже, че не е джендър. И не че няма дефекти. Те са много и са видими. Но всички ги знаем. И всички ги виждаме. И всички сме платили за тях. Без значение от къде сме. Дали от София, или просто живеем в София. Но е жалко, че си затваряме очите за останалите недостатъци на всичко направено с общински или държавни пари. Пътища, тротоари, паркове градинки. Затваряме си очите за най-видимото, а се правим на коректив за нещо, което всички виждаме, че не е както трябва. Аман от мними корективи, протестъри, родолюбци и всякакви заблудени хора, които смятат, че с една снимка в социалните мрежи ще променят света. А иначе обществено не са никак активни. Гледат с широко затворени очи. Нещата, които според тях са модерни. Които са обществено интересни, но не и в особен интерес на обществото. И всички се правим на джендъри в бар. Срамуваме се да си поръчаме кафе, за да не ни вземат за обратни. Снимаме „Графа“, за да не ни сметнат за немодерни. Опъваме чадъри на пясъка за ремонта и трупаме едноминутна слава пред телевизиите. Но не правим нищо за децата, за градинките, парковете и площадките. Предпочитаме да си разхождаме песовете там и да пъдим дразнещите хлапета, които дразнят кучетата ни и на всичкото отгоре не им дават да се изакат спокойно.", "date": "2019.04.09", "title": "Затваряме си очите за най-видимото"}
{"url": "https://www.monitor.bg/bg/a/view/karanikolov-sys-sdelkata-za-zakupuvaneto-na-f16-dogovarjame-i-obuchenie-i-remont-162062", "text": "Заедно с покупката на изтребителите F16 договdряме част от производствата и ноу-хау, свързано с изграждането или ремонта на тези бойни самолети да се извършва в България, казва в интервю за \"Монитор\" икономическият министър Емил Караниколов. Към момента икономическото министерство отговаря за индустриалното сътрудничество, което е различно от договора за закупуване на изтребители. Споразумението ще включва евентуално и обучение. До един месец ще бъдем готови с предложението за индустриално сътрудничество, обещава Караниколо", "date": "2019.04.09", "title": "Караниколов: Със закупуването на F16 договаряме обучение и ремонт "}
{"url": "https://www.monitor.bg/bg/a/view/banki-s-kryv-kosti-i-sprincovki-capat-detski-ploshtadki-162082", "text": "Банки с кръв, спринцовки и всякакви медицински и биологични отпадъци заливат детските площадки. Това показва проверка на „Монитор“, която се потвърждава и от сигнали, подадени до различни институции в София. Само в оперативния център на Столичния инспекторат са постъпили 81 сигнала за последната година. Те са били основно категоризирани като „мръсни детски площадки“, но инспекторите на място са установили страховити неща, обясниха за „Монитор“ от инспектората. Оттам допълниха, че отговорността за поддържането е на районните кметства, но те са длъжни да проверяват както фирмите, които ги почистват, така и самите площадки. За наложени санкции не стана ясно, но пък за сметка на това 90 къта за деца са били обезопасени с кашпи за изминалата година. Причината е, че освен боклуци, много столичани паркирали непосредствено до катерушките. Така освен че замърсявали, те създавали опасност и за децата с колите си. При потегляне на заден ход дори се стигнало до няколко инцидента с бутнати хлапета, които за щастие се разминали без сериозни наранявания. В различни интернет платформи също ежедневно постъпват сигнали за опасни и мръсни детски площадки. Така например на сайта grajdanite.bg може да се види оплакване от майка, която е качила снимка на площадка на улица „Русаля“ в столичния квартал „Изгрев“. Жената обяснява, че катерушките са Тя дори получава отговор от общината, откъдето я уверяват, че „във връзка с подаденият сигнал и извършена проверка на място и по документи, посочената детска площадка е реновирана, съобразно на изискванията на Наредба № 1 за условията и реда за устройството и безопасността на площадките за игра. „Към момента се извършва оглед от комисия към район „Изгрев” със задача изготвяне на количествени сметки за ремонт на детските площадки. След закупуване на необходимите материали и при благоприятни метеорологични условия, същите ще бъдат своевременно отремонтирани“, допълват още от Столичната община. Други жители на София пък се оплакват, че освен банки с кръв и спринцовки, са намирали в близост до детските катерушки дори кости, за които не е ясно дали са човешки или животински. „В подобни случаи сигнализираме МВР. Те прибират останките и ги подлагат на анализ. В повечето случаи се оказва, че се касае за животински останки, което обаче е не по-малко опасно и неприятно. Много хора решават, че най-удачното място да изхвърлят старата си манджа или е именно детската площадка“, обясниха още инспектори пред „Монитор“. От Столичната община пък допълниха, че регулярно поддържат кътовете за игра на малчуганите. Всеки район получавал по около 800 хил. лева, за да прави това нещо всяка година. Освен това градският парламент заделил и около 5 млн. лева за възстановяването и изграждането на нови площадки. Само за тази година е предвидено девет такива да се появяват в едни от най-големите паркове в столицата. Те са под опеката на дирекция „Зелена система“. Нови катерушки ще се появят в градина „Кюлуците“, в парка в „Дружба“, в парка „Заимов“, пред Двореца на децата, Северния, Западния и Южния парк II.", "date": "2019.04.09", "title": "Банки с кръв, кости и спринцовки цапат детски площадки"}
{"url": "https://www.monitor.bg/bg/a/view/pirova-pobeda-162084", "text": "И Драгалевският лифт спря. Спряха го, въпреки, че носеше печалба. Основната причина е, че той е не само морално остарял, но и вече опасен. Правилно решение. Не трябва да има и съмнение за застрашен човешки живот. Всъщност, спирането на лифта е “радостно” събитие за самообявилите се за еколози. Колкотото по-труден е достъпът до планината, толкова по-добре ще е за тях. Ощетени са обаче хиляди софиянци и гости на града. Ето един “Параграф 22”, който в момента пречи да се възстанови лифта. За да бъде направен модерен и много по-бърз, той се нуждае от основи и стълбове, които инженерно издържат на такова натоварване. Но те не могат да се изградят на сегашните стъпки, т.е. самият процес на обновяване представлява ново строителство, а то е забранено. Не може и да се разшири трасето, което също е забранено. Според един от еколозите, под чието управление Витоша бе нападната от корояд, според и сега действащия план можело и дори се препоръчвало обновяване. Това можело да се случи без ни на-малко да се наруши трасето. Той и Барон Мюнхаузен може да полети като се изтегли за косата. Ще кажем обаче, че това е пирова победа за Тома Белев и сектантите му. Но е крайно време властимащите, които и да са те, да престанат да обръщат внимание на псевдоекологичните словестни еквилибристики и да се погрижат както за чистотата на Витоша, така и за отдиха на гражданите. Първите стъпки са направени с новите екологични автобуси. Трябва да се направят и следващите – да се ограничи и спре дори движението на автомобили, да се реновират старите лифтове и да се построят нови, толкова на брой, че планината наистина да стане общодостъпна, каквито са повечето планини в Европа.", "date": "2019.04.09", "title": "Пирова победа"}
{"url": "https://www.monitor.bg/bg/a/view/dvojno-skacha-limityt-na-bezkontaktnite-plashtanija-162081", "text": "Лимитът за плащане с безконтактни карти Mastercard и Maestro се вдига от досегашните 25 лв. на 50 лв., а въвеждането на ПИН код няма да е необходимо. Очаква се увеличението да влезе в сила на 12 април т.г. Засега от Visa, другият голям картоиздател, запазват досегашния праг от 25 лв., но най-вероятно промяната няма да се бави дълго и за тях. Според компанията повишаването на лимита е глобална тенденция, а навлизането на този тип плащания се обуславя от по-честото използване на мобилните разплащания. „Това е стандартна стъпка в развитието на пазара към въвеждане на иновативни методи на плащане“, коментира регионалният мениджър за България и Македония на Mastercard Ваня Манова. По нейни думи през последните години за потребителите, търговците и банките. Така страната ни се нарежда сред Австрия, Германия, Италия и Франция по най-висок лимит на стойността на безконтактна транзакция. Увеличаването на лимита значително ще подобри и потребителското обслужване, защото така процесите ще се случват с по-висока скорост и по-голямо удобство. С 151% са се увеличили безконтактните плащания през последната година у нас. Ръстът е над средния за Европа и с тенденция за постоянно покачване. Причина за това е масовото използване на ПОС терминали, макар и по-малките търговци да избягват употребата им с оправданието, че има високи такси при плащане. Това може да се дължи на укриването на оборотите. През август миналата година 48% от всички плащания в магазините у нас са били безконтактни, а 75 на сто използват картите си всяка седмица. Най-често така плащаме в бензиностанции, ресторанти, кафенета и заведения за бързо хранене. В страни като Дания, Хърватия, Гърция, Унгария, Холандия, Полша и Русия безконтактните транзакции дори надхвърлят 50%. Очакванията са до края на тази година всички ПОС терминали в Европа да станат безконтактни, а у нас над 50% от тях вече използват тази технология.", "date": "2019.04.09", "title": "Двойно скача лимитът на безконтактните плащания"}
{"url": "https://www.monitor.bg/bg/a/view/zapali-se-lokomotivyt-na-byrzija-vlak-burgas-sofija-162086", "text": "Локомотивът на бързия влак от Бургас за София се запали тази вечер малко преди 19:00 часа по време на движение между гарите Свобода и Чирпан, съобщава НОВА. Произшествието е станало на 2 км след гара Свобода. Няма пострадали при инцидента. Пътниците са евакуирани от влаковата композиция и ще продължат пътя си с микробуси. Вагоните и горелият локомотив се изтеглят към гара Чирпан. След това ще бъде проверено състоянието на железния път и на контактната мрежа, преди да бъде възстановено движението между Стара Загора и Чирпан.", "date": "2019.04.09", "title": "Запали се локомотивът на бързия влак Бургас-София"}
{"url": "https://www.monitor.bg/bg/a/view/detskite-ploshtadki-misija-ne-vyzmojna-162083", "text": "Общият брой на детските площадки във Варна е около 600, като няма статистика за сигналите за поражения, но са десетки, казват варненци. През тази година се предвижда изграждането на нови 6 съвременни детски площадки, които включват зони за игра, фитнеси на открито и дейности по облагородяване на околните пространства. В ход е и процедура по изграждането на 3 големи спортно-развлекателни комплекса. Община Варна бе първата община в страната, която реализира проект за обновяване на 230 нови детски площадки в обхвата на целия град, които отговарят на всички изисквания за безопасност. Пет екипа от трима души от общинското предприятие „Управление на проекти и озеленяване“ следят за поддръжката и ремонта на съоръженията. Приоритетно се отстраняват най-належащите случаи, където има установени поражения от недобросъвестни граждани. Катерушките оцеляват само няколко месеца В Добрич официално има 52 места за игра, сочи статистиката на Общината. Според зам.-кмета арх. Боян Коларов е прекрасно да бъдат изграждани нови детски площадки. Хората им се радват, но само първите няколко месеца. После започват да рушат. Община Добрич би инвестирала в детски площадки, но при условие, че предварително е ясно кой ще ги стопанисва и кой ще носи отговорност за тях. Преди няколко дни Община Тервел спечели проект за изграждане на детска площадка по програмата за развитие на селските райони. Новото съоръжение ще се намира в двора на Детска градина „Детелина“ и Детската ясла в град Тервел. Предвижда се изграждане на спортна площадка за игра върху свободен от застрояване терен в дворното място на детската градина. Теренът, върху който ще бъде направена, е покрит със стара и разрушена асфалтова настилка. Новата площадка ще има игрално поле с площ от 300 кв. м и подходи с обща площ от 85 кв. м. За проблеми с опазването на детските площадки алармират от Бургас. Вандалски посегателства и кражби има през седмица, а през активния туристически сезон зачестяват. Преди година неизвестен злосторник отмъкна посреднощ пейка и люлка от площадка. Най-куриозният случай е от лятото на 2016-та година, когато от площадка в комплекс \"Изгрев\" изчезнаха две пейки и \"кацнаха\" в клоните на едно дърво. Наложи се общината да изпрати аварийна група работници, за да свалят обратно пейките. Така и не се разбра кой и защо телепортира пейките на дървото. Неизвестни остават вандалите в повечето от посегателствата. Преди няколко години полицията спипа група тийнейджъри, които се бяха заели да разфасоват посред бял ден спортните уреди в двора на помощното училище \"Отец Паисий\". Хлапаците признали, че нарязали катерушките, за да ги продадат като старо желязо и да изкарат малко пари. 202 детски площадки и кътове има на територията на Бургас. Най-много са в комплексите \"Славейков\" и \"Лазур\". Подменят металните съоръжения с безопасни Общо 62 детски площадки има във Велико Търново. От тях 16 са на територията на детски градини и детски ясли, останалите в кварталите и в центъра в парковете. През изминалите 2-3 години по проект, свързан с облагородяване на градската инфраструктура, със средства от европейските програми почти всички детски пощадки бяха ремонтирани и обновени изцяло. Старите, счупени и амортизирани опасни метални съоръжения са подменени с нови пластмасови и безопасни такива. 60 на сто от новопостроените вече за ремонт Близо 60 на сто от новопостроените през последните 5-6 години детски площадки в Стара Загора вече се нуждаят от основен ремонт в резултат на вандалски посегателства. По думите на шефа на общинското звено „Озеленяване и комунални дейности “ Николай Стоев не минавало ден без при него да пристигнат минимум по два сигнала за поредно повреждане на съоръженията. Специално създадената за целта ремонтна група едва смогвала да отреагира на всеки един от случаите. Над 30 000 лв са били похарчени през 2018 година за ремонти, заделените за т.г. пари със сигурност нямало да бъдат достатъчно. 70 са новите детски площадки в Града на липите, всяка една от тях е сертифицирана в съответствие с изискванията за безопасност на подрастващите, навсякъде е поставена специална ударопоглъщаща настилка, чиято цена тръгва от 30 лв. /кв. м.", "date": "2019.04.09", "title": "Детските площадки – мисия (не)възможна"}
{"url": "https://www.monitor.bg/bg/a/view/logopedka-pribirala-pari-ot-svoi-uchenici-162080", "text": "Логопедка от 78-о СУ„Христо Смирненски“ в Банкя е прибирала пари от родителите на хлапетата в училището за допълнителна работа с тях. Това е установила проверка на Столичната община след сигнал до образователния инспекторат, съобщиха пред „Монитор“ от „Московска“ 33. От Националния инициативен комитет за качествена и иновативна образователна система съобщиха вчера, че до тях са постъпили оплаквания, че логопедката в школото в Банкя била принуждавана да работи и на частно с децата в учебно време. За целта родителите плащали по 30 лв. на час. Сутрин те трябвало да слагат парите в тетрадката на детето, а вечерта по същия начин да вземат касов бон, издаден от зам.-директора Атанас Паскалев. Именно той според сигнала е регистрирал сдружение, чрез което дава частни уроци и използва ресурси на училището. Парите пък се разпределяли между Паскалев и логопедката, като за нея оставала по-голямата част – 20 лв. Сигналът е изпратен до шефката на образователния инспекторат в София Ваня Кастрева, която обясни, че той е за сключен договор между училищното настоятелство и сдружение „Национален център за деца и младежи в неравностойно положение“. Кастрева препратила сигнала до кметството, тъй като училището е общинско. В хода на проверката от общината установили, че в училището се извършва допълнителна логопедична дейност срещу заплащане. От началото на 2017 г. имало и сключен договор между училищното настоятелство и сдружението, към което пък впоследствие школският логопед е назначен на същата длъжност. Това е в нарушение на писма и правила на МОН и СО, според които педагогически специалисти не могат да извършват срещу заплащане обучение или подкрепа на деца в институциите, в които работят, посочиха от общината. Проверката установила още, че Паскалев е управител на сдружението. Директорката на училището в Банкя Весела Неделчева обясни пред „Монитор“, че логопедката е работила допълнително само с деца, които се нуждаят от допълнителна терапия. Сумата от 30 лв. пък оставала изцяло за специалистката. Неделчева определи сигналите до училището като клевета и атака срещу цялата образователна система. В доклада си от проверката от „Московска 33“ съветват Кастрева да предприеме действия по търсене на дисциплинарна отговорност на директорката на 78-о СУ.", "date": "2019.04.09", "title": "Логопедка прибирала  пари от свои ученици"}
{"url": "https://www.monitor.bg:443/bg/a/view/dyrjavata-poema-naema-i-detskata-gradina-na-pone-250-bylgari-162071", "text": "250 българи ще могат месечно да получават по 200 лв., защото работят на повече от 50 км. от дома си, съобщават от Агенцията по заетостта. За толкова души е предвидена финансова помощ за покриване на част от наема или таксата за детска градина или ясла през 2019г. Финансовата подкрепа се предоставя и за възстановяване на част от таксата за интернет или други услуги за нормален жизнен стандарт. Поемат се и 50% от пътните на работника. Средствата по мярката се отпускат за не повече от 12 месеца. От помощта могат да се възползват безработни, регистрирани в бюрата по труда, включително и младежи, ползвали социални или интегрирани здравно-социални услуги за резидентна грижа. Условието е работата им да се намира на повече от 50 км. от дома. Мярката влезе в сила от края на 2017 г. и с нея се целеше създаване на условия за по-голяма мобилност и активност на безработните лица. През предходната година общо 130 безработни са ползвали преференция за мобилност. От тях на 40 са възстановени 50% от разходите за ежедневен транспорт, а на 87 са предоставени до 200 лв. месечно за наем, интернет, детска ясла или градина. Успоредно с това се създават условия за пренасочване на неработещи професионално подготвени кадри към работодатели, изпитващи нужда от квалифицирана работна сила.", "date": "2019.04.09", "title": "Държавата поема наема и детската градина на поне 250 българи"}
{"url": "https://www.monitor.bg:443/bg/a/view/osydiha-jena-opitala-da-izvede-nezakonno-deteto-si-prez-letishte-varna-162075", "text": "33-годишната Теодора Камашикова-Милева беше осъдена от Районен съд – Варна за опита й незаконно да изведе през границата малолетното си дете. Деянието е наказуемо по член 280, ал. 2 от Наказателния кодекс. По силата на постигнато и одобрено в съдебна зала споразумение, на подсъдимата бе наложено наказание от 6 месеца лишаване от свобода, чието изпълнение бе отложено с изпитателен срок от 3 години. Самият случай е от 5 септември 2016 г. и от граничния контролно-пропускателен пункт „Аерогара Варна“. Милева решила да пътува в чужбина с 4-годишния си син Ники, въпреки наличието на нотариално заверена от бащата Калоян Милев декларация, с която не му дава съгласие да напуска страната. За да преведе през границата без разрешение 4-годишното дете, Теодора купила двупосочни билети за вътрешен полет между Варна и София, както и еднопосочни билети за самолет от Варна до Истанбул. Двайсет минути била разликата в началния час на излитане на двата самолета. След извършване на проверка на паспортите и бордните карти, пътниците били в общ салон за заминаващи пътници. Така, възползвайки се от възможността, която й дава тази организация, подсъдимата се отправила от салона към гейта за полета на турските авиолинии, вместо към вътрешния полет. Тя знаела, че при вътрешните полети не се изисква разрешение от другия родител и по този начин избегнала регистрирания в автоматизираната информационна система „Граничен контрол“ отказ за пътуване на детето извън България. Така, без разрешение на граничните власти, тя превела през границата малолетното си дете. След разкриване на измамата от бащата, Теодора и Ники са върнати у нас, а Районната прокуратура във Варна наложи забрана на подсъдимата да напуска страната до приклюване на съдебните дела. 33-годишната жена е неосъждана досега. В нейна тежест са направените по делото разноски. Съдебният акт е окончателен и влиза в сила веднага.", "date": "2019.04.09", "title": "Осъдиха жена, опитала да изведе незаконно детето си през Летище-Варна"}
{"url": "https://www.monitor.bg:443/bg/a/view/retrokolcheta-smenjat-perkite-po-grafa-162072", "text": "Чугунени ретроколчета или метални габъри ще сменят „перките“ по столичната улица „Граф Игнатиев“? Този въпрос вчера беше решен. Първо беше проведен тест в реална обстановка на двата вида ограничители. Служители на общината премахнаха каменните тригълници, станали известни като „перки на акула“. На тяхно място бяха поставени няколко бройки от новите варианти. В крайна сметка експертният съвет по устройство на територията, свикан от главния архитект Здравко Здравков, реши да се поставят високите чугунени колчета тип „Болард“, които приличат на шахматни пешки. \"След проведената дискусия и изслушване становищата на присъстващите общински съветници, представители на професионалните организации, СДВР – отдел „Пътна полиция“, Съюз на слепите в България и НПО експертният съвет се спря на класическо решение за ограничителните елементи, изработени от лят чугун, съобщиха от общинската дирекция по градоустройство. Предстои да се обсъди допълнително като същият ще бъде съобразен да кореспондира с характерния градски дизайн, като се имплементира и отличителен символ на София\", гласи съобщението от експертния съвет. А по-рано през деня главният архитект Здравко Здравков, зам.-кметът Дончо Барбалов, общински съветници и експерти проследиха теста на новите два вида ограничители. Той беше проведен в участъка до градинката на църквата „Свети Седмочисленици“. Габърите са най-незабележими и отговарят на идеята за споделено пространство, коментираха експерти. Те обаче трудно се забелязват и за незрящите практически не ограничават трамвайното трасе. При дъжд и реално ще са невидими, коментираха експерти. Чугунените колчета пък са достатъчно високи, за да разделят релсите от пешеходното пространство. Тяхната ретровизия обаче според някои архитекти не отговаря на духа на тази част от центъра на София. Подобни колчета има на Лъвов мост със същата цел – ограничаване на релсовото трасе от пешеходното. Там обаче решението е изцяло ретро с уличните фенери на моста. \"Задачата на днешния оглед беше да видим как стоят в градска среда. Поканили сме хора от Съюза на слепите, колеги, които се занимават с градски дизайн, колеги от Университета по архитектура строителство и геодезия, неправителствени организации\", обясни главният архитект Здравко Здравков след теста. Експертният съвет по устройство на територията всъщност не взема най-крайното решение, защото след като експертите се произнесат, Столичният общински съвет гласува средствата, с които ще се изработят и монтират новите ограничители.", "date": "2019.04.09", "title": " Ретроколчета сменят перките по „Графа“"}
{"url": "https://www.monitor.bg:443/bg/a/view/livanskite-investicii-v-bylgarija-nadhvyrljat-40-mln-evro-162070", "text": "Ливански компании са инвестирали в България над 40 млн. евро от 2008 г. до сега. Тази статистика бе представена от заместник-министърът на икономиката Александър Манолев по време на двустранен бизнес форум в Бейрут, съобщи пресслужбата на ресорното ведомство. В официалното откриване на събитието участие взе президентът на Република България Румен Радев и министърът на телекомуникациите и председател на Федерацията на търговско-промишлените палати на Ливанската Република Мохамад Шукейр. \"През 2018 г., търговията между България и Ливан отчита стойност от 175 млн. щ.д., което е увеличение от над 20 на сто\", посочи заместник-министър Манолев. По думите му вносът от Ливан е нараснал над два пъти, а българският износ надхвърля 80 млн. щ. д. \"Виждаме перспектива за увеличаване на експорта на български хранителни и селскостопански стоки, продукти на машиностроенето, фармацията, козметиката и още много\", каза още Александър Манолев. Според него не търговията трябва да ни води напред в двустранните ни икономически отношения. \"Трябва да работим за обмяна на опит в стратегически сфери, за стартиране на дългосрочни партньорства за излизане на трети пазари и не на последно място - за насърчаване на инвестициите между нашите две страни\", подчерта икономическият заместник-министър. Сред набелязаните от него проблеми в търговските ни отношения е тенденцията за стихийност като много силни години се редуват с по-слабо представяне на двустранния експорт. \"Затова се надявам представителите на институциите да набележим такива мерки, които да ни гарантират устойчивост на резултатите и да се създадат дългосрочни връзки между бизнеса от двете страни\", акцентира Александър Манолев. Той представи и възможностите за инвестиции в България, секторите на икономиката ни, които се развиват най-бързо и предимствата, от които могат да се възползват стратегически инвеститори. Заместник-министър Манолев е в Ливан начело на бизнес делегация включваща над 30 наши компании. Визитата е част от официалното посещение на президента на Република България Румен Радев в Ливанската Република.", "date": "2019.04.09", "title": "Ливанските инвестиции в България надхвърлят 40 млн. евро"}
{"url": "https://www.monitor.bg:443/bg/a/view/v-77-dyrjavi-glasuvat-za-ep-nashite-zad-granica-162078", "text": "Общо 107 секции зад граница ще бъдат разкрити за евровота на 26 май. Живеещите в чужбина нашенци ще могат да упражнят правото си на глас в 77 различни държави по Света. Това става ясно от решение на ЦИК, която публикува на сайта си пълния списък с местата, на които сънародниците ни ще имат възможността да пуснат бюлетина, подаден й от МВнР, съобразно представителствата на страната ни в чужбина (пълния списък можете да видите  ). Съгласно списъка най-много места с урни ще има в Германия и САЩ, където ще бъдат разкрити съответно 8 и 5 секции. В Германия нашенците ще могат да гласуват в Берлин, Мюнхен, Франкфурт на Майн, Хамбург, Щутгарт, Дармщадт, Магдебург и Мюнстер, а отвъд Океана във Вашингтон, в представителството ни в ООН и в консулството ни в Ню Йорк, както и в Чикаго и Лос Анджелис. В същото време в съседна Турция ще бъдат разкрити 4 секции-в Анкара, Истанбул, Одрин и Бурса, в Гърция, Северна Македония и Сърбия ще има по 2-в Атина, Солун, Белград, Ниш, Скопие и Битоля, а в Румъния българите ще избират евродепутати само в Букурещ. В страни като Испания и Италия, където пребивават не малко гастарбайтери от България също ще има едва по две тъмни стаи за гласуване, съответно в столиците Мадрид и Рим, както и в Милано и Валенсия. Същото се отнася и за Франция, където ще може да се гласува в Париж и Страсбург, както и за Белгия, където нашенците ще се редят, за да дадат своя вот на две места в столицата на ЕС Брюксел-в посолството ни и в постоянното представителство на страната ни към ЕС. За българите във Великобритания, която въпреки Брекзит също се подготвя за вот на 23 май пък, засега се оформя едва една опция-да пуснат бюлетина в посолството ни в Лондон. Възможност да упражнят правото си на глас на изборите ще имат и сънародниците в доста по-далечни точки на Света като Австралия, Канада, Бразилия, Аржентина, Индия, Индонезия, Монголия, Пакистан, Виетнам, Китай, Кувейт, Ливан, ОАЕ, Саудитска Арабия, Тунис, Мароко, Южна Африка, Йемен, Либия, Етиопия и дори в Сирия, където ще бъде поставена урна в българското посолство. Изборният кодекс позволява разкриването и на допълнителни секции извън мисиите ни зад граница при поне 60 заявления от мераклии да гласуват. В същото време обаче броят на секциите в страните извън ЕС не може да надвишава 35. При поне десет заявления от хора с увреждания, подадени до 11 май до кмета на съответното населено място пък, ще бъдат осигурявани подвижни урни, реши също така ЦИК. Същевременно таван бе определен от комисията и за разходите в рамките на предизборната кампания за предстоящия вот. Той е 2 млн. лв. за партиите и коалициите и 100 000 лв. за инициативните комитети. Средства ще могат да се набират от партийните каси, от самите мераклии за място в ЕП, както и от физически лица, но не и от фирми, които ще могат да даряват до 10 бона. Според правилата за финансиране Сметната палата ще извършва проверка за съответствие на доходите на спонсорите, които са се бръкнали с повече от 1000 лв. Всяка коалиция пък ще трябва да посочи определена партия от нея, която ще отговаря за приходите и счетоводната отчетност в рамките на кампанията.", "date": "2019.04.09", "title": "В 77 държави гласуват за ЕП нашите зад граница"}
{"url": "https://www.monitor.bg:443/bg/a/view/avstrija-pogna-neonacistite-162073", "text": "Австрийските власти извършиха обиски в цялата страна, насочени срещу 32 души, заподозрени в неонацистка дейност, предаде ДПА. Австрийското коалиционно правителство, включващо консерватори и представители на крайната десница, в момента е подложено на натиск да се докаже в борбата с десния екстремизъм. След неотдавнашните разкрития, че извършителят на нападението срещу джамии в новозеландския град Крайстчърч е направил дарения за австрийското Движение за идентичност, медиите и опозицията проучваха връзките между поддръжниците на запазване на европейската идентичност и управляващата крайнодясна Австрийска партия на свободата, отбелязва ДПА. Освен това европейски разузнавателни агенции ограничиха връзките с австрийските си колеги от Федералната служба за защита на конституцията и борбата с тероризма (контраразузнаването), след като преди година прокуратурата извърши обиск в централата на службата, за да проучи сигнали за нередности.", "date": "2019.04.09", "title": "Австрия погна неонацистите"}
{"url": "https://www.monitor.bg:443/bg/a/view/trymp-zaplashi-es-s-mita-za-11-mlrd-dolara-162074", "text": "Президентът на САЩ Доналд Тръмп заяви, че Вашингтон ще наложи мита върху вноса на стоки за 11 млрд. д. от Европейския съюз, след като по-рано постоянният търговски представител Робърт Лайтхайзър предложи списък с продукти, които да бъдат обложени в отговор на европейските субсидии за авиацията, информира Ройтерс. \"Световната търговска организация е на мнение, че субсидиите на Европейския съюз за Еърбъс неблагоприятно са повлияли САЩ, които сега ще наложат мита за 11 милиарда долара на стоки от ЕС! ЕС се възползва от САЩ в търговията от много години. Това скоро ще спре!\", туитна американският президент. Вашингтон и Брюксел от близо 15 години водят глобален търговски спор, обвинявайки се взаимно в незаконно подпомагане на самолетостроителните им концерни, съответно Боинг (Boeing) и Еърбъс (Airbus). Предварителният списък, публикуван от американските власти, включва най-вече продукти от авиационния сектор, но и стек от риба меч, филе от сьомга, сирена, както и плодове, зехтин и вина. Окончателният списък се очаква през лятото. Междувременно ЕС започна да подготвя ответни мерки заради субсидиите за Боинг.", "date": "2019.04.09", "title": "Тръмп заплаши ЕС с мита за 11 млрд. долара"}
{"url": "https://www.monitor.bg:443/bg/a/view/rap-saundtrak-za-igra-na-tronove-162057", "text": "Рап парче ще озвучи последния сезон на „Игра на тронове“. По песента са се трудили едни от най-актуалните имена – Уикенд, Травис Скот и певицата Солана Имани Роу, известна със сценичния си псевдоним SZA. За неочаквания подход към саунтрака на заветния финал се заговори преди време, но така и не беше потвърдено официално. Вътрешни хора от продукцията обаче са разкрили подробности вече пред сайта Пичфорк. Сагата първоначално е привлякла Уикенд, който от своя страна е поканил колегите си. Песента им ще звучи по време на финалните надписи, който ще видим най-накрая още тази неделя (14 април), когато е премиерата на първи епизод от последния осми сезон на хитовата поредица.", "date": "2019.04.09", "title": "Рап саундтрак за „Игра на тронове“ "}
{"url": "https://www.monitor.bg:443/bg/a/view/oshte-tri-ostavki-vyv-vlastta-obzor-162077", "text": "Поредните оставки на властимащи заваляха във вторник, след като скандала с евтините имоти доведе до рокади както в НС, така и в кабинета. Шефът на енергийната комисия в парламента Делян Добрев обяви, че напуска депутатския си пост, а по-рано зам.-областният управител на София Томи Николов подаде оставка, която бе приета от премиера и лидер на ГЕРБ Бойко Борисов. Третата оставка в качеството му на член на ГЕРБ, но не и на кмет хвърли градоначалникът на Созопол Панайот Рейзи. Добрев взел това решение след разговор с Борисов, уточниха от правителствената пресслужба. Той мотивира действията си с поредната „фалшива новина“ по негов адрес, вероятно визирайки публикациите на „Бивол“ от преди няколко дни, свързани с негови роднини, които също пазарували в София имоти на символични цени от 280 до 315 евро на кв. м. „С поредната фалшива новина чашата на търпението ми преля-не искам повече името ми и това на ГЕРБ да бъдат петнени\", аргументира се Добрев, който определи личния си акт и като знак на солидарност със своите колеги, които по думите му спазили моралния стандарт на ГЕРБ, напускайки постовете си само заради съмнения. Това не първия път, когато бившият енергиен министър подава оставка като депутат. Той реши да напусне НС и заради атаките към него през 2017 година, когато бе обвинен в оказване на влияние върху местната власт в Хасково, но оставката му не бе приета. Оставката на Николов също е свързана с публикации за придобит от него имот и желанието му да се изяснят изложените факти. Според тях Николов купил земеделска земя в столичния квартал \"Сеславци\" и си направил незаконно къща. Името му се завъртя и около скандала с продажбата на т.нар. Царски конюшни на пъпа на София, когато бившият вече губернатор Веселин Пенев подаде оставка, след като тя му бе поискана от Борисов. Същевременно Рейзи напусна ГЕРБ, отново след среща с Борисов с мотива, че не иска да остават съмнения, че по някакъв начин може да бъде възпрепятствано разследването срещу него за злоупотреби при обществените поръчки в общината. Той също подчерта, че с този си личен акт иска да покаже високия морален стандарт в партията.", "date": "2019.04.09", "title": "Още три оставки във властта (ОБЗОР)"}
{"url": "https://www.monitor.bg:443/bg/a/view/tyrseneto-na-obligaciite-na-saudi-aramco-nadhvyrli-100-mlrd-162076", "text": "Поръчките за облигационния дебют на най-големия петролен производител в света Saudi Aramco надхвърлиха 100 млрд. долара днес, което е доказателство за рекордното доверие на пазара към енрегийния гигант въпреки безпокойствата на някои инвеститори за влиянието на правителството върху компанията, предаде Reuters. Saudi Aramco се очаква да набере над 10 милиарда от предлагането на ценните му книжа, чиято цена ще бъде определена по-късно днес и се възприема като показателно за евентуално първично публично предлагане на компанията. Първата емисия облигации на Saudi Aramco предизвика масов световен интерес, като предприетата стъпка предлага на инвеститорите по-голяма прозрачност на финансовото представяне на най-печелившата компания в света, отбелязва Си Ен Би Си. Контролираният от държавата енергиен гигант пуска на пазара изключително важна деноминирана в долари облигационна емисия разделена на шест транша, като падежът варира от три месеца до 30 години. По-рано този месец Saudi Aramco получи оценка А+ от Fitch и А1 от Moody's според първите в историята си кредитни рейтинги. Печалбата на Saudi Aramco преди лихви, данъци и обезценяване е на стойност 224 млрд. долара през 2018 г., съобщи днес Fitch и уточни, че саудитският гигант изпреварва ExxonMobil - най-голямата листвана петролна компания.", "date": "2019.04.09", "title": "Търсенето на облигациите на Saudi Aramco надхвърли $100 млрд."}
{"url": "https://www.monitor.bg:443/bg/a/view/vechnata-krasota-na-dvoreca-v-balchik-se-prenasja-v-ungarija-162065", "text": "Представителната изложба на ДКИ КЦ \"Двореца\" ще гостува на Българския културен институт в Будапеща в продължение на един месец, съобщиха от културната институция. Фото-изложбата “Вечната красота на Двореца в Балчик” включва снимки на движими и недвижими културни ценности, архитектурни елементи, артефакти и градини, изграждащи архитектурно-парков комплекс Двореца. Авторските снимки на Ясен Казанджиев и Румяна Тенева представляват 40 цветни отражения на впечатленията, които кралската атмосфера в дворцовия комплекс оставя в професионалните фотографи. Разказът за рая на балчишкия бряг се допълва от 20 автентични черно-бели фотоси, отразяващи възможностите на безкрайно талантливите италиански архитекти Америко и Агустино, както и на швейцарския градинар Жул Жани, които създават дворцовата архитектурно – паркова композиция. Изложбата е посветена на красотата, непреходното и вечно влияние на архитектурните стилове, живеещи в едно уникално място на брега на белокаменния град Балчик. Снимките предизвикват колоритност, взрив от енергия и великолепна емоция. Откриването на изложбата ще се състои на 5 април в БКИ - Будапеща. Официални гости на събитието ще бъдат г-жа Уляна Богданска - посланик на Република България в Унгария и г-н Чавдар Петков - ръководител СТИВ.    ", "date": "2019.04.09", "title": "„Вечната красота на Двореца в Балчик“ се пренася в Унгария"}
{"url": "https://www.monitor.bg:443/bg/a/view/dvama-ministri-inspektiraha-granicata-pri-kulata-162059", "text": "Днес по обед двамата силови министри Красимир Каракачанов и Младен Маринов инспектираха границата с Гърция при ГКПП-Кулата. „Ситуацията засега е спокойна. При възникване на евентуална криза с бежанци край границата ни, ще се пипа бързо и непоколебимо, мисля, че повече приказки са излишни. В района на Одрин от миналата седмица има много хора. Основната им цел като маршрут е Гърция – Македония или Албания – Западна Европа. Това, което е ясно по информация на партньорските служби е, че се обсъжда и алтернативен вариант да се ползва и България като маршрут. Ние сме длъжни да предотвратим подобни отпити за нахлуване на българска територия. Категорично българското правителство не е приемало и няма да приема политика на някакво разселване на нелегални мигранти – било да ги приема от Западна Европа, било да ги приема от съседни страни. Ясно и категорично въпреки спекулациите”, каза на изпровизиран брифинг пред журналисти  вицепремиерът и министър на отбраната Красимир Каракачанов . Днес по обед двамата силови министри Красимир Каракачанов и Младен Маринов инспектираха границата с Гърция при ГКПП-Кулата: „Ситуацията засега е спокойна. При възникване на евентуална криза с бежанци край границата ни, ще се пипа бързо и непоколебимо, мисля, че повече приказки са излишни. В района на Одрин от миналата седмица има много хора. Основната им цел като маршрут е Гърция – Македония или Албания – Западна Европа. Това, което е ясно по информация на партньорските служби е, че се обсъжда и алтернативен вариант да се ползва и България като маршрут. Ние сме длъжни да предотвратим подобни отпити за нахлуване на българска територия. Категорично българското правителство не е приемало и няма да приема политика на някакво разселване на нелегални мигранти – било да ги приема от Западна Европа, било да ги приема от съседни страни. Ясно и категорично въпреки спекулациите”, каза на изпровизиран брифинг пред журналисти  вицепремиерът и министър на отбраната Красимир Каракачанов . „Проверяваме всякаква информация, включително и от непроверени източници. Като цяло заплахата не е отминала. Затова ние предприемаме съответните мерки при масово насочване към нашата граница да можем да реагираме съвместно с армията, тъй като вече имаме правната възможност при такива кризи да се намесва и армията”, каза министърът на вътрешните работи, допълни го МВР-министъра Младен Маринов. На границата с Турция има ограда със съответните сензори и технически възможности. Там имаме и допълнително присъствие, но по-сериозни ресурс сме струпали тук – на гръцката граница, тъй като тук ескалира процесът. Тук няма и преградно съоръжение. Виждате, че има усилени наряди, те са и в пограничните райони. С колегите от армията се проиграва плана за действие при кризи, за да са готови екипите при ситуация да действат”, каза още Маринов.  „По гръцката граница няма ограда, но теренът е планински. Едни добре подготвени хора – двама или трима, биха могли преминат. Точно в района на Кулата е единственият по-лесен достъп и ако има опит за напън, то той ще бъде от тук. През 2016 г. е изчистена полосата, за да има видимост и да може да се маневрира. Има 200 – 300 човека в Благоевградското формирование, които могат да действат”, каза още Каракачанов. От началото на годината по данни на Гранична полиция досега са задържани 30 човека, а за миналата година 146 са опитите за нелегално преминаване на границата. Хора от Афганистан се опитват да преминат най-често. Министърът на отбраната каза още, че на ГКПП Илинден ситуацията е спокойна „Обменът на оперативна информация е добър и в реално време. Информация за подстрекателите и трафикантите ползват социалните мрежи и фалшивите новини”, така министър Маринов отговори на репортерски въпрос дали обменят информация с партньорските служби. „Основно с този контингент работят гръцките и турските сили за сигурност. Ние наблюдаваме периметъра. Но тази информация, какво се случва в бежанските лагери, получаваме от гръцките и турските колеги”, добави Каракачанов. „Бързата реакция на правителството да промени законодателство, което засяга хората, които дават подслон на бежанци и шофьори, накара мигрантите да се насочат на друго място”, каза министър Маринов. „Масата от мигранти би могла да се използва от някои формации по време на евроизборите за дестабилизация, едно мога да кажа: нашето решение е да се пипа бързо и непоколебимо. Мисля, че повече приказки са излишни”, завърши брифинга министърът на отбраната.", "date": "2019.04.09", "title": "Двама министри инспектираха границата при Кулата"}
{"url": "https://www.monitor.bg:443/bg/a/view/hvanaha-narkoplasior-v-dimitrovgrad-sled-skandal-s-majka-mu-162061", "text": "Близо 20 грама канабис е бил открит при проверка на полицията в жилище на улица “Казинцбарцика” в Димитровград, съобщават от МВР. Униформените се отзовали на сигнал за семеен скандал между майка и син.След потушаване на разправията, в стаята на 27-годишният син полицията намира 5 плика със суха зелена листна маса. Открита е и електронна везна, чиято повърхност при полеви нарко тест реагира на същото наркотично вещество.Скандалът избухнал, защото майката не била съгласна синът й да пуши и пласира „трева“ на свои познати. Настоявала той да зареже това и да си намери работа. По случая е образувано досъдебно производство, допълват от МВР.  ", "date": "2019.04.09", "title": "Хванаха наркопласьор в Димитровград след скандал с майка му"}
{"url": "https://www.monitor.bg:443/bg/a/view/pop-hameleonyt-dara-162068", "text": "Виждаме се на централна софийска улица, по която строителните багери са повече от хората. Дарина Йотова- Дара сваля палтото си с леопардов принт и гигантска качулка, за да позира за фотосесия пред слънчогледов графит. Остава по символичен топ, брандиран с името на любимия й режисьор – Куентин Тарантино. Температурата се движи до свенливите 4 градуса, които априлския сутрешен ветрец превръща в кръгла нула като усещане. \"Давай, че ще настинеш.\", казвам й, докато тя си прави портерт върху амбалажна торбичка за целта на снимките. \"Всичко е точно. Трябва само да сме бързи и яростни, защото всичко тук е разбито, хората се чудят какви ги вършим и вместо да гледат къде стъпват, се разсейват с нас и ще се пречукат.\", казва Дара и в следващите 10 минути грациозно прескача няколко ями до съседен ъгъл и вкарва в обектива изражения, които биха докарали микроинфаркт на всеки багерист в радиус от 20 метра. Поп фурията се пали от всяка задача, свързана с бягството от зоната й на комфорт, и доказателство за това са снимките на видеото към актуалния й сингъл BTW (Bye,Bye). Режисьорът Димитрис Георгиев я вкарва в сюжет ала \"Бони и Клайд\", с екранното й гадже обират бензиностанция, а после се впускат в авто гонка с ченгета и нощен спринт в полеви условия. \"Розовите обувчици, с които ме виждате, са адски неудобни. Като актьорска задача не ми беше трудно да изглеждам супер изтощена. Разтегнах коленни връзки и още ме боли. Ходя на рехабилитация сега.“, разказва Дара. След My Time с румънския хитмейкър Маноар това е втория международен проект на щурото момиче от Варна. Създава BTW (Bye, Bye) заедно с гръцките диджеи Livin R и Noisy, които са част от Panic Records – лейбълът, който продуцира отличничката от „Евровизия 2018“ Елени Фурейра. Докато поливаме финала на смразяващата фотосесия с чаша горещ шоколад Дара обяснява стратегическия избор на партньори зад микрофона с рефрен от свой хит: „И какво да направя, че съм родена такава...“, за голямата сцена навън. Човек е толкова голям, колкото са големи мечтите му. Ако си обграден от точните хора, които вярват в теб и гледате в една посока, нещата се случват. Имам късмет, че съм част от семейството на „Вирджиния рекърдс“ и заедно вдигаме левела ми като артист за износ.“ Наблюдавах я по време на снимките и за пореден път се убедих какъв хамелеон е това 20-годишно момиче с огнен дух и маниер на кокетна хулиганка пред камерата. Визуалните й метаморфози са минавали от диско хищник в цветовете на дъгата („К‘во не чу“), през романтичната невинност на Лолита („Недей“), до изкусителна поп дива, която борави еднакво добре и с бейзболна бухаалка, и с гаечен ключ срещу спам ухажори („Все на мен“). В BTW (Bye, Byе) е лошото момиче, което живее на ръба на закона, а в традиционното си амплоа на сцената Дара е природна стихия – ако косата й не е в расти с нюансите на пожар, то енергията й със сигурност ще изпепели всички пасивни и кисели фенове в публиката. За разлика от превъплъщенията си в шоубизнеса, мечата на Дара винаги е била една – да се реалзиира като артист. От онези,които има какво да кажат повече с музиката си, отколкото със снимана закуска или добра ринопластика в Инстаграм. Седи пред мен с минимум грим, спортен панталон и бели маратонки. Ако не беше популярно лице щях да я питам защо не намери някое по-тихо място да пише домашните си. Грешка – при Дара говорим за разиграване на етюди и фрагменти от мюзикъли, тъй като дълго време е виждала бъдещето си в киното. Посещавала е школа по актьорско майсторство, в която е въвлякла и малката си сестра. Реших да се придържам към основата, към първата си любов - музиката. После написах първата си песен без грам усилие и пътят ми напред беше ясен.“, разказва Дара. Любовта е нейната движеща сила по принцип. Като артист Дара се гордее с твърдата си фен база, съставена само от цветни същества с готина енергия. Ако пред хотела в града, в който има участие, я чака групичка за автографи, обикновено срещата им прераства в дълъг разговор с много смях в лобито. Независимо от разстоянията и националните празници Дара има петима твърди последователи, които приемат концертите й за празник и присъстват на всеки един. След последния дори получила от едно от момичетата домашно приготвена леща като подарък. „После си я хапнах доволно.“, смее се Дара. В личния си свят тя е щастлива с приятеля си Живко Гичев, по-познат в клубните сред като DJ Dope Zoo. В продължение на две години били приятели, но сходното им чувство за хумор ги накарало да се влюбят на един купон. Не ми е важно да е красив, а да е удохотворен. На осми март ми подари орихидея като символ на семейно щастие и отговорност и много ме зарадва. Аз пък често му готвя.“, разказва Дара. Ревността и склоността към драма, за да привлича вниманието на партньора, са непознати качества за певицата. С бившата си муза Константин Трендафилов е в перфектни отношения, но признава, че не й е харесал с грим и токчета при имитацията й в „Като две капки вода“. „Помолих го да свали перуката и женските дрешки и тогава го прегърнах. Иначе не знам дали аз мога да изпея „К‘во не чу“ без да се задъхам, а той не само я изпя, ами и оживя след това.“, усмихва се Дара. Освен за кариера на международна музикална сцена Йотова мечтае и за голямо семейство. Грижите за сестра й, с която имат възрастова разлика от 11 години, са я превърнали в перфектния аниматор. Семейството й е задржуно и много щастливо, въпреки двата развода на баща й. „Разбираме се уникално, затова искам много деца – поне четири. Това е цифра, с която мога да плаша мъжете до мен.“, намигва Дара. Дара има богат архив от бели като дете. На 7 годинки с брат й се гонели и тя неволно удря главата си в ръба на кухненската маса. \"Била съм с нещо като комоцио, защото от трите часа престой в болницата нищо не си спомням. Помня само, че се страхувах повече от реакцията на майка ми, от това, че ще ми се скара за цялата дивотия, отколкото от факта, че ми се вижда черепа.“, откровена е певицата. Има и великденска история с яйце, което заложила на стола на дядо си. Той седнал на него и сивия му панталон се боядисал в синьо. Подгонил я заедно с братовчед й и брат й, а те се крили в дупка под леглото в селската им къща. „Аз скочих последна и много-много не останах скрита, та дядо първо мен докопа. Не ни е удрял, развика ни се.“, спомня си Дара.", "date": "2019.04.09", "title": " Поп хамелеонът Дара (СНИМКИ+ВИДЕО)"}
{"url": "https://www.monitor.bg:443/bg/a/view/cska-chaka-da-ot-obshtinata-za-novija-stadion-162058", "text": "Ключът към построяването на новия стадион на ЦСКА е в Столична община, след като „червените“ публично обявиха плановете си за изграждане на нов „Българска армия“. „Армейците“ разглеждат два вариант за стадиона и вече ги представиха на официалния си сайт, а тази седмица ще публикуват и третата оферта. Финансирането за проекта е осигурено, но към момента спънката е в Подробния устройствен план (ПУП) на „Борисовата градина“. Както е известно, до месец или два трябва да се одобри новият ПУП, който е изготвян в продължение на две години. Към момента в него за комплекс „Българска армия” се допуска модернизация на стадиона чрез частично покриване на трибуните с леки подвижни козирки.  Но не се допуска изграждане на нови и разширяване на съществуващите спортни игрища, внасяне на нови архитектурни обеми и съоръжения, както и промяна в параметрите на застрояване, както на практика искат от ЦСКА. Предстоят консултации между футболния клуб, Столична община и Министерство на спорта, което по документи е собственик на стадиона. Най-вероятно трите страни ще постигнат договорка, тъй като именно новият стадион на ЦСКА е в основата на българската кандидатура за домакинство на Евро 2028 и Мондиал 2030, където сме в пакет заедно с Румъния, Сърбия и Гърция. Междувременно Дисциплинарната комисия към БФС задължи „червените“ да възстановят щетите на стадиона в Разград, които феновете на тима са нанесли по време на двата мача между „Лудогорец“ и ЦСКА през миналата седмица – 1/4-финалът за Купата на България и шампионатното дерби.", "date": "2019.04.09", "title": "ЦСКА чака „да“ от общината за новия стадион"}
{"url": "https://www.monitor.bg:443/bg/a/view/krisko-100-kila-i-ypsurt-ozvuchavat-velingrad-162047", "text": "Павел и Венци Венц, Криско, Тита, Дара, 100 Кила, Папи Ханс, Димчу, RDMK, БНР и DJ Дончо се събират на 27 април във Велинград за грандиозно 8-часово шоу. Към тях ще се присъединят и ветераните от Ъпсурт, които мълвата от известно време разделя. Според непотвърдена информация, групата е решила да обяви края си, като нямало да поема повече ангажименти, освен общия концерт със 100 Кила в зала \"Христо Ботев\" в столицата на 31 май. Нито Ицо Хазарта, нито Бат Венци, нито Буч обаче са потвърдили новината, а явно поемат и нови участия като този фестивал. Рап купонът, който ще се развихри по великденските празници се казва Arte Makes: Music. Той ще е цели осем часа - 14 и 22 ч, на открито, на площ от 5 декара около хотел Arte Spa&Park Hotel, който организира събитието. Мястото ще е оградено, а достъпът ще е организиран със специални гривни. Фестивалният дух ще е допълнен от зони за отдих и обособени места за храна и напитки. Организаторите и част от изпълнителите ще провокират присъстващите да застанат зад една обща кауза, насочена към младите хора - инициативата „Заблуди в любовта”.", "date": "2019.04.09", "title": "Криско, 100 Кила и Ъпсурт озвучават Велинград"}
{"url": "https://www.monitor.bg:443/bg/a/view/beti-panova-na-krivata-raketa-peevski-j-e-vinoven-162064", "text": "В дните, когато шефът на ВКС Лозан Панов за пореден път развива олимпийски скорости по бързо бягане (от неудобни въпроси на журналисти и колеги от ВСС), съпругата му Бети вилнее и за него. Мята плюнки и обвинения в телевизионен ефир, твори отворени писма, заканва се, че двамата с нейния съпруг ще съдят държавата за – забележете – липса на правосъдие. Гневната Бети, позната в обществото с прякора Черния лебед, лепнат й заради криминалната й регистрация в миналото (и не само), лепи от своя страна етикети и квалификации в де що удобен ефир и сайт успее да намери. Удобен, защото интерес към словоизлиянията й имат всички национални медии, но тъй като той върви и с десетки некомфортни за особата на Панова въпроси, половинката на съдия №1 упорито избягва досега с огромната част от тях. Пред другите пък, в опит да замаже очевидната далавера, която е направила със закупуването на 210 квадрата имот за цена, с 4 пъти по-ниска по документи от пазарната, съчинява фалшиви новини. И в тях освен лъжи за далаверите, които е правила, както си е редно, вкарва и основната мишена на фалшивите новини в тази държава – депутата и издател на „Телеграф медиа“ Делян Пеевски, в когото явно съзира персонален враг на статуквото. Няма друго обяснение за решението й да замеси името му в скандала с кашата от евтини жилища и укрити данъци, която сама сътвори заедно със съпруга си.  В същото време тази предприемчива и добре ориентираща се в имотните далавери жена се представя за жертва. А трибуна на нейните изяви стават сайтове на подсъдими олигарси, медии на задкулисието и малотиражки, които напират за интервюта с тази значима обществена личност – съпругата на съдия №1, която издава бутиково вестниче и се представя за медиен стожер. Да обобщим – в тежък емоционален момент персоналният „черен лебед“ на Панов (и негов зъл гений) си купува супер изгодно апартамент на цена, в пъти по-ниска от пазарната. Купува го от милозливи хора, които са проявили емпатия към нея и са намалили цената като за „свой човек“. А за да върне жеста, тя пък ги кани за кумове на сватбата си със съдия №1. Колко обаче държи на тях проличава от признанието й, че вече не поддържат връзки с кумовете си. Няколко години по-късно Лозан Панов, който уж нямал представа, че си е взел булка със зестра, проумява, че в тази ситуация е бил „минат“, понеже не се водел собственик на апартамента. За разлика от жена си, която се уредила по втория начин с евтино жилище, той успял да се сдобие само с дървено бунгало. При това то не му излязло чак толкова евтино -“цели“ 26 000 лева за 72 квадрата вила и близо половин декар двор с идеална панорама към морето. Пък и било само бунгало. Нищо, че е на два етажа (има доста спорове дали вторият изобщо е законен) и няма нищо общо с дървените схлупени къщурки, предлагани на летовниците за бунгала в курортите у нас. Да, Лозан Панов се е минал отвсякъде. Защото можеше да е мъж на място, а не съдия под чехъл. Ако имаше волята да тропне с крак, а не да се крие зад фустата на жена си, той можеше да стане както новодомец в евтин апартамент, а не вила-бунгало, на негово име, така и кандидат за президент на дясното. Дори заговорниците от „АРГО“ проумяха, че не могат да заложат на него и се отказаха от идеите си да го издигат за държавен глава. Тогава именно заради Черния лебед Бети. Нека да не забравяме, че този прякор Бети получи като подарък от проваления правосъден министър Христо Иванов. И за да докаже на всички, че е точно така, тя провали както политическата кариера на любимия си Лозан, така и репутацията на „борец“ за съдебна реформа, изграждана му вече няколко години от същите тези сайтове и ефири, търкащи днес имиджа на половинката му и на него самия. Че правосъдието у нас липсва могат да кажат както десетките почернени майки на без време затрити деца като тези от „Алабин“, останали без възмездие за загубата си, така и онези подсъдими олигарси, в чиято услуга председателят на ВКС Лозан Панов кара съда да работи. А с интервюто си Бети не просто констатира, че правосъдната система е проядена, но и изключително точно обозначи един от най-калпавите елементи в нея, довели до съсипването й – собствения си съпруг. Който сега щял – видите ли- да съди страната заради същата тази загробвана от него и марионетките му в по-долните инстанции система. Ето нещо, над което Бети може да се съсредоточи в следващата си изява. Любопитно би било да чуем мнението на гражданката Елисавета Панова, съпруга на гражданина Лозан Панов, когато той вече не е част от системата, от която и двамата видимо се разграничават. Или тя говори само в качеството си на Черен лебед?", "date": "2019.04.09", "title": "Бети Панова-на кривата ракета Пеевски й е виновен"}
{"url": "https://www.monitor.bg:443/bg/a/view/17-640-proverki-za-nezakonen-ribolov-prez-2018-g-162069", "text": "17 640 проверки за незаконен риболов са извършени по пристанища, в търговската мрежа, рибовъдни стопанства и водоеми за любителски риболов. Това стана ясно по време на Консултативен съвет по рибарство, който се проведе днес в министерство на земеделието, храните и горите. Министър Румен Порожанов посочи, че всички отговорни институции трябва да полагат сериозни усилия в борбата срещу незаконния риболов. 1125 са констатираните административни нарушения и са издадени са 973 наказателни постановления, от които 755 са влезли в сила. В резултат на контрола са иззети 95 км мрежи и 10, 615 т риба, от която почти 4,5 т са дарена. През 2018 г. продължи изпълнението на Оперативен план за инспекция и контрол в Черно море от страна на България и Румъния, под координацията на Европейската агенция за контрол в рибарството (EFCA). В рамките му на територията на двете страни и в техните териториални води са проведени 16 съвместни мисии. Осъществени са 244 инспекции на пристанища, на море и в търговската мрежа, извършени са и 79 наблюдения, като е установено едно нарушение. Агенциите по рибарство и аквакултури на двете държави продължиха своето сътрудничество по отношение на контрола в река Дунав. За периода са извършени общо 5 съвместни мисии и 211 инспекции на риболовни кораби и любители рибари от българска и румънска страна. През изминалата година във водите на Черно море са извършени 63 инспекции, 14 от които са посветени на риболова на калкан.", "date": "2019.04.09", "title": "17 640 проверки за незаконен риболов през 2018 г."}
{"url": "https://www.monitor.bg:443/bg/a/view/za-11-ta-godina-praven-svjat-shte-vrychi-nagradite-urist-na-godinata-162066", "text": "До 20-ти април 2019 г. на сайта juristnagodinata.bg можете да направите своите номинации в шест категории: \"Юрист на годината\", \"Кантора на годината\", \"Нотариус на годината\", \"Частен съдебен изпълнител на годината\", \"Млада кантора на годината\", \"Дело на годината\". След обявяването на номинираните, желаещите да ги подкрепят ще могат да дадат своя вот, отново на сайта juristnagodinata.bg. Наградите ще бъдат връчени на тържествена церемония през месец май 2019 г. .Целта на конкурса \"Юрист на годината\" е да насърчи професионализма и достойнството в упражняването на правните професии. Да отличи поведение, което способства за утвърждаването на върховенството на закона, правовата държава, да посочи изявени професионалисти във всички области на правото, които по един или друг начин са се превърнали в олицетворение на определени общественозначими морални ценности и успех при упражняване на професията.  През годините носители на приза \"Юрист на годината\" в различни категории са били изявени магистрати, адвокати и юристи с особено голям принос в юридическата сфера. През 2018 г. по повод десетгодишния юбилей на наградите, освен \"Юрист на годината\", бяха връчени призове в пет допълнителни категории. С наградата \"Юрист на годината\" бе отличен адвокат Петър Николов. Призът \"Кантора на годината\" получи \"Гугушев и партньори\", а наградата \"Млада кантора\" получи \"Константинова и Ковачева\". Призът \"Дело на годината\" отиде при \"Камбуров и съдружници\". Наградата за \"Нотариус на годината\" получи нотариус Весела Ивчева, а \"ЧСИ на годината\" стана Стоян Якимов. Френският адвокат Ерик Кампана получи специалната международна награда.  Традиционно на церемонията по връчване на наградите \"Юрист на годината\" присъстват магистрати, изявени юристи от всички сфери на правото, представители на неправителствени организации, представители на изпълнителната на власт, парламентаристи, журналисти.", "date": "2019.04.09", "title": "За 11-та година \"Правен свят\" ще връчи наградите \"Юрист на годината\""}
{"url": "https://www.monitor.bg:443/bg/a/view/mej-i-merkel-se-vidjaha-162067", "text": "Британският премиер Тереза Мей и германският канцлер Ангела Меркел са постигнали днес съгласие, че е от съществено значение да се осигури Брекзит с правила, се казва в съобщение на канцеларията на Мей.  Двете лидерки разговаряха днес в Берлин, след което Тереза Мей отпътува за Париж за разговори с френския президент Еманюел Макрон, предаде Асошиейтед прес. Кабинетът на Мей съобщи, че тя е обсъдила с Меркел отсрочката на датата за Брекзит. Даунинг стрийт обаче не уточнява каква е позицията на Меркел за продължителността на отсрочката. Утре министър-председателката на Великобритания ще бъде в Брюксел за среща с лидерите от останалите 27 страни от ЕС, на която ще се реши дали да се даде възможност на Великобритания да отложи излизането си след сегашния краен срок - 12 април. Ако те откажат, Лондон ще бъде изправен пред внезапно и хаотично напускане на съюза в края на седмицата.", "date": "2019.04.09", "title": "Мей и Меркел се видяха"}
{"url": "https://www.monitor.bg:443/bg/a/view/imigrantite-ni-naljaha-4-mlrd-leva-v-ikonomikata-162048", "text": "Близо 4% или 3.8% от БВП на страната идва от паричните преводи, които правят нашенци от чужбина. За миналата година общата сума на изпратените до нас пари е почти 2.4 млрд. долара или 4 млрд. лева. Извън тези парични преводи има пренасяне на пари в брой, чийто размер не е ясен. Сумата е прогнозна и е изчислена на базата на данни от МВФ, официалната национална статистика и националната банка. За 2018 г. страните с ниски или средни доходи са достигнали рекордните 529 млрд. долара, което е увеличение с 9.6% спрямо 2017 г., когато те са били 483 млрд., сочат данни на Световната банка. Заедно с преводите към държавите с високи доходи, общият обем на средствата, които са се движили в световната икономика през миналата година, е 689 млрд. долара. У нас пък е налице ръст в износа на финансови средства. За 2018 г. нашенци са изнесли 221 млн. долара или 11% ръст в сравнение с 2017 г., когато те са били 199 млн. долара. Сумата е 0.3% от БВП на България. Очакванията са тази година връщаните средства в страните с нисък и среден доход да достигнат 550 млрд. долара като така ще се превърнат в най-големия външен източник за финансиране на икономиките. Като основна причина за промяната се посочва подобряването на положението със заетостта в САЩ и ръста на икономиките от Персийския залив, където работят милиони хора, предимно от Азия. Индия продължава да взема първата позиция по парични преводи от чужбина с 79 млрд. долара. След нея в топ 5 попадат Китай ($67млрд.), Мексико ($36 млрд.), Филипините ($34 млрд.) и Египет ($29 млрд.) В региона на Европа и Централна Азия ръстът за 2018 г. е с 18% или 59 млрд. долара, а най-големият получател на пари от емигранти е Украйна с нов рекорд от повече от 14 млрд. долара. Банковите преводи (11% от таксата за първото тримесечие на 2018 г.) и пощенските записи (над 7%) остават най-скъпи.", "date": "2019.04.09", "title": "Имигрантите ни наляха 4 млрд. лева в икономиката"}
{"url": "https://www.monitor.bg:443/bg/a/view/obshtina-pazardjik-iska-da-poddyrja-3-pytni-uchastyka-za-svoja-smetka-162050", "text": "Община Пазарджик ще направи предложение пред Агенция „Пътна инфраструктура” да извършва поддръжка за своя сметка на участъци от републиканските пътища на нейна територия. Това обяви кметът Тодор Попов и уточни, че става въпрос за пътя от областния град до отбивката за село Мокрище, който е първокласен, за пътя до с.Добровница-трети клас и за участъка от село Черногорово до отбивката за с.Росен-също третокласен. Ако общината поеме поддържането на тези пътни участъци, няма да се плаща винетна такса за ползването им. Според пазарджишкия кмет няма проблем общината да се заеме с поддръжката на тези отсечки, тъй като не са много дълги на разстояние. Сега въпросните републикански пътища са в утвърдения списък на Министерски съвет за пътната инфраструктура в страната, за която се събира винетна такса на основание чл.10 от Закона за пътищата. Това обяви кметът Тодор Попов и уточни, че става въпрос за пътя от областния град до отбивката за село Мокрище, който е първокласен, за пътя до с.Добровница-трети клас и за участъка от село Черногорово до отбивката за с.Росен-също третокласен. Ако общината поеме поддържането на тези пътни участъци, няма да се плаща винетна такса за ползването им. Според пазарджишкия кмет няма проблем общината да се заеме с поддръжката на тези отсечки, тъй като не са много дълги на разстояние. Сега въпросните републикански пътища са в утвърдения списък на Министерски съвет за пътната инфраструктура в страната, за която се събира винетна такса на основание чл.10 от Закона за пътищата.", "date": "2019.04.09", "title": "Община Пазарджик иска да поддържа 3 пътни участъка за своя сметка"}
{"url": "https://www.monitor.bg:443/bg/a/view/revnivec-nabi-lubimata-si-i-podpali-kolata-j-162052", "text": "Ревнив Ромео нашамари половинката си, а после подпали и колата й. Огнената вендета се случила посред бял ден в центъра на бургаското село Брястовец. Минути по-рано подпалвачът вдигнал луд скандал на своята възлюбена. Комшии чули гръмогласната кавга, но не посмели да се намесят и оставили двойката да изясни насаме отношенията си. Вместо да намалят децибелите обаче, скандалът между влюбените излязъл извън релси. Изпълнен с подозрения за верността на половинката си, мъжът изпаднал в дива ярост и започнал да я налага по гърба с юмруци. 42-годишната жена се развикала за помощ и докато набирала по телефона роднините си, вбесения мачо хукнал навън с туба бензин. Той залял колата на изгората си с горивото и драснал клечката. После, доволен от отмъщението се отдръпнал настрани, за да наблюдава как пламъците унищожават возилото. Съседи повикали пожарна, но докато огнеборците пристигнат, от \"Фолксвагена\" на дамата останали само опушени ламарини.  48- годишният подпалвач е бил арестуван на мига и прибран в районното за едно денонощие. Той е направил пълни самопризнания, а когато разбрал че го чака съд, започнал да се разкайва. Оправдал се, че изпаднал в неадекватно състояние и не знаел какво прави.  От полицията съобщиха, че по случая е образувано бързо полицейско производство. Съседи разкриха, че изпепеляваща ревност стои зад побоя и палежа.  Двойката нямала сключен брак, но живеели на семейни начала. Според комшиите скандалите между двамата на тема ревност не били рядкост. ", "date": "2019.04.09", "title": "Ревнивец наби любимата си и подпали колата й"}
{"url": "https://www.monitor.bg:443/bg/a/view/evrovizija-cenzurira-madona-162049", "text": "Две песни срещу хонорар от 1 милион долара – такава ще е равносметката за Мадона в рамките на участието й в тазгодишното издание на конкурса Евровизия. Поп дивата ще се качи на сцената в Expo Tel Aviv на финала на 18 май, като меломаните ще кършат ханш на изпълненията й между представянията на отделните държави в конкурса. Както „Монитор“ вече писа,  . Нейните представители обаче потвърдиха участието й на Евровизия чак сега, а в причина за забавянето на новината се превърна скандал, свързан със сетлиста на звездата. Очаква се скандалната блондинка да изпее две парчета в Тел Авив – хит, чието заглавие все още се пази в тайна, и нова песен, част от предстоящия й албум. Именно около все още неиздадената музикална творба се заформи спорът между Мадона и организаторите в Израел. Изпълнителката на Beautiful Stranger а след отказ от страна на екипа зад конкурса в Тел Авив, заплашила, че ще прекрати преговорите за участието си. Предвид факта, че представителите й към днешна дата потвърждават ангажимента, това вероятно означава, че организаторите в крайна сметка са успели да цензурират творческите й намерения. Официален коментар по въпроса обаче все още няма от нито една от страните. Това не е първият скандал, в който се забъркват израелските представители на Евровизия. Към момента текат редица петиции срещу конкурса и по-конкретно – срещу държавата, в която ще се проведе след малко повече от месец. Над 170 шведски артисти вече сложиха инициалите си върху подписка срещу настоящото издание. „Ние, шведските културни дейци не можем да гледаме тихо как Израел използва конкурса, за да прикрие престъпленията си срещу палестинците. Броени дни, след като страната спечели Евровизия през май 2018 г., армията й уби 62-а палестинци, които протестираха заради окупацията на Газа. Шест от убитите бяха деца“, пише в изявлението на творческата гилдия в Швеция. Зовът на артистите за бойкот обаче не е чут от собствената им държава, която в крайна сметка излъчи свой представител за конкурса през май в лицето на Джон Лундвик. Особен натиск усеща дори английската телевизия БиБиСи, която ще излъчи Евровизия. Призив от британската артгилдия бе отправен и към нея за игнориране на музикалното събитие от програмата й. които настояват обществените им телевизии да бойкотират Евровизия. Срещу конкурса се обявиха и над 60 международни организации на общностите с различна сексуална ориентация (LGBTQ) из Стария континент. Проблеми, оказва се, има и на организационно ниво. Според израелското издание Haaretz, местният екип на конкурса среща огромни трудности, като все още под въпрос е дали ще има средства за подсигуряването на охрана и транспорт за Евровизия. „Отговорността за финансирането се прехвърля между отделните министерства – на културата и спорта, комуникациите и финансите“, казват още от изданието, като допълват, че именно това е причината за рекордно високите цени на билетите за събитието – между 415 и 550 долара.", "date": "2019.04.09", "title": "Евровизия цензурира Мадона"}
{"url": "https://www.monitor.bg:443/bg/a/view/spipaha-dlyjnik-na-nap-s-falshivi-shvejcarski-kopuri-162045", "text": "34 – годишен мъж с постоянна адресна регистрация в Лом е бил задържан в хода на спецполицейска акция в Сливен след получен сигнал от обменно бюро да бъде прокарана фалшива банкнота от 1 000 швейцарски франка Сигналът е бил подаден на 2 април, няколко часа по-късно е задържан Лъчезар Лозанов , а в управляваната от него „Опел Вектра“ полицаите намерили и иззел 2 еднотипни 1000-франкови копюри. В хода на образуваното досъдебно производство станало ясно, че Лозанов е успял да пробута аналогично менте в димитровградско чейнджбюро.При „разходките“ си из страната измамникът е пътувал с 23-годишна своя съгражданка. Справка в Търговския регистър установи , че Лъчезар Лозанов е собственик на няколко дружества с различен предмет на дейност, едно от тях : „Дани и Джан“, което е напуснал и прехвърлил на трето лице е в списъка на длъжниците на НАП с близо 0,5 млн лв. 1000-франковите швейцарски банкноти са възможно най-едрите копюри в Европа и света, в момента те се разменят за 1748 лв в бюрата. За последно сигнал за такава фалшива банкнота е постъпил от Разлог в края на м.г.  ", "date": "2019.04.09", "title": "Спипаха длъжник на НАП с фалшиви швейцарски копюри"}
{"url": "https://www.monitor.bg:443/bg/a/view/ugo-de-ana-vryshta-sled-desetiletija-don-juan-v-operata-162054", "text": "Мебели за реквизит от Испания, платове и аксесоари за костюмите от Италия и репродукции на известни картини от музея „Прадо“ за декорите – това ще са само малка част от ефектите в новата постановка на „Дон Жуан“ от Моцарт в Софийската опера и балет. Концепцията за спектакъла, сценографията и костюмите са на световноизвестния аржентински режисьор Уго де Ана, който, по покана на директора на Операта акад. Пламен Карталов, за четвърти път работи на „Дондуков“ след своите забележителни реализации на „Аида“, „Самсон и Далила“ и „Норма“. Премиерните представления са на 18, 19, 20 април и на 21 април от 16 ч., а в тях ще пее силен международен състав: Вито Прианте и Петър Найденов ще се редуват в партията на Дон Жуан, Радостина Николаева и Цветана Бандаловска – като Дона Анна, Габриела Георгиева и Лилия Кехайова – като Дона Елвира, Даниел Острецов, Хрисимир Дамянов и Хуан Франциско Гател като Дон Отавио, Андреа Кончети и Петър Бучков като Лепорело и др. Всички певци бяха подготвени вокално-интерпретационно за ролите си от легендарното българско сопрано Анна Томова-Синтова, която е била Дона Анна в 14 различни постановки на \"Дон Жуан\" по света. Примата пристигна от Залцбург – града на Моцарт в Австрия, където от години живее, специално за седмиците на обучението. „Спряхме се на „Дон Жуан“, тъй като това заглавие е крайъгълен камък в оперното изкуство, а отдавна не е поставяно в България“, обясни днес пред журналисти режисьорът Уго де Ана и добави, че начело в листата на най-поставяните опери в света са 3 творби на Волфганг Амадеус Моцарт, но „Дон Жуан“ е едва на 7-о място в тази класация. „Беше по-трудно, отколкото си представях“, призна Де Ана. Германецът Ерих Вехтер, който ще застане на диригентския пулт, припомни, че първият му въпрос, когато през 2011 г. му е предложен постът главен диригент в Софийската опера, е бил: „Кога ще поставим Моцарт?“. Той отбеляза, че в оперните театри в Германия всеки сезон се играе поне едно произведение на гения. При което маестро Карталов с намигване репликира: „Всеки немски театър може да направи Моцарт, но не всеки – тетралогията „Пръстенът на нибелунга“, проект, с който нашата опера привлече много меломани от чужбина и триумфално се представи в Болшой театър в Москва миналата пролет. В Софийската опера са поставяни Моцартовите „Идоменей“, „Сватбата на Фигаро“, „Така правят всички“, а тези дни започват репетициите за ранната му творба „Аполон и Хиацинт“. Що се отнася за „Дон Жуан“ - последната сценична реализация датира от 80-те, твърдят запознати. Дон Жуан е архетипен образ в световната култура, обект на множество различни трактовки не само в музиката, но и в литературата, философията, киното, театъра... Що се отнася до интерпретацията на Софийската опера, произведението ще бъде изпълнено нота по нота така, както е написано от Моцарт.", "date": "2019.04.09", "title": "Уго де Ана връща след десетилетия „Дон Жуан“ в Операта"}
{"url": "https://www.monitor.bg:443/bg/a/view/obshtina-i-prevozvach-s-obshta-iniciativa-za-bezplatni-karti-na-deca-do-7-g-162053", "text": "Съвместна инициатива за издаване на карти за безплатно пътуване на децата до 7 години стартира общината в Пазарджик заедно с обществения превозвач „Хебър бус” АД, съобщи кметът Тодор Попов. За целта е създадена организация директорите на детски градини на територията на общината да подпомогнат родителите с подготовката на необходимите документи, а представителите на фирмата – превозвач имат ангажимента да предоставят на детските заведения полагащите се на децата безплатни превозни документи. Картата е  персонална с имената и възрастта на детето, но без снимка.Картите се издават ежегодно и независимо къде са издадени, важат за вътрешноградския автобусен, тролейбусен, трамваен транспорт в цялата страна, включително и метрополитена. Валидни са до рождения ден на детето, когато то навършва 7 години. Важно е да се знае, че липсата на такава карта задължава превозвача да таксува детето с цената на билета за превоз, с оглед на неговата застраховка. Съгласно действащата нормативна уредба, родителите трябва предоставят копие от акта за раждане на детето, както и да посочат постоянен или настоящ адрес на родител по лична карта. Картите се издават в Бюрото за абонаментни карти на улица „Екзарх Йосиф“ до Младежкия дом.", "date": "2019.04.09", "title": "Община и превозвач с обща инициатива за безплатни карти на деца до 7 г."}
{"url": "https://www.monitor.bg:443/bg/a/view/arabadjiev-mladshi-na-svoboda-sreshtu-500-bona-162051", "text": "Синът на хотелиерското семейство Маринела и Ветко Арабаджиеви - 22-годишният Вълчо, излиза на свобода срещу 500 000 лева гаранция, реши Апелативният спецсъд. Младежът е обвинен, че е държал в банкова клетка близо 2 500 000 евро, за които знаел, че са придобити от данъчни престъпления. Внасянето на парите станало на 18 юли 2018 г. Апелативният спецсъд реши, че обоснованото предположение, че той е извършил престъплението, все още не е отпаднало, но няма опасност да се укрие, още повече, че е с чисто съдебно минало. Затова и му определи парична гаранция. На особено мнение бе съдия Даниела Росенова. Според нея обоснованото предположение, че той е извършил престъплението, за което е обвиняем, отдавна е отпаднало, а и не са събрани доказателства за вината му. Вълчо Арабаджиев вече е в ареста повече от 7 месеца и дори днес да не беше пуснат на свобода, това трябваше да стане след около 2 седмици, когато се навършват 8 месеца от неговото задържане, а по закон не може да бъде в ареста повече от този срок. ", "date": "2019.04.09", "title": "Арабаджиев-младши на свобода срещу 500 бона"}
{"url": "https://www.monitor.bg:443/bg/a/view/7-godishnijat-sashko-ot-ruse-izostaven-ot-majka-se-nujdae-ot-pomosht-162055", "text": "7-годишният Александър живее в русенския квартал “Средна кула” и се нуждае от помощ. За съдбата на малкия Сашко сигнализира чрез  , която подчертава, че той е българче. Александър и неговите петима братя и сестри са изоставени от своята майка. Отглежда ги баба им, която няма работа. Когато тя го попитала какво е закусвал днес, момчето отговорило: “Филия със свинска мас”. “Баба каза,че на обяд няма да ядем, за да са ни празни стомасите за вечерта”, пише още в поста си Вероника.  Само за няколко часа публикацията ѝ бе споделена близо пет хиляди пъти, а стотици хора от цялата страна изразиха своето съчувствие и желание да помогнат на Александър. Момичето призовава всеки, който има дрешки, обувки и желание може да помогне, да отиде и да се запознае с детето. Номерът на обувките е 35,36, детенцето живее съвсем близко до мястото на влизане в квартала.  ", "date": "2019.04.09", "title": "7-годишният Сашко от Русе, изоставен от майка, се нуждае от помощ"}
{"url": "https://www.monitor.bg:443/bg/a/view/dvama-zatvornici-na-syd-obrali-sykilijnik-162035", "text": "Двама затворници се изправиха на подсъдимата скамейка в окръжния съд в Пловдив по обвинение, че са обрали съкилийник. Мартин Митев и Калоян Алексиев отмъкнали насила от друг пандизчия мобилен телефон и часовник – всичко за общо 50 лева. Мартин бил вкаран зад решетките с присъда за убийство и лежи общо 17 години. Аверът му Калоян пък имал 22 присъди предимно за кражби. Според прокуратурата миналия 4 февруари двамата влезли в килията на Калин Витанов, ударили го няколко пъти в корема и му взели мобилния апарат и часовника. Според адвоката на Митев – Веселин Запрянов, обаче пострадалият Калин е наклеветил Мартин и Калоян за обира. „Витанов е привлечен към наказателна отговорност за набедяване на криминалисти, че са му присвоили вещи”, каза юристът. По време на делото срещу Митев и Алексиев в окръжния съд в Пловдив стана ясно, че трябва да бъде призован за свидетел друг бивш лишен от свобода, който може да внесе яснота с показанията си в казуса. На 4 февруари миналата година той е станал очевидец на влизането на Мартин и Калоян в чуждата килия. В съда ще бъдат разпитани и дежурните служители на Съдебната охрана, които са наблюдавали охранителните камери и колегите им, които са били надзиратели в деня на обира.", "date": "2019.04.09", "title": "Двама затворници на съд, обрали съкилийник"}
{"url": "https://www.monitor.bg:443/bg/a/view/ministyr-marinov-otkri-obnovenata-sgrada-na-rup-petrich-162034", "text": "Днес преди обед МВР-министъра  Младен Маринов откри обновената сграда на РУ-Петрич. На  церемонията присъстваха главният  секретар на МВР гл.комисар Ивайло Иванов, директорът на ОДМВР-Благоевград ст. комисар Николай Хаджиев, областният управител Бисер Михайлов, кметът на Петрич Димитър Бръчков, полицаи и пожарникари. Сградата на полицията в Петрич е построена в периода от 1966 до 1985 г.  В нея се помещава и пожарната.  Оттогава не са извършвани никакви основни ремонтни дейности по съществуващия сграден фонд. С реализирането на проекта административната сграда на РУП-Петрич и РСПБЗН-Петрич придобива модерна и европейска визия - топлинно изолирани са външните стени, подменена е дограмата, както  топлоизолация на покрива, изграждане на соларна изолация и  подмяна на отоплителната инсталация са извършени в ремонтните дейности.", "date": "2019.04.09", "title": "Министър Маринов откри обновената сграда на РУП-Петрич"}
{"url": "https://www.monitor.bg:443/bg/a/view/300-voenni-v-bojna-gotovnost-za-ohrana-na-granicata-162041", "text": "300 военнослужещи в Благоевград са на разположение, като при необходимост могат да подсилят веднага охраната на границата, заради евентуален засилен мигрантски натиск. Това заяви вицепремиерът и министър на отбраната Красимир Каракачанов, който посети заедно с МВР шефа Младен Маринов ГКПП „Кулата“. Той уточни, че армейците могат да дават дежурства в състав от по 100 души. И допълни, че има съоръжения, които временно временно може да подпомогне, за да се предотврати навлизане на мигранти. Поводът за думите му бе срещата в понеделник при премиера Бойко Борисов за бежанската ситуация около границата с Гърция, на която стана ясно, че при натиск армията има възможност да прати подкрепление от 1200 души в рамките на първите 24 часа. „По българската граница нямаме защитни съоръжения и ограда, но нека не забравяме, че тя е планинска, а все пак и Беласица и Славянка са високи планини и там могат да минат индивидуално само физически добре подготвени хора. Точно в този район на ГКПП „Кулата” е единственият по-лесен достъп и ако има някъде опит за навлизане, то той ще бъде именно тук”, каза Каракачанов. Той даде да се разбере, че още през 2016 година е изчистена полосата около браздата и реката, за да има видимост и да се маневрира с автомобили. \"Българското правителство не е приемало и няма да приема политика на разселване на мигранти, било то от Западна Европа или от съседни страни\", каза още Каракачанов. И допълни: „Основната цел на хората в района на Одрин е маршрутът-Гърция, Северна Македония и Албания на запад, но е ясно, че се обсъжда и алтернативен вариант като маршрут да се използва България. За това сме длъжни да вземем всички необходими мерки, за да предотвратим подобно масово нахлуване на българска територия.“. „На българо-турската граница имаме изградено възпрепятстващо съоръжение със съответните сензори и техническо обезпечение, има и осигурено допълнително присъствие. По-сериозен ресурс сме струпали на гръцката граница - усилени наряди, включително и Жандармерия, тъй като тук ескалира процесът и няма преградно съоръжение“, заяви от своя страна Маринов.", "date": "2019.04.09", "title": "300 военни в бойна готовност да залостят границата"}
{"url": "https://www.monitor.bg:443/bg/a/view/avtomobil-otnese-treniora-na-arjentina-162040", "text": "Селекционерът на националния отбор на Аржентина Лионел Скалони е откаран в болница в тежко състояние. 40-годишният бивш футболист на “Ла Коруня”, “Лацио”, “Уест Хем“ и други клубове е бил пометен от автомобил, разкри \"Ел Мундо\". Инцидентът се случва на остров Майорка. Аржентинецът е карал колело, когато е бил ударен от кола. Скалони незабавно е откаран в болницата на Майорка \"Университари Сон Еспас\", за да бъдат лекувани травмите му, включително и на главата. Според информациите Скалони е без опасност за живота, но ще се възстановява поне няколко седмици. 40-годишният специалист през август миналата година замени Хорхе Сампаоли начело на националния отбор на Аржентина. Треньорската рокада дойде след разочароващото представяне на \"гаучосите\" на световното първенство в Русия.", "date": "2019.04.09", "title": "Автомобил отнесе треньора на Аржентина"}
{"url": "https://www.monitor.bg:443/bg/a/view/pochina-aktioryt-dal-prjakora-na-slash-ot-guns-n-roses-162037", "text": "Актьорът Сиймор Касъл e починал на 84-годишна възраст, потвърди дъщеря му Дилин Касъл Мърфи. Той е издъхнал в следствие на усложнения от болестта на Алцхаймер. Освен с ролите си Касъл е известен и като „кръстник“ на Слаш от Guns 'N Roses. Именно той дава този прякор на малкия Соул Хъдсън, който бил сред приятелите на сина му. Сред емблематичните му участия са с Джина Роуландс във филма \"Мини и Московиц\" на Джон Касавитис и образа на лекаря на персонажа на Джийн Хекман в \"Кланът Тененбаум\" на Уес Андерсън.  Сиймор Касъл е роден в Детройт и като дете често пътува с майка си, която е актриса в бурлески. По-късно се установява в Ню Йорк, където лансира актьорската си кариера, продължила 60 години и свързана с участието му в над 100 филма. Там среща Джон Касавитис. Това слага началото на дългогодишното им приятелство. През 1959 г. заминава за Лос Анджелис, където живее в къщата за гости на Касавитис и Роуландс. Сиймор Касъл дебютира като актьор във филма \"Сенки\" (1958) на Касавитис. Снимал се е също във филмите му \"Лица\", \"Убийството на китайския букмейкър\", \"Любовни потоци\". Работата му с Касавитис привлича вниманието на други режисьори и Касъл участва в \"Конвой\" на Сам Пекинпа и \"Последният магнат\" на Елия Казан. Снимал се е също в лентите \"Дик Трейси\", \"Белият зъб\", \"Неприлично предложение\", \"Меден месец във Вегас\".  По-късно се снима във филми на Уес Андерсън, сред които \"Колежът Ръшмор\" и \"Морски живот със Стив Зису\".", "date": "2019.04.09", "title": "Почина актьорът, дал прякора на Слаш от Guns 'N Roses"}
{"url": "https://www.monitor.bg:443/bg/a/view/barnie-davame-otsrochka-za-brekzit-162042", "text": "Европейският съюз се надява, че междупартийните преговори в Лондон ще имат за резултат постигане на мнозинство в парламента за блокираното споразумение за Брекзит, и е готов да даде повече време за постигането на тази цел, заяви главният преговарящ от ЕС Мишел Барние, цитиран от Ройтерс. Барние посочи, че дължината на всяка втора отсрочка извън сегашната дата - 12 април, ще зависи от мотивите, които британският премиер Тереза Мей ще представи. \"Всяко удължаване трябва да служи на определена цел. Срокът трябва да бъде пропорционален на целта. Нашата цел е организиран Брекзит. Излизане без споразумение не може да бъде решение на ЕС. За да се избегне това, Великобритания има нужда от време, за да се стигне до сделка\", каза Барние. Междувременно министри от страните от Европейския съюз заявиха, че ЕС са готови да дадат на Великобритания възможност за отлагане на Брекзита след 12 април, но при стриктни условия. „Намираме се в много, много озадачаваща ситуация\", тъй като \"трябва да дадем на британската страна време, за да научим най-сетне какво тя иска в действителност\", обясни пред журналисти германският министър по европейските въпроси и заместник-външен министър Михаел Рот. Хипотезата за отлагане \"не е нито приета, нито е автоматична\", заяви френският министър по европейските въпроси Амели дьо Моншален. ЕС трябва да даде на Великобритания повече време за организирането на Брекзита, но Лондон трябва да изясни как планира да го направи, заяви холандският външен министър Стеф Блок.  ", "date": "2019.04.09", "title": "Барние: Даваме отсрочка за Брекзит"}
{"url": "https://www.monitor.bg:443/bg/a/view/nacional-na-anglija-katastrofira-pijan-162044", "text": "Полузащитникът на “Челси” и национал на Англия Дани Дринкуотър е бил арестуван, след като е катастрофирал с автомобила си \"Рейндж Роувър\" в Миър, съобщи полицията в Чешър. Инцидентът е станал в ранните часове на понеделник, когато 29-годишният футболист се натресъл на “Шкода”. Дринкуотър вече е пуснат, като случаят му ще влезе в съда на 13 май. Той катастрофирал, малко след като напуснал благотворително парти заедно с адвокатката Бет Мантъл. Зад волана на другия автомобил била 30-годишната Ема Браун. Двете жени са пострадали леко при катастрофата, а полицията е установила, че английският национал е управлявал автомобила си след употребата на алкохол. Други пострадали при катастрофата няма, като щетите са само материални. Медиите в Англия пък не пропуснаха да се измайтапят с името на арестувания. Както е ясно, фамилията на играча означава „пиещ вода“, а „Сън“ отбеляза шеговито, че явно халфът пие не само вода.", "date": "2019.04.09", "title": "Национал на Англия катастрофира пиян"}
{"url": "https://www.monitor.bg:443/bg/a/view/kapitanyt-na-levski-izgorja-za-ludogorec-162039", "text": "Кошмарните новини за треньора Георги Дерменджиев преди сблъсъка с „Лудогорец“ в неделя идват една след друга. „Сините“ буквално останаха без опции в защита, след като в изминалия мач с „Черно море“ Луи Нганиони получи червен картон, Нуно Рейш натрупа официални предупреждения, Седрик Унтонджи се контузи, а днес и капитанът Живко Миланов отпадна от сметките. Сърцатият бранител на „Левски“ отнесе тежко наказание за действията си по време на двубоя във Варна, като ДК санкционира защитника за 1 мач и го глоби с 1000 лева за нанесена обида. За показан среден пръст към публиката на „моряците“ пък Живко ще трябва да извади още 3000 лева. Така за дербито с шампионите „сините“ останаха на практика със само трима играчи в защитата, от които Другите двама в центъра на отбраната са юношите Томислав Папазов и Деян Иванов, но те нямат записана нито една минута за отбора през настоящата кампания. Тоталната липса на избор в дефанзивен план се допълва и от факта, че преди дни ръководството извади от състава Давид Яблонски и Милош Цветкович, чийто договори изтичат през лятото. В тази ситуация Георги Дерменджиев ще трябва да преквалифицира играчи, като е възможно Хали Тиам да бъде върнат назад, а юношата Илия Юруков, който също е със статут на резерва, да заиграе като бек. Много надежди са насочени и към лекарския щаб, който ще направи и невъзможното да възстанови Седрик Унтонджи. Роденият във Франция бранител което пострада при сблъсъка с Иван Дюлгеров в мача с „Черно море“. Лекарите са установили, че няма счупване или изваждане на рамото, но за момента шансовете да играе срещу „Лудогорец“ са малки. На този фон левскарите пуснаха в продажба билетите за предстоящия домакински мач на срещу „Лудогорец“, като освен редовните талони за двубоя, привържениците ще могат да си закупят и пакетен пропуск за оставащите домакинства на тима на „Герена“ в комбинация с отстъпка за дербито с ЦСКА. Прогнозите за сблъсъка с „Лудогорец“ са за по-слаба посещаемост в сравнение с предната среща поради влошените метеорологични условия. Все пак организираните привърженици на „Левски“ се готвят за подобаващо посрещане на съперника, като стартираха кампания за набиране на средства за хореография, част от които ще отидат и за мача с „червените“ на 20 април.", "date": "2019.04.09", "title": "Капитанът на „Левски“ изгоря за „Лудогорец“"}
{"url": "https://www.monitor.bg:443/bg/a/view/desislava-ivancheva-se-kandidatira-za-evrodeputat-162046", "text": "Отстраненият кмет на столичния район \"Младост\" и подсъдима за корупция Десислава Иванчева ще участва на европейските избори през май, съобщиха от сдружение „Зелен Младост“. ЦИК вече е взела решение, тъй като събирането на подписи за кандидатурата й е започнало още от съдебната зала. Иванчева има намерение да вземе участие и в местния вот наесен. Инициативният комитет, който издига кандидатурата й се нарича „Непослушните“. Междувременно станан ясно, че Пледоариите по делото срещу бившата кметица на столичния район „Младост“ Десислава Иванчева, заместничката й Биляна Петрова и също бившия кмет Петко Дюлгеров ще бъдат в неделя. Това е прецедент, тъй като обикновено в почивните дни се гледат само мерки за неотклонение. Изборът на този ден за пледоарии беше избран, тъй като адвокатите на тримата подсъдими били заети в другите дни, предложени им от съдията по делото. На заседанието във вторник близо час Иванчева дава обяснение пред спецсъда. Тя започна още от 2016 г., когато стана кметица и разказа за практиката бизнесмените в района да правят дарения, като тези, които не искали не им се отразявало на бизнеса. Според Иванчева тя никога не се срещала сама с евентуален инвеститор и много често предложенията за дарения са отправяни от администрацията. С Александър Ваклин, който е основният свидетел по делото срещу нея, се видяла само веднъж в присъствието на представители на администрацията. С неговата съпруга също имала една среща, след като се установило, че те не са изпълнили своя ангажимент по озеленяване на района, в който е обекта им. Иванчева заяви, че не е пипала парите, намерени в автомобила й. При задържането й там бяха открити 56 000 белязани евро. Иванчева имала само няколко срещи с Петко Дюлгеров, но двамата не били близки. Дюлгеров пък се отказа пред съда от първите си показания, че е искал парите от името на Иванчева. Първите показания, които е дал на 17 парил 2018 г. при задържането му, били под натиск в присъствието на служебен адвокат. Обяснение даде и Биляна Петрова, която каза, че от никого не е искала подкуп. Че се е виждала само веднъж с Александър Ваклин на тази среща при кметицата и че даренията, които правели инвеститорите, били абсолютно доброволни.", "date": "2019.04.09", "title": "Десислава Иванчева се кандидатира за евродепутат (ОБНОВЕНА)"}
{"url": "https://www.monitor.bg:443/bg/a/view/deljan-dobrev-napuska-narodnoto-sybranie-162043", "text": "Делян Добрев подава оставка като народен представител в 44-тото Народно събрание. Това съобщиха от правителствената информационна служба. Той е взел това решение след разговор с председателя на ГЕРБ и премиер Бойко Борисов. „С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", мотивира Добрев решението си. Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.      ", "date": "2019.04.09", "title": "Делян Добрев напуска Народното събрание "}
{"url": "https://www.monitor.bg:443/bg/a/view/desant-na-vojskata-v-shumen-armijata-si-prevze-obratno-bivshi-kazarmi-162038", "text": "Вертолет \"Пантер\" от състава на Военноморсите сили на БА извърши \"десант\" пред шадраваните на \"Арена Шумен\". Само за минути армията постави под пълен контрол терена, на който допреди няколко години се намираше едно от най-големите поделения в Шумен - Пети полк. Южно от \"Арена Шумен\" се разположиха ВМС, а северно на позиция беше развърната 122-милиметрова реактивна система за залпов огън БМ21 \"Град\". Армейският десант в Шумен е част от националната информационна кампания на Министерството на отбраната \"Бъди войник!\", с която военните искат да представят армията и да привлекат нови кандидати за военнослужещи. \"Целта ни е хората да имат информиран избор, дали да дойдат при нас. Искаме да поставим Българската армия във фокуса на обществото, защото нашата дейност невинаги е  видима, особено като няма директна заплаха за населението.\" - коментира преди началото на шуменската офанзива Георги Пенев, заместник-командир на Военноморските сили. Около \"Арена Шумен\" са представени щандове за демонстрации и получаване на информация за въоръжение, техника и екипировка на Сухопътните войски и Военноморските сили, а привечер се очаква интерес към информационната борса за набиране на войници и матроси за Българската армия при щанда на Военно окръжие - Шумен. Свой щанд има и Висшето военноморско училище \"Никола Йонков Вапцаров\".  Кампанията на БА преминава с различни акценти по места, в Шумен местното Военно окръжие е акцентирало пресъздаване на една от красивите и славни истории на войската - спасяването на знамето на 19-ти пехотен полк от подп. Марин Куцаров (по-късно генерал). Полкът, командван от Куцаров е в състава на частите от 100 хиляди войници, които остават заложници на запад от меридиана, преминаващ през Скопие след края на Първата световна война. Българската армия е принудена да предаде въоръжението и бойните си знамена. За да не попадне светинята в ръцете на врага, Куцаров предпочита да бъде изгорена. Това става пред събрания полк на 6 октомври 1918 година. След 139 дни в плен Куцаров се завръща в Разград, където е седалището на полка. Посрещането е хладно и враждебно, а командирът на дивизията се обръща към офицера с думите: \"Не намери ли поне един пистолет с един патрон в цевта за да избягаш от позора.\" В този момент подполковникът разкопчава куртката си и вади увитото около тялото бойно знаме на полка. Пред войниците изгорил парцали в калъфа на знамето, а оригинала пазил в тайници в продължение на 139 дни.", "date": "2019.04.09", "title": "Десант на войската в Шумен, армията си превзе обратно бивши казарми"}
{"url": "https://www.monitor.bg:443/bg/a/view/bdj-vyvejda-predvaritelna-prodajba-na-bileti-za-velikden-162025", "text": "Обичайният срок за предварителната продажба на билети и седящи места за бързите влакове е 5 дни, но  жп превозвачът има практиката да удължава този срок, в случаите когато предстоят по-дълги празнични периоди. Така клиентите могат да планират предварително своите пътувания, както и своевременно да закупят билет и резервация за седящо място за предпочитания от тях влак. Предварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 10-и април до 6-и май. За празничните дни по повод Великден, „БДЖ–Пътнически превози” ЕООД предвижда да осигури и допълнителни вагони за влаковете, които пътуват по основните направления в страната, допълват от държавната компания. За определени влакове може да се закупи и онлайн билет. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.", "date": "2019.04.09", "title": "БДЖ въвежда предварителна продажба на билети за Великден"}
{"url": "https://www.monitor.bg:443/bg/a/view/izpraviha-bivsh-starshi-mitnichar-pred-temida-162027", "text": "Бивш старши митнически инспектор от отдела „Борба с наркотрафика“ в Бургас застана пред Темида в Ямбол по обвинение че е подпомогнал двама контрабандисти да пренесат през границата с Турция 1000 бутилки препарат за растителна защита на обща стойност 45 166 лв. Ексмитничарят Светослав Парашкевов ще отговаря за контрабандата заедно с бургазлията Георги Тишев и роденият в Лондон, но постоянно живеещ в Созопол Грегори Шчербински, които пробвали да прекарат с леките си автомобили стоката на ГКПП Лесово на 28 юли 2017 година. Препаратите са били намерени в последствие , след като колеги на спусналия „чадър“ митничар се усъмнили във верността на подадените от тях декларации и подали сигнал към полицията да претърсят автомобилите по пътя . Запознати намекват, че задържането на Парашкевов е било финална част от операция на МВР след сигнал за корумпирани митничари. Ако бъде доказано повдигнатото обвинение обвиняемите ги очаква затвор от 5 до 15 години и глоба до 200 бона. Интересна подробност е че три месеца по –рано, на 26 март, докато е бил на смяна на същия граничен пункт Парашкевов   е конфискувал и глобил  за опит да пренесе аналогични препарати търговец от София, като в случая контрабандното количество е било за малко над 1 700 лв. Година по-късно митничарят е подал молба за освобождаване от служба. И тримата подсъдими са с мярка за неотклонение „подписка“. Очаква се делото да тръгне по същество на 3 май.", "date": "2019.04.09", "title": "Изправиха бивш старши митничар пред Темида"}
{"url": "https://www.monitor.bg:443/bg/a/view/muzikanti-i-fenove-izpratiha-kavaldjijata-matio-dobrev-162032", "text": "Десетки музиканти и фенове на народната музика изпратиха  до гробищния парк в Стралджа кавалджията Матьо Добрев, който почина след тежко боледуване на 8 април, броени дни преди да навърши 62 години. Последно сбогом, Матьо! Без тебе Стралджа няма да е същата.Тихо ще е без звуците на твоя кавал. Не само Стралджа губи от твоята смърт, а цяла България, защото ти бе символ!“, коментира кметът на малкия град  Атанас Киров и припомни, че кавалджията е наследил таланта от баща си Добри Милев, един от най-добрите кавалджии в като едва 12-годишен е бил поканен за запис в БНР. „Изпод пръстите му се раждат такива мелодии, които са в състояние да те разплачат или да те възвисят до небесата, да предизвикат висше щастие и радост, да те накарат да се гордееш неистово, че си българин. Матьо е невероятен в бавните и в бързите мелодии. Неговият кавал наистина „свири и говори“ – за широтата на тракийското поле, за хайдушкия Балкан, за красотата на природата, за силата на живота, за пъстротата на хорото…, коментираха приятели на  покойника, който малко преди да склопи очите си помолил на гроба му да няма сълзи, а да звучи мелодия на кавал…“, споделяха дошлите да си вземат „Сбогом!“. „Днес частица от нас завинаги поема към вечността! Ти си отиде,но винаги ще живееш в нашите сърца ! Оставяш диря пропита с доброта, човечност, професионализъм, оставяш весели спомени с които ще те споменаване с години напред , оставяш МУЗИКА която докосва сърцата на всеки българин и тя ще живее вечно ! Почивай в мир !Поклон пред теб,приятелю!“, написаха в социалните мрежи музикантите от оркестър „Тракия“ на виртуоза кларнетист  Иво Папазов – Ибряма, с които Добрев свиреше от 1996-а година.Съболезнования поднесе и кавалджията Теодосий Спасов, който твърди че Матьо Добрев е оказал невероятно въздействие върху оформянето му като изпълнител докато е учел в СМУ „Филип Кутев“ – Котел. С много болка в гласа Иво Папазов – Ибряма съобщи, че оркестърът му ще посвети предстоящите си концерти в Магдебург на починалия без време кавалджия.  ", "date": "2019.04.09", "title": "Музиканти и фенове изпратиха кавалджията Матьо Добрев"}
{"url": "https://www.monitor.bg:443/bg/a/view/fandykova-dari-fejgin-s-roklja-s-5000-kamyka-162026", "text": "Специално изработена за нея състезателна рокля с 5000 камъка „Сваровски“ дари днес столичният кмет Йорданка Фандъкова на най-добрата ни фигуристка Александра Фейгин. Това стана по време на церемонията по обявяване на състезателката за лице на кампанията „София – Европейска столица на спорта“ за 2019 г. 16-годишната Саша наследява това признание от бронзовата медалистка от Рио 2016 с ансамбъла Християна Тодорова, която бе лице за 2018 г. През изминалата зима Фейгин направи исторически за България класирания с 11-ото си място на европейско и 17-о на световното за жени. Дизайнът на роклята е на Росица Мутафчиева, която се грижи и за екипите на националките по художествена гимнастика. Оказа се, че на световно първенство в Токио съдиите са подсказали на Фейгин и треньорката й Ина Лутай, че костюмите й са малко семпла и е добре да ги замени. „Вече всички играят с много камъни и блясък. Една такава рокля струва между 800 и 2000 евро и сме благодарни на общината за подкрепата“, сподели Лутай. Саша ще покаже новата си рокля за пръв път в състезание точно пред софийска публика. В събота по обяд тя ще изиграе с нея волната си програма по музика от канадската постановка „Пасажери“ по време на финалите за Европейската купа „Скейт Виктория“ в Зимния дворец на спорта. Това ще е последното състезание за сезона за талантливата ни фигуристка, която през уикенда участва и в държавното първенство. „На него Саша пробва за пръв път комбинацията троен лутц - троен ритбергер, която в момента изпълнява единствено олимпийската и световна шампионка Алина Загитова от Русия. И я направи успешно. През сезона обаче й се насъбраха цели 14 важни състезания, което е страшно много и затова ще я пусна да почине цял месец след това. За догодина ще преценим дали да продължи да се състезава и при девойките или да остане само при жените“, допълни Лутай. През лятото Саша ще замине на подготовка в Сочи, където ще тренира с Албена Денкова и трупата на Иля Авербух. Ще има още лагери в тренировъчния център „Камчия“ и високопланинска в Швейцария. Преди да се отдаде на заслужена почивка обаче Александра Фейгин ще се включи в неделя във велошествието „София кара колело за по-чист въздух“, което стартира в 11 ч. по маршрут от Народно събрание до Южния парк.", "date": "2019.04.09", "title": "  Фандъкова дари Фейгин с рокля с 5000 камъка"}
{"url": "https://www.monitor.bg:443/bg/a/view/megz-vkara-v-bolnica-71-godishna-162030", "text": "Известната модна дизайнерка Миглена Каканашева – Мегз, се забърка в нов скандал, след като в квартал „Парчевич” в Раковски не спря на знак „Стоп” и блъсна друга кола. Пътно-транспортното произшествие станало около 14,30 часа на 8 април т.г. на ул. „Христо Смирненски” в квартала. По информация от свидетели на случилото се Мегз се е движела с мощния си джип „Мерцедес” към кръстовище, на което за нея има знак „Стоп”. Според Закона за движение по пътищата всеки шофьор трябва да спре задължително на този знак, за да пропусне движещите се автомобили по пътя с предимство. Според очевидците обаче Мегз не е натиснала спирачките и не е спряла, а директно е излязла на пътя с предимство. Там в този момент се е движела лека кола „Хонда”, шофирана от 74-годишен мъж. С него е пътувала жена на 71 години, вероятно негова съпруга. Двамата били от Пловдив и пътували през Раковски по лична работа. Мегз връхлетяла върху хондата им, като им отнела предимството. Шофьорът на блъснатата кола не пострадал, но спътничката му била откарана в Спешното приемно отделение на УМБАЛ „Св. Георги” за преглед. Дежурните лекари преценили, че пловдивчанката трябва да остане в болница за наблюдение и я хоспитализирали в Първа клиника по хирургия. Пострадалата при катастрофата жена нямала счупвания и била приета с натъртвания в здравното заведение, като вероятно ще бъде изписана до ден-два. Каканашева била сама в джипа си и не пострадала при сблъсъка с хондата. Когато полицаите от Районното в Раковски отишли на катастрофата с Мегз, преценили, че трябва да отработят произшествието по административен ред, защото нямало тежко пострадали хора. Те решили да не сезират прокуратурата за случилото се и затова катастрофата няма да се разследва в рамките на досъдебно производство. Полицаите от Раковски установили също, че 28-годишната модна дизайнерка е шофирала без книжка. Тя й била отнета по административен ред за други нарушения на Закона за движение по пътищата. От ОД на МВР в Пловдив отказаха да съобщят защо е била отнета книжката на Каканашева, кога и за какъв период, като се позоваха на Закона за личните данни. Полицаите от Раковски само съставили акт на Мегз, който по данни на пресцентъра на ОД на МВР в Пловдив е на стойност до 200 лева. Те отработили произшествието по административен ред.  ", "date": "2019.04.09", "title": "Мегз вкара в болница 71-годишна, шофирала без книжка "}
{"url": "https://www.monitor.bg:443/bg/a/view/vkaraha-v-aresta-osyden-za-porugavane-na-tribagrenika-162029", "text": "Постоянна марка за неотклонение „задържане под стража“ наложи състав на старозагорския районен  съд спрямо подвизаващия се като журналист и собственик на видеоблога „Гласът на Стара Загора“  Михаил Михайлов, който м.г. бе осъден от специализирания съд за гавра с националния флаг на 2 години затвор. 2-годишната ефективна присъда беше постановена след като през нощта на 2 юни  Михайлов засне и качи в Интернет как пали трибагреника пред Съдебната палата в София и след това уринира върху него.Най-тежкото наказание е предвидено в член 109 от НК, поведението си псевдожурналистът „оправда“ с недоволството си от състоянието на българската съдебна система. Присъдата е обжалвана пред Апелативния специализиран съд и Михайлов е бил пуснат на свобода в очакване да бъде насрочено заседание по делото. На 4 април той нахлул в старозагорския център за спешна и неотложна помощ и започнал да ругае и заплашва лекарите и сестрите там, при пристигането на повикани по спешност униформени полицаи успял да удари двама от тях преди да го закопчаят с белезници. Михаил Михайлов не страда от психични заболявания и може да носи отговорност за поведението и постъпките си, показаха съдебно-психиатричните експертизи по делото за гаврата над националното знаме. Скандалният видеоклип продължава да бъде достъпен в YouTube, там могат да бъдат видени още десетки не по-малко скандални записи , насочени срещу раздразнили по някакъв повод „журналиста“ граждани, включително съдии , полицаи и прокурори.", "date": "2019.04.09", "title": "Вкараха в ареста осъден за поругаване на трибагреника"}
{"url": "https://www.monitor.bg:443/bg/a/view/nencho-balabanov-otvlicha-krasavica-video-162028", "text": "„Вино, море, вълни, луна... и тези пет неща“. С този текст Ненчо Балабанов приветства предстоящите горещи летни нощи и дава заявка да озвучи клубовете. Лириката е част от новото му парче „Тези пет неща“, което направи своята премиера снощи. Музиката е дело на Мага, а текстът е авторски, написан от Ненчо, който не за пръв път хваща химикала за свое парче. Закачлив и с чувство за хумор, той приканва към лятна любов. Видеото пък е дело на режисьора Стефан Маринов и оператора Петко Андонов, които са създали минифилм със сюжет и неочаквана развръзка. В него Ненчо е пленен от красива дама - Василена Радева - изключително талантлива и обещаваща гримьорка и художничка, но тя е охранявана от двама едри мъжаги (явно съпруга на подземен бос). Въпреки това той успява да я „отвлече“. Щом я завежда до спалнята си, и в най-разгорещения момент от ласките между двамата, Ненчо щраква белезници около китките й. Но това не е част от любовната игра. Оказва се, че сюжетът поставя Балабанов в ролята на агент под прикритие, а дамата свършва пред Съдебната палата. Дали ще прекрачи прага на Темида – може да видите във видеото!", "date": "2019.04.09", "title": "Ненчо Балабанов отвлича красавица (ВИДЕО)"}
{"url": "https://www.monitor.bg:443/bg/a/view/deloto-za-ubijstvoto-na-bonio-fasa-s-treti-fal-start-162031", "text": "Трети фал-старт отчете в старозагорския окръжен съд делото за убийството на рецидивиста Богдан Динев /Боньо Фаса/, който загина от пробождане с нож в бедрото на 25 юли 2016 година в дома си на улица „Чая“ 44. Обвиняема е тогава 18-годишната ученичка от старозагорската търговска гимназия „Княз Симеон Търновски“ Мария Гиздева. Момичето попаднало в жилището на съдения за насилие над  млади жени 62-годишен бивш затворник уж за да разгледа снимки на дъщеря му, с която Фаса бил в обтегнати отношения и твърдял , че много тъгува. Тялото на издъхналия от кръвозагуба домакин бе намерено на следващия ден, тогава бе задържана и Гиздева, в която криминалистите намериха негова банкова карта, от която били направени половин дузина опити за теглене на спестявания. Ножът, с който е била срязана фатално бедрената артерия е открит в съседство, по него имало пръстови отпечатъци на ученичката. След 3-дневен престой в ареста Мария излезе на свобода срещу 500 лв парична гаранция, събрани от приятелки на майка й. Досъдебното производство се проточи цели 930 дни, обвинителният акт бе внесен в съда през лятото на м.г., но последва заболяване на съдията, след което защитата на Гиздева поиска връщането му обратно на прокуратурата. Стигна се до апелативен съд, който постанови отказ от допълнително разследване, но документацията закъсня и това наложи отлагане на разпоредителното заседание в края на март. На новата дата се оказа, че защитниците на Мария са възпрепятствани заради друго дело в Специализирания съд, което наложи ново отлагане, този път за 14 май. Няма никакви гаранции, че и тогава ще бъде даден старт на делото, за което Гиздева настоява да премине по общия с разпит на десетки свидетели и най-вероятно за нови медицински и психиатрични експертизи. Междувременно Мария завърши средното си образование и заживя с приятеля си. След първоначалната й словоохотливост пред медиите 21-годишната жена  спря да дава каквито й да е обяснения за случилото се в дома на Фаса. Дъщерята на убития е  поискала да бъде конституирана като граждански обвинител, все още няма яснота какви ще бъдат нейните финансови претенции към обвиняемата. Запознати с механизмите на родното съдопроизводство коментират поредното отлагане с възможностите Гиздева да получи минимално наказание въпреки отказа й на този етап да демонстрира разкаяние.", "date": "2019.04.09", "title": "Делото за убийството на Боньо Фаса – с трети фал-старт"}
{"url": "https://www.monitor.bg:443/bg/a/view/1-4-finalnite-sblysyci-ot-shampionskata-liga-prjako-v-efira-na-max-sport-162024", "text": "Първите два двубоя от ¼-финалната фаза на Шампионската лига ще се излъчат тази вечер пряко по спортните канали на А1. Началният час на сблъсъците “Ливърпул” – “Порто” и “Тотнъм” – “Манчестър Сити” е 22:00 часа. Миналогодишният финалист в Шампионската лига “Ливърпул” ще излезе като фаворит на свой терен срещу португалския “Порто”. Момчетата на Юрген Клоп имат самочувствие, след като в 1/8-финалната фаза на надпреварата бяха безапелационни срещу колоса “Байерн” (Мюнхен) и го отстраниха с общ резултат 3:1. “Порто” пък се нуждаеше от продължения в реванша срещу “Рома” за крайния успех с 4:3, който осигури на „драконите” участие сред Топ 8 в Лигата. Двубоят ще може да се проследите пряко по MAX Sport 2, както и като pay-per-view на live.a1.bg. В другия мач от вечерта „Тотнъм“ ще дебютира в Шампионската лига на своя нов стадион – Tottenham Hotspur Stadium. Съперник на „шпорите” е добре познатият им „Манчестър Сити“. Двата тима достигнаха безпроблемно до сблъсъка помежду си, след като в предишния кръг категорично надиграха немски опоненти. „Тотнъм“ се справи с общ резултат 4:0 срещу „Борусия“ (Дортмунд), а „Сити“ буквално разпиля „Шалкe” за крайното 10:2. Английското дерби от ¼-финалите на Шампионската лига ще може да се проследите пряко по MAX Sport 3.", "date": "2019.04.09", "title": "Първите 1/4-финали от Шампионската лига пряко в ефира на Max Sport"}
{"url": "https://www.monitor.bg:443/bg/a/view/karanikolov-sa-sht-se-narejdat-sred-20-te-top-tyrgovski-partniori-na-bylgarija-162021", "text": "САЩ се нареждат сред 20-те топ търговски партньори на България. През последното десетилетие в нашата двустранна търговия са налице редица положителни тенденции, стокообмен успя бързо да си възвърне нивата отпреди финансовата криза от 2008-2009 г“. Това заяви икономическият министър Емил Караниколов по време на конференция, посветена на възможностите за българските компании да разширяват своя бизнес в САЩ. В рамките на форума министър Караниколов изтъкна, че през 2018 г. равнището на взаимна търговия е достигнало до 561 млн. долара, което значително надхвърля рекордното до този момент ниво от 2012 г. По негови думи за добрия резултат важна роля има и устойчивият ръст, който за миналата година е над 22%. Икономическият министър подчерта, че американският пазар е сред основните експортни дестинации за реализацията на български изделия от високотехнологичния спектър. „Така например, САЩ са на челните места в географското разпределение на износа ни на хардуерни компоненти, на интегрални схеми и на електрически съпротивления с относителни тегла от порядъка на 10% от общо реализираните продажби на външни пазари, каза Караниколов“.", "date": "2019.04.09", "title": "Караниколов: САЩ се нареждат сред 20-те топ търговски партньори на България"}
{"url": "https://www.monitor.bg:443/bg/a/view/gyrcija-se-kani-da-kupi-iztrebiteli-f-35-162017", "text": "Закупуването на изтребители Ф-35 от гръцките ВВС \"се проучва динамично\", заяви пред гръцката държавна телевизия ЕРТ началникът на гръцкия генерален щаб генерал Христос Христодулу. Гръцките военни имат възможност да се запознаят с възможностите на самолета по време на многонационалното учение \"Иниохос (Колесничар) 2019\", което започна на 1 април с участието на Гърция, САЩ, Италия, Израел и Обединените арабски емирства с обща продължителност 12 дни. В него участват 6 италиански Ф-35.  Генерал Христодулу заяви, че Гърция очаква от САЩ в следващите две години да получи цялостно проучване за възможностите, което да включва и цената. Миналия петък и гръцкият министър на отбраната Евангелос Апостолакис остави отворена възможността за закупуване на Ф-35 от Гърция. Цитиран от АНА-МПА, по време на учението Апостолакис каза, че наред с модернизацията на изтребителите Ф-16 гръцките ВВС са в процес на избор на нов самолет, с който постепенно да преминат към новото поколение изтребители. Помолен да коментира информацията, че в доклад до американския Конгрес Гърция, наред с Румъния, Полша и още две страни, се споменава като потенциален купувач на Ф-35, Апостолакис отговори, че Гърция ще проучи всички параметри и че докладът в Конгреса спомага за тази възможност.  Перспективата Турция да въведе на въоръжение Ф-35 в близко бъдеще предизвиква опасения в Гърция, че това ще наруши сериозно баланса на военновъздушните сили в Егейско море, отбелязва агенцията.", "date": "2019.04.09", "title": "Гърция се кани да купи изтребители Ф-35"}
{"url": "https://www.monitor.bg:443/bg/a/view/plasior-prodaval-narkotici-ot-doma-v-kojto-otglejda-4-te-si-deca-162018", "text": "За трети път от началото на т.г. Варненският апелативен съд потвърди задържането под стража на Али Алиев от варненското село Каменар, разследван за наркоразпространение. Той продавал дрогата продължително време от дома си, в който отглеждал 4-те си деца. Въззивната апелативна инстанция потвърди като правилно и законосъобразно определението на Окръжен съд - Варна от миналата седмица, с което е била оставена без уважение жалбата на Али за изменение на определената му процесуална мярка за принуда в по-лека. От Апелативния съд във Варна припомнят, че Али е в ареста от 6 месеца. Привлечен е като обвиняем в началото на ноември м.г., след като е било установено, че държи и разпространява значително количество наркотични вещества – 320 грама марихуана и 1,95 грама амфетамино производни. Али се опитва за трети пореден път да излезе от ареста и за пореден път съдът не намира основания, с които да промени мярката му за неотклонение. Няма спор, че събраните в хода на разследването материали сочат съпричастността на обвиняемия към престъплението, което е с висока степен на обществена опасност и е тежко, умишлено по смисъла на закона. Апелативният съд споделя за пореден път  първоначалния си извод, че е реална опасността Али да извърши други престъпления. Припомнен бе и факта, че повече от 15 са били сигналите, че той продава дрога, в това число и на непълнолетни. Прокуратурата припомни и обстоятелството, че безработният мъж нямал други източници на доходи, освен от продажбата на наркотици. Обвиняемият е криминално проявен, в миналото е бил осъждан и въпреки, че е реабилитиран по право, съдът намира, че  няма основание за промянаата на мярката му за неотклонение. Определението не подлежи на обжалване.", "date": "2019.04.09", "title": "Пласьор продавал наркотици от дома, в който отглежда 4-те си деца"}
{"url": "https://www.monitor.bg:443/bg/a/view/es-s-edinna-sistema-s-danni-za-osyjdanite-chujdenci-162022", "text": "Съветът на ЕС одобри днес окончателно предложението на Европейската комисия за създаване на Европейска информационна система за съдимост за граждани на държави извън Общността. Базата данни ще бъде достъпна онлайн и властите ще могат лесно да търсят за наличие на съвпадение. При съвпадение ще се посочват държавите от ЕС, от които може да бъдат получени пълни данни от регистрите за съдимост за дадения чужденец, се посочва в съобщение на ЕК. Системата ще съдържа данни за самоличност, включително пръстови отпечатъци и портретни снимки. Освен при наказателни производства, системата ще може да се използва например и при проверка на хора, които ще работят с деца, или при издаване на разрешителни, например за носенето на огнестрелно оръжие. Новите правила вече са приети от Европейския парламент и ще влязат в сила във всички държави от Общността след публикуването им в Официалния вестник на ЕС в следващите седмици. Предвижда се по-нататък да бъде въведена възможност за проверки в базата данни при разглеждане на заявления за разрешение за пътуване до ЕС, при оценка на заявления за визи или при разследване на използването на фалшива самоличност. Съществуващата система се използва около три милиона пъти годишно за обмен на данни за постановени присъди. В около 30 на сто от случаите на потърсени данни от регистрите за съдимост е даден положителен отговор - предоставени са действителни данни от регистрите за съдимост, главно при наказателни производства, се отбелязва в съобщението.", "date": "2019.04.09", "title": "ЕС с единна система с данни  за осъжданите чужденци"}
{"url": "https://www.monitor.bg:443/bg/a/view/lozan-izbjaga-ot-vyprosite-na-vss-za-chernija-lebed-162023", "text": "Председателят на Върховния касационен съд (ВКС) Лозан Панов за пореден път абдикира от отговорност и панически избяга от въпроси на членове на Съдийската колегия на Висшия съдебен съвет (ВСС). Този път съдебните кадровици поискаха от Панов да изрази позиция, дали споделя твърденията на съпругата си Елисавета Панова, която в интервю за бТВ обяви, че съдебните актове на Софийския районен съд и на Административен съд София – град, с които бе потвърдена глобата му от 1000 лв. за неподадена имуществена декларация, са \"извращение с правото\". Съдебният кадровик Боряна Димитрова повдигна темата още в началото на редовното заседание на Съдийската колегия. Тя се позова на обажданията от множество съдии, които били шокирани от унизителното и агресивно поведение на съпругата на председателя на ВКС по адрес на съдебната система. \"Нито съдиите, нито аз, нито който и да е в тази зала не се интересува от имотното Ви състояние и личния Ви живот. Колегите смятат, че съдът е дискредитиран и професионалното им достойнство е засегнато. Съдиите, г-н председател (Лозан Панов председателства по право заседанията на ресорната колегия на ВСС-бел.ред.), искат да знаят дали се разграничавате от мнението, че в България няма правосъдие, а ако смятате, че е така, кажете какво направихте в тази посока? Би било лицемерие да продължим да се произнасяме за професионалното израстване на нашите колеги, ако не вярваме изобщо в правосъдието. Въпросът е – разграничавате ли се или не от това становище (на съпругата му Бети Панова-бел.ред.), вярвате ли на българските съдии?\", попита Боряна Димитрова. Председателят на Върховния административен съд (ВАС) Георги Чолаков също посочи, че и той е бил сезиран от колегите си от Административен съд София-град по същия повод. Магистратите са подчертали, че е необходимо председателят на ВКС да посочи дали споделя мнението на съпругата си, че съдебните актове, с които глобата му от 1000 лв. e потвърдена, представляват \"извращение с правото\". Гротескно изглеждаха опитите на двама от кадровиците – Олга Керелска и Атанаска Дишева да попречат темата да бъде обект на разискване на заседанието и така да се опитат \"да спасят\" председателя на ВКС от въпросите за грозните думи на съпруга му по адрес на съдиите. Керелска обясни, че въпросите на колегите й не присъствали в дневния ред, тя нямала време да гледа интервюто на Бети Панова, за което дори не знаела. Наложи се Драгомир Кояджиков да опреснява паметта на колегата си, като й посочи, че веднъж вече Лозан Панов е бягал от заседание на Съдийската колегия, когато отново не пожела да отговари на повдигнатите от кадровиците въпроси, този път за личните му твърдения за зависимости в правосъдието у нас. Този път Лозан Панов отказа да поеме отговорност за думите на собствената си съпруга по адрес на български съдии и побърза да напусне заседателната зала на ВСС.  Действията му предизвикаха дълбоко възмущение у по-голямата част от кадровиците. \"Не знам какво правим ние тук. За сетен път крайно пренебрежително отношение на председателя на ВКС. Не е нормално председател на ВКС и председателстващ Съдийската колеги да излиза без никакъв отговор. Това не е отговор за нас, а за колегите. Ако някой твърди, че не вярва във влязъл в сила съдебен акт, не знам какво правим тук\", коментира Боян Магдалинчев. Подобно на Керелска и другата крепителка на Лозан Панов във ВСС - Атанаска Дишева се опита да оправдае неадекватното му поведение, макар етиката да изисква точно този кадровик да се въздържа от коментари по казуси, свързани с имотното състояние на представители от съдебната система. През 2018 г. се разбра, че в продължение на 12-години Дишева е ползвала огромен ведомствен апартамент в кв. \"Изток\" в столицата, за който е плащала символичен наем от 200 лв. на месец. Установено бе, че през този период семейството на Дишева е закупувало усилено имоти, но умишлено не и в столицата, за да не загуби правото да ползва привилегията \"голям апартамент срещу евтин наем\". \"Кадровите и моралните въпроси вървят ръка за ръка\", посочи в свое изказване друг от членовете на Съдийската колегия на ВСС Вероника Имова. \"Когато си част от съдебната система и оглавяваш най-високото ниво и непрекъснато създаваш ситуация около себе си, която обективира непрекъсната опозиция на стотици хиляди български магистрати и осребряваш с този опортюнизъм тяхната работа и резултатите от нея, трябва да обясниш защо го правиш и да кажеш вярваш ли на съдебната система, от която си част и си оправомощен да организираш нейната работа на висотата на Конституцията и законите. Какъв пример даваш на колегите си, като не спазваш влезли в сила съдебни актове? Как решаваш кадрови въпроси в съдебната система, като не вярваш в нея? Тези въпроси си ги задава всеки съдия. Какво си сторил, за да промениш имиджа на съдебната система, за да възвърнеш вярата на колегите си в това, което правиш?\", отправяше Имова задочно въпросите си към избягалия минути по-рано Лозан Панов. Така заседанието на кадровия орган продължи в отсъствието на \"най-минатият\", както Панов сам определи участието си в аферата с евтините апартаменти за властта, купувани от кумовете му от \"Артекс\".  „Поведението на г-н Панов е повтарящо се. Така беше и в случая, когато се опитахме да му зададем няколко въпроса по повод на неговото изказване на международна конференция у нас, след това ставаше въпрос за униформеното облекло на военните магистрати, тогава преди да започне дебата по точката отново излезе от заседанието на пленума на ВСС и днес по същия начин“. Това заяви пред журналисти представляващият ВСС Боян Магдалинчев. Според него поведението на Панов спрямо съдийската колегия е последователно в своята позиция да не отговаря на въпросите, поставени от колегите му в съдебния съвет. „Определено не считам, че това поведение е нормално, в края на краищата в този кадрови орган няма въпрос за лични обиди, нещо, което да се счита, че е недостойно за говорене. Отговаря се да или не, неговата позиция да се изложи такава, каквато е и нищо повече, никой не иска друго. Днес нито Димитрова, нито Чолаков са казали нещо за имотните му възможности. Към Димитрова са поставени въпроси от страната, а към Чолаков – от съдии от Административен съд – София“, заяви Магдалинчев и допълни: „Ако действително влязъл в сила съдебен акт е изопачаване на правото или извращение на правото, то един председател на ВКС не може да го каже, няма право да го каже. Не го каза той, но трябваше да изясни въпроса възприема ли позицията на съпругата си или не, това беше въпросът на Чолаков“. Магдалинчев коментира и обявеното от Елисавета Панова намерение шефът на ВКС да съди България в Страсбург. „Това го каза съпругата му в телевизионното интервю. Семейство са, както си решат, така си мислят, но винаги се сещам и ще се връщам към думите на покойния Румен Янков, който каза: „Всички магистрати могат да се защитят пред съда, аз - не, не мога“. Това е друго нещо. Очевидно е продължение на тяхно разбиране, ако това е позицията и на г-н Панов. Въпросът е дали с оглед позицията, която заема той, е допустимо да се прави това нещо като морално поведение. На този етап не сме обсъждали нищо по този въпрос – за предприемането на действия срещу Панов. За мен е странно поведението на г-н Панов, да не каже нищо и да напусне, трябваше да заеме според мен някаква позиция – споделя или не споделя виждането на съпругата си. Аз не мога да допусна един магистрат, още повече един съдия, а да не говорим за председател на ВКС, да не спазва закона и да казва – тази разпоредба аз не я харесвам и няма да я спазвам. Това, че не му харесва военното правосъдие и правораздаване като цяло, разписано е в Конституцията и законите и толкова, спазват се. Като не ти харесва, ще предприемеш действия чрез парламента да се помени уредбата и толкова. Не можем да го принудим да си вземе и да излезе в отпуска“, допълни Магдалинчев.", "date": "2019.04.09", "title": "Лозан избяга от въпросите на ВСС за Черния Лебед"}
{"url": "https://www.monitor.bg:443/bg/a/view/nap-prodade-na-tyrg-djip-na-dlyjnik-ot-dobrich-162011", "text": "Високопроходим автомобил Тойота Ланд Крузер бе продаден на търг в офиса на НАП – Добрич, съобщиха от приходната агенция. Джипът е собственост на добруджанец, отказал да заплати доброволно просрочените си данъчни задължения към бюджета. На търга се явиха 40 кандидат-купувачи. Наддаването започна от 7 600 лева и достигна над 17 000 лева. От началото на 2019 до края на март публичните изпълнители от отдел „Публични вземания“ при НАП Варна са провели 145 търгове с тайно наддаване, като в бюджета са постъпили 655 912 лева. 26 634 895 лева са събрани за първите три месеца на годината от фирми с просрочени данъчни и осигурителни задължения от обхвата на териториалната дирекция във Варна. За да избегнат обявяването на публична продан на движимо и недвижимо имущество, от НАП съветват всеки, който има просрочени данъчни или осигурителни задължения, да ги внесе доброволно в предвидените от закона срокове. От НАП препоръчват още всяка фирма или физическо лице периодично да проверява онлайн за задължения, дължими към НАП и предадени от други институции, както и за образувано изпълнително дело. Това става с безплатния персонален идентификационен код (ПИК) и с електронен подпис (КЕП) в Портала за е-услуги на НАП. В случай на финансови затруднения длъжникът може да предостави обезпечения и да обсъди с публичния изпълнител възможност за краткосрочно погасяване на дълга на части.", "date": "2019.04.09", "title": "НАП продаде на търг джип на длъжник от Добрич"}
{"url": "https://www.monitor.bg:443/bg/a/view/pravjat-prodyljenie-na-shazam-162020", "text": "Само седмица, след като „Шазам!“ се появи на голям екран, продуцентите от DC обявиха, че готвят продължение. Новината идва на фона на успешния първи уикенд на заглавието в киносалоните, като само в почивните дни в САЩ и Канада заглавието генерира печалби в размер на над 53 милиона долара. В световен мащаб към момента „Шазам!“ е прибавил в сметката си общо 159 милиона долара, или това е с близо 60% отгоре на вложените в него средства. Това е и причината от DC да търсят продължение и то със същата формула – за сценария отново ще се грижи Хенри Гайдън, на режисьорското столче пък и тук ще седне Дейвид Сандбърг. Междувременно се планира и спин-оф на продукцията, като в неин гравитационен център ще се превърне Дуейн Джонсън-Скалата. Подробности около паралелния филм обаче все още се пазят в тайна. „Шазам!” разказва историята на тийнейджъра Били Батсън, който се превръща в супергерой, когато произнесе вълшебната думичка - „Шазам!”. Самата тя е акроним от първите букви на шестима гръцки богове – S (Соломон), H (Херкулес), А (Атлас), Z (Зевс), А (Ахил) и М (Меркурий).", "date": "2019.04.09", "title": "Правят продължение на „Шазам!“"}
{"url": "https://www.monitor.bg:443/bg/a/view/smut-v-dvoreca-megyn-v-spor-s-kralicata-bebeto-vegan-li-da-e-162019", "text": "Херцогинята на Съсекс Меган, която очаква първото си дете, е получила предупреждение, че кралица Елизабет Втора няма да й позволи да отглежда детето си като веган, пише \"Дейли експрес\". Първото отроче на Меган и принц Хари се очаква да се появи на бял свят по-късно през месеца, като мнозина се надяват то да се роди на същата дата като Нейно Величество - 21 април. Според \"Woman's Day\" 37-годишната съпруга на принц Хари е изявила желание да отглежда детето си като веган. Според неназован източник от дворцовите среди тази идея е разгневила кралица Елизабет II. \"Нейно Величество няма да допусне подобно нещо\", казва източникът. Идеята е станала повод за напрегната дискусия между херцогинята на Съсекс Меган и принц Хари, който не желае да разстройва баба си. \"Принц Хари се надява, че Меган ще се успокои след раждането на бебето. Той приписва идеята й на по-наситените й емоции през бременността. Меган изглежда склонна да не се съобразява с кралските традиции и да прекрачва границите, на което не се гледа с добро око, особено от кралицата. Нейно Величество просто няма да толерира новото кралско бебе да бъде отглеждано като веган\", допълва източникът, цитиран от БТА. През март херцогинята на Съсекс Меган отново разбуни духовете, след като беше съобщено, че след раждането на бебето тя няма да ползва услугите на бавачки, а ще разчита на помощта на майка си. Изданието отбелязва и поредния шокиращ слух, разпространен от интернет тролове, който гласи, че Меган Маркъл се преструва на бременна.", "date": "2019.04.09", "title": "Смут в двореца! Мегън в спор с кралицата – бебето веган ли да е?"}
{"url": "https://www.monitor.bg:443/bg/a/view/berbo-i-nacionalite-shte-spasjavat-jivota-na-tejkobolno-momiche-162015", "text": "Футболните национали и Димитър Бербатов се обединиха в кауза за спасяването на живота на 15-годишно момиче. Става въпрос за Йоана Евгениева Иванова, която страда от Сарком на Юинг - злокачествен тумор на меките тъкани, който е агресивен, но за щастие е открит навреме. Лечението се провежда в Турция, където момичето е преминало 6 курса химиотерапия и лъчетерапия. Заедно с прегледите всичко това е струвало 60 000 евро. След  това и била направена успешна операция, която също е с цена 60 000 евро. До тук лечението излиза 120 000 евро, които за щастие са събрани и платени. Плануваното цялостно лечение е 12 месеца. Остават още 6 месеца. В тях ще има още 12 химиотерапии, които ще струват още 60 000 евро. 20 000 лева вече има събрани в сметката. В спасителната акция участват Димитър Бербатов, Кирил Десподов, Ивайло Чочев, Николай Бодуров, Станислав Костов, Страхил Попов, Ивелин Попов, Тодор Неделев, Пламен Илиев, Благой Макенджиев, Запро Динев, Христо Златински. Те са помогнали на Йоана с пари или със свои тениски, които са предоставени на търг. Ако някой има желание да помогне на болното момиче, това е дарителската сметка: Първа инвестиционна банка IBAN :BG06FINV91501317244595 SWIFT CODE: FINVBGSF Йоана Евгениева Иванова пейпал акаунт: helpioana@abv.bg", "date": "2019.04.09", "title": "Бербо и националите ще спасяват живота на тежкоболно момиче"}
{"url": "https://www.monitor.bg:443/bg/a/view/a1-e-telekom-1-u-nas-spored-klasacijata-superbrands-162016", "text": "А1 е №1 в сектора на телекомуникациите според престижната класация Superbrands. Компанията e отличена заради демонстрираните качество, надеждност и индивидуалност в своята сфера. С избирането си за Superbrand A1 доказва, че е марка, която е изградила отлична репутация в своя сектор и предлага значителни материални и емоционални предимства пред конкурентите. Тези преимущества, съзнателно или несъзнателно, се признават от потребителите. Признанието от Superbrands e поредно за А1, която през последните години промени телеком пазара у нас с внедряването на редица иновативни решения. Само в рамките на две години А1 създаде и успешно позиционира 4 собствени спортни канала, интегрира платформа с cloud и IoT решения, пусна собствени дигитални платежни услуги и стартира платформа за музикален стрийминг. През май 2018 година А1 се ребрандира с мащабна комуникационна кампания, което спомогна за по-добра разпознаваемост на пазара и се отрази позитивно на продажбите на всички продукти и услуги на телекома. За трета поредна година А1 отбелязва и ръст на приходите, които през 2018 година се повишават с 3.5% до 446,2 млн. евро. Глобалната организация Superbrands е независима институция, фокусирана върху брандинга. Тя отличава и промотира изключителните търговски марки, които се открояват и доминират над всички останали в рамките на националния пазар. Организацията провежда конкурса за отличията Superbrands и осъществява едноименната промоционална програма, която е представена в над 80 страни по целия свят. Методиката на подбор и оценяване е универсална за всички държави, където се провежда конкурса Superbrands. Селективният процес се осъществява на два етапа: чрез конфиденциално гласуване на членовете на независимото експертно жури – Борда на Superbrands Bulgaria, и чрез национално гласуване на потребителите в интернет. Това дава възможност експертното мнение да се разгледа успоредно с мнението на потребителите. Членовете на борда не получават материално възнаграждение, те не оценяват марка, с която са свързани, или брандове на свои конкуренти. Партньор на Superbrands в провеждането на националното гласуване на потребителите в интернет е водещият институт за пазарни проучвания GfK Bulgaria.", "date": "2019.04.09", "title": "А1 е телеком №1 у нас според класацията Superbrands "}
{"url": "https://www.monitor.bg:443/bg/a/view/zapochva-remont-na-tri-sofijski-jp-gari-za-5-4-mln-leva-162009", "text": "След обжалване на процедурите за избор на изпълнители три гари ще бъдат ремонтирани в София. Първата ремонтирана гара ще е Подуяне, за която Националната компания „Железопътна инфраструктура“ сключи договор с фирма изпълнител. Предстои такъв да бъде подписан за \"Казичене\" и \"Искър\". Ремонтите са на стойност 5,4 млн. лева - 2,9 млн. за Подуяне, 1,2 млн. за Искър и 1,1 млн. за Казичене. Цялостна реконструкция на гара Подуяне не е правена от създаването на гарата - пейките са стари, работи само едно гише и в момента само една от вратите може да се отваря. Има проблеми с осветлението и с течове, съобщава БНТ. „Ремонтите в гарите Подуяне и Искър ще започнат в началото на месец май. Сроковете за гара Подуяне са 15 месеца за изпълнение, за гара Искър - 1 година. За Казичене има едно обжалване и процедурата е в Комисията за защита на конкуренцията“, коментира инж. Ивайло Дженев от Националната компания „Железопътна инфраструктура“ (НКЖИ). По думите му няма опасност заради обжалването да не могат да се изпълнят ремонтите. След произнасянето на Комисията за защита на конкуренцията Казичене ще бъде завършено. Реконструкциите в гара Подуяне ще включват конструктивно укрепване, подобряване на енергийната ефективност, достъп за лица в неравностойно положение, озеленяване. ВиК и електроинсталациите също ще бъдат подновени. „Макар и да не е паметник на културата, гара Подуяне има своя културен смисъл в живота на столицата\", допълни инженер Дженев и обяви, че дървените врати в гарата ще бъдат реставрирани. Гарата ще работи без прекъсване по време на ремонта, въпреки че ще има известни затруднения в отделни етапи на ремонтните дейности.", "date": "2019.04.09", "title": "Започва ремонт на три софийски жп гари за 5.4 млн. лева"}
{"url": "https://www.monitor.bg:443/bg/a/view/12-godini-reshetki-za-dve-chengeta-ograbili-bus-s-cigari-bez-banderol-162007", "text": "По 6 години затвор при първоначален строг режим получиха бившите полицаи Стефан Модев и Петър Атанасов, които преди две години вързаха шофьор със свински опашки и му отмъкнаха пълен с цигари без бандерол микробус. Присъдата е на окръжния съд в Пловдив и не е окончателна. До ареста си Стефан Модев е бил младши инспектор в сектор „Общинска полиция”. Колегата му Петър Атанасов пък бил разузнавач в отдел „Криминална полиция”. На 27 май 2017г. двамата отмъкнали микробус „Фолксваген”, пълен с 37 500 кутии цигари марка „BUSI-NEES ROYALS“ без бандерол за 281 250 лева от шофьора Ерхан Хаков. Преди това го завързали със свински опашки. Взели му и телефона, за да не може да се обади. От прокуратурата са изчислили, че всичко отмъкнато е на обща стойност 289 533 лева. Модев бе признат за виновен и за това, че не е съхранявал по изискванията на закона служебното си оръжие и патроните към него. Присъдата не е окончателна и подлежи на протест и обжалване в срок от 15 дни пред Пловдивския апелативен съд.", "date": "2019.04.09", "title": "12 години решетки за две ченгета, ограбили бус с цигари без бандерол"}
{"url": "https://www.monitor.bg:443/bg/a/view/ekaterina-zaharieva-bylgarija-iska-byrzo-da-se-prisyedini-kym-evrozonata-162006", "text": "България е избрала пътя за бързо изпълнение на критериите и възможно най-скоро присъединяване към еврозоната. Това каза вицепремиерът и министър на външните работи Екатерина Захариева на дискусия, посветена на присъединяването на България към еврозоната. Дискусията е част от четвъртата среща на Българския форум на бизнес лидерите с посланиците и представителите на дипломатически мисии у нас. Министър Захариева посочи, че плановете на правителството в тази насока се изпълняват със заложените темпове и то очаква отговор от ЕК за така наречената \"чакалня\" за Еврозоната /ERM - II/ в края на месец юли. Тя благодари на българския бизнес за подкрепата във връзка с желанието за по-бързо присъединяване към еврозоната и приемана на еврото. Захариева изтъкна, че именно сега е подходящ моментът за подобна дискусия с посланиците у нас, за да могат да се чуят фактите, предвид съществуващите спекулации по темата с членството в еврозоната. Сред тях Захариева визира твърдението, че с въвеждането на еврото ще се увеличат цените и инфлацията. \"Истината е, че изследванията показват точно обратното. От 99 година - според изследване на Европейската централна банка, средната инфлация в държавите в еврозоната е 1,7%. През 70-те и 80-те години - преди въвеждането на еврото инфлацията е стигала средно до 20% на година. Инфлацията в последните две държави, които са въвели еврото е 0,7%, тоест тя е под средната за ЕС, което опровергава твърденията, че въвеждането на еврото ще доведе до увеличение на цените. Не само че няма, тя ще направи България част от най-силния интеграционен процес\", посочи министър Захариева. Екатерина Захариева цитира данни, според които доверието в ЕС като цяло е доста високо. \"Доверието на българските граждани към ЕС е с 9 пункта по-високо от средното за Европа - 53 на сто, а доверието в еврото на гражданите, които са членове на еврозоната, е 74 на сто. Две трети от гражданите на държавите считат, че еврото е полезно за ЕС, а 67 на сто считат, че е полезно и за самата държава, в която живеят\", посочи Захариева и изтъкна, че явно европейската валута се ползва с доста по-високо доверие от европейските институции. Според изследването за българските граждани най-големият принос от членството е усещането, че са част от един силен и солидарен съюз. \"В същото време те не желаят Европа и институциите да поставят бариери между държавите, тоест не желаят Европейски съюз на различни писти и скорости. Неслучайно България иска да бъде част от най-силния интеграционен модел, а именно - част от еврозоната, каза още министърът на външните работи.", "date": "2019.04.09", "title": "Екатерина Захариева: България иска бързо да се присъедини към еврозоната"}
{"url": "https://www.monitor.bg:443/bg/a/view/njama-bum-na-kyrleji-kraj-moreto-162012", "text": " Във Варна не може да бъде отчетен бум на кърлежите, но обработката на обществени площи е започнала по-рано, заради меката зима. Това заяви директорът на Общинското предприятие за дезинфекция, дератизация и дезакаризация д-р Антоанета Тончева. „Броят на случаите на ухапани от кърлежи от последните седмици, за които съобщиха от Регионалната здравна инспекция, е нормален за това време от годината“, каза още тя в интервю за Радио Фокус- Варна. Основната причина за повечето кърлежи е липсата на зима. Просто те не успяха изобщо да прекратят развитието си и оттам популацията ще продължи да се разраства. Идеята е, че ние трябва да намалим до минимум разрастването й“, обясни д-р Тончева. Тя допълни, че преди две години, обработките са започвали значително по-късно, в средата на април. „За съжаление обаче, двете изминали зими не ни позволяват този лукс“. Препаратите за пръскане, които се използват нямат карантинен период по информационния лист за безопасност, но все пак, след обработка не е препоръчително до 24 часа хората да пускат децата си и домашните си любимци в такива площи. „Самият препарат е сравнително безопасен. Що се касае до всеки един химичен продукт обаче, според мен няма безопасен препарат. Тези, които ние ползваме са на база перитроиди, микрокапсулирани са, което намалява риска значително“, поясни още д-р Тончева. Тя отбеляза още, че дъждовете са забавили графика за пръскане срещу кърлежи в дворовете на забавачките във Варна. „До края на април трябваше да бъде извършена първата за сезона обработка. За съжаление, вече два дни не можем да влезем в график, защото времето не ни позволява. Ще се опитаме да наваксваме. Първата обработка трябва да бъде свършена поне до края на месеца и може би ще се наложи да се работи и през почивните дни“, обясни специалистът. През май ще бъде направена и втора обработка на всички площи, включващи паркове и дворове на училища. От края на март екипи на дружеството са обработили големите паркове в Морската градина, в Аспарухово, Младост и Владислав Варненчик. В квартал „Владиславово“  са обхванати и детски площадки, както и училищните дворове. „Не сме забравили и селата от общината Каменар, Звездица, Тополи, Казашко и Константиново. Те също ще бъдат обработени, но когато приключат дейностите по косене. В тези места всичко ще бъде направено наведнъж, ще се обработват и детски площадки и училища за един ден“, уточни д-р Тончева.", "date": "2019.04.09", "title": "Няма бум на кърлежи край морето"}
{"url": "https://www.monitor.bg:443/bg/a/view/felisiti-hyfman-progovori-za-deloto-za-priem-v-universiteti-162005", "text": "Фелисити Хъфман, която стана любимка на домакините с ролята си на Линет в „Отчаяни съпруги“, ще се признае за виновна в рамките на делото за скандалния прием в университети, който разтърси Холивуд преди месец. откровена е Хъфман. Тя допълва още, че е засрамена от болката, която е причинила на собствената си дъщеря и образователната общност. Категорична е и че наследницата й не е знаела за действията на майка си. „Искам да поднеса искрените си извинения на студентите, които се трудят неуморно, за да влязат в желания от тях университет, както и на техните родители, които са готови на огромни жертви в името на бъдещето на децата си, но го правят по честен начин“, обясни още актрисата в изявлението си. Припомняме, че Хъфман бе сред 33-мата души, арестувани в началото на месец март заради корупционни действия, свързани с приемането на децата им в престижни университети. Те са обвинени в това, че са броили суми от по 10-15 000 долара до 6, 5 милиона долара, за да може наследниците им да се обучават в луксозни кампуси. Още 17 души бяха арестувани заради схемата. Това са спортни треньори в университетите и служители в администрацията. Те са правили фалшиви дипломи и снимки с Фотошоп, които да доказват несъществуващи спортни постижения на богаташките наследници. Наказанието, което очаква Хъфман, колежката й Лори Луглин и останалите обвинени, може да достигне и до 20 години лишаване от свобода.", "date": "2019.04.09", "title": "Фелисити Хъфман проговори за делото си за прием в университети"}
{"url": "https://www.monitor.bg:443/bg/a/view/cvetja-i-hrasti-za-smet-shte-razdavat-v-pazardjik-162010", "text": "Цветя, декоративни храсти или дървета ще получи всеки гражданин на Пазарджик, който предаде отпадък, като хартия, пластмаса, стъкло или излезли от употреба батерии и акумулатори и електрическо и електронно оборудване. Тази събота за пета поредна година местната община организира пролетна кампания за почистване, която тази година поради големия интерес е под наслов „По-чиста, по-зелена и цветна община Пазарджик – 2019”. На 13 април от 9.00 до 14.00 часа в 6 пункта на територията на града всички заинтересовани ще имат възможността да предадат отпадъци от излязло от употреба електрическо и електронно оборудване / включително едрогабаритно/, хартия, пластмаса, стъкло, излезли от употреба батерии и акумулатори. Пунктовете са на пресечката на ул.”Цанко Церковски” и ул.”Петър Бонев”, пресечката на ул.”Стоян Василев” и ул.”Кочо Честименски” – до входа на Езикова гимназия ”Бертолт Брехт”, пресечката на ул.”Пловдивска” с ул.”Стефан Караджа” – зад аптеката, на  ул.”Патриарх Евтимий” – до Детска градина „ Дъга“, ул.”Панайот Волов” – до СОУ ”Любен Каравелов”, пресечката на ул.”Александър Стамболийски” и ул.”Славянска”. На пунктовете ще бъдат разположени цветни контейнери за хартия, пластмаса и стъкло, контейнер тип „Бобър” за битов отпадък и автомобили за едрогабаритни отпадъци и излязло от употреба електрическо и електронно оборудване. Община Пазарджик ще осигури 5 400 бр. цветя и 360 броя млади фиданки. Партньори на кампанията са„БРОКС” ООД, което ще осигури контейнери за битов отпадък и извозването му, „Екопак България” АД – ще осигури контейнери за хартия, пластмаса, стъкло и извозването им и   „Стийл Интертрейд”, която ще осигури, автомобили за предадено излязло от употреба електрическо и електронно оборудване и извозването му. За включилите се в кампанията 20 села са предвидени 7 300 бр. цветя и 600 бр. фиданки.Контейнерите ще останат на разположение по пунктовете до 14,00 часа, но практиката показва, че посадъчният материал се изчерпва доста по-рано, затова от общината приканват гражданите да не чакат последния момент.  ", "date": "2019.04.09", "title": "Цветя и храсти за смет ще раздават в Пазарджик"}
{"url": "https://www.monitor.bg:443/bg/a/view/izpisaha-pele-ot-bolnicata-162002", "text": "Легендата на бразилския футбол Пеле, който през миналата седмица бе приет в болница, вече е добре и е изписан, съобщиха френските медии. 78-годишният трикратен световен шампион постъпи за лечение в парижка болница в сряда с висока температура, след като посети събитие, на което бе с младата звезда на френския футбол Килиан Мбапе. Още в петък Пеле съобщи, че се чувства по-добре, но докторите са предпочели да го държат под око до понеделник, когато е бил изписан.", "date": "2019.04.09", "title": "Изписаха Пеле от болницата"}
{"url": "https://www.monitor.bg:443/bg/a/view/otmeniha-domashen-arest-na-17-godishen-podsydim-za-opit-za-ubijstvo-162008", "text": "След протест на Окръжната прокуратура във Варна срещу изменената от Варненския окръжен съд мярка за неотклонение от задържане под стража в домашен арест на 17-годишния Кристиян Тoдоров, подсъдим за опита за убийство на охранителя от дискотека „Гетсби“ Армен Алексиян, десетокласникът е върнат в ареста. Това е станало с определение на Апелативния съд във Варна на 4 април тази година, който  е отменил съдебния акт на първата инстанция и е потвърдил ареста на Кристиян. Според Апелативния съд, протестът на прокуратурата е основателен, тъй като не е налице промяна на съществуващите обстоятелства, които да обуславят промяната на взетата вече мярка за неотклонение на подсъдимия ученик. Здравословното му състояние също не налага лечение, извън местата за лишаване от свобода. Въззивната инстанция мотивира отмяната на определението на Варненския окръжен съд със степента на обществена опасност на престъплението, данните за личността на дееца, както и, че тя има за цел да му попречи да се укрие, да извърши престъпление или да осуети наказателно преследване. Срещу Кристиян, подсъдим за опита за убийството на охранителя на дискотеката, извършен в съучастие с Галин Минчев, се водят и други дела. Десетокласникът и съучастникът му бяха предадени на съд с обвинителен акт на Окръжната прокуратура във Варна за опита за убийството на охранителя, извършен на 28 януари 2018 г. Пострадалият охранител беше намушкан с нож от двамата пред дискотеката, след като били изгонени от нея. Той оцеля по чудо и само благодарение на компетентната намеса и усилия на лекарите. Следващото съдебно заседание срещу двамата подсъдими е насрочено за 19 април във Варненския окръжен съд.", "date": "2019.04.09", "title": "Отмениха домашен арест на 17-годишен подсъдим за опит за убийство "}
{"url": "https://www.monitor.bg:443/bg/a/view/v-sa-sht-ochakvat-mach-kubrat-pulev-tajsyn-furi-161989", "text": "Въпреки че е задължителен претендент за световната титла в IBF на Антъни Джошуа, българската звезда на професионалния ринг Кубрат Пулев може да срещне още едно от големите имена в тежка категория съвсем скоро. Става въпрос за Тайсън Фюри.  Според изданието Boxing News 24, българинът е един от тримата възможни опоненти на Циганския крал за по-следващия му мач. Следващата битка вече е ясна - тя ще е с Том Шварц, а вече стана ясна и датата - 15 юни. Мястото е Лас Вегас.  Промоутъри и на Фюри, и на Пулев са американците от Top Rank. Според изданието, от там ще искат да въведат британеца с не толкова тежки съперници до окончателното му завръщане на върха в категорията и затова първоначално ще избегнат реванш с Дионтей Уайлдър или мач с Джошуа.  Освен Пулев, другите два възможни варианта пред Циганския крал за следващата му битка, която се очаква да е през втората половина на 2019 г., са другите боксьори на Top Rank Оскар Ривас и Брайънт Дженингс. Със сигурност мачът ще се проведе в САЩ, най-вероятно в Лас Вегас.  Иначе Кубрат Пулев вече се би с член на семейство Фюри - братовчедът на Тайсън - Хюи. Това се случи в края на миналата година, като двамата се срещнаха в зала \"Арена Армеец\", а Кобрата победи по точки в завързан мач. ", "date": "2019.04.09", "title": "В САЩ прогнозират мач Кубрат Пулев - Тайсън Фюри"}
{"url": "https://www.monitor.bg:443/bg/a/view/ucheni-otkriha-naj-efektivnija-metod-za-otslabvane-162013", "text": "Учени от университета на Колорадо сравниха ефекта от диетите и физическата активност в борбата с излишните килограми и определиха най-ефикасния метод за отслабване. Специалистите изследваха количеството изразходвани калории от хора, които отслабнали и след това съумели да поддържат телесното си тегло. Освен това те анализираха данни за хора с нормално или излишно тегло. За целта използваха метод, който се изразява в обогатяване на водата в организма с тежък водород и тежък кислород. Този метод е много по-надежден в сравнение с използването на въпросници. Учените заключиха, че за намаляване и поддържане на телесното тегло са по-ефикасни физическите натоварвания, а не диетите. При физическите натоварвания човек поглъща почти същото количество калории, както при затлъстяване, но ги изразходва по-бързо. Това му позволява да избегне ново затлъстяване. По-рано учени установиха, че затлъстяването е главната причина за рязкото увеличаване на раковите заболявания сред младите хора в САЩ, припомнят от БТА. Между 1995 г. и 2015 г. злокачествените тумори, за които излишното тегло е рисков фактор, са започнали да се появяват по-често сред жените и мъжете под 50-годишна възраст.", "date": "2019.04.09", "title": "Учени откриха най-ефективния метод за отслабване"}
{"url": "https://www.monitor.bg:443/bg/a/view/pugachova-kardinalno-smeni-imidja-si-161987", "text": "Примата на руската естрада Алла Пугачова кардинално смени имиджа си в навечерието на своя първи за последните 10 години солов концерт.  Любимата на няколко поколения певица си направи нова прическа с геометричен бретон и дълго каре, връщайки и натуралния риж цвят на косата. Смелото решение значително подмлади бившата съпруга на руския поп идол от български произход Филип Киркоров. Промяната във външността на Алла не е случайна – по този начин тя се готви за юбилейния си концерт, посветен на нейната предстояща 70-годишнина. Феновете на Примадоната отбелязват още, че тя забележимо се е вталила. Грандиозният концерт, с който Пугачова ще отбележи кръглата си годишнина, е насрочен за 17 април и ще се проведе в голямата концертна зала на Кремъл.  И докато Пугачова се стреми да съхрани младостта си и видимо се радва на външния си вид, то бившият й възлюбен Киркоров призна в откровено интервю, че далеч не е доволен от това, как изглежда. 51-годишният Филип призна, че този комплекс отдавна го мъчи. „Много съм недоволен от външността си. Навремето много удачно излъгах всички, че съм красив. Но всъщност аз съм далеч от идеала и съвършенството във всички отношения. Затова, да се гледам в огледалото, за мен е табу“, признава певецът.", "date": "2019.04.09", "title": "Пугачова кардинално смени имиджа си "}
{"url": "https://www.monitor.bg:443/bg/a/view/zadignaha-kasa-sys-100-bona-ot-letishte-sofija-162001", "text": "Каса на авиокомпанията Уизеър, чийто офис се намирал в близост до летище София, е била ограбена в понеделник срещу вторник през нощта. Това съобщиха от пресцентъра на МВР за „Монитор“. Сигналът за обира е подаден в малко след 1 часа през нощта. Тогава била установена липсата на сейфа. Той се намирал в служебното помещение на авиопревозвача. Пред „Монитор“ от Летище София обясниха, че разбитата каса не е била на помещение на авиогарата, каквато информация беше разпространена по-рано през деня.  Установена е липса на пари, но точният им брой не се уточнява. По непотвърдена информация става дума за 50 000 евро.  От МВР отказаха повече подробности заради воденото разследване. Досъдебното призводство започнало във вторник сутринта. Единственото, което беше съобщено е, че при обира нямало никакви следи от взлом. Крадците влезли необезпокоявано, без да счупят дори врата или стъкло, след което си тръгнали с цялата каса. „Работим по всички версии. Не се изключва и възможността в обира да е замесен вътрешен човек, тъй като помощението, в което се е намирала касата е намерено веднага, а до него се е стигнало, без да се взломи каквото и да е било“, обясниха от СДВР за „Монитор“. От там поясняват, че вече са иззети записите от камерите. Както в офиса, така и в близост до пътя, който води към сградата на превозвача Уизеър. Всяка една кола, която е минала по трасето ще бъде щателно проучена, увериха от МВР.", "date": "2019.04.09", "title": " Задигнаха каса със 100 бона от Уизеър (ОБНОВЕНА)"}
{"url": "https://www.monitor.bg:443/bg/a/view/zemevladelci-i-nepravitelstveni-organizacii-shte-upravljavat-natura-162004", "text": "Собственици на земи, неправителствени организации, местни браншови, работодателски и синдикални организации ще участват във вземането на решения за управлението на „Натура 2000“ в съответния регион. Това стана ясно от думите на Нено Димов при представянето на промените в Закона за биологичното разнообразие. Организациите, в които ще се обединяват заинтересуваните страни, ще бъдат ръководени от регионалното РИОСВ. Чрез децентрализацията от екоминистерството целят да накарат местните общности да се грижат за околната среда и за икономическото си развитие едновременно. „Подходът, който беше приет от всички организации, беше на териториален принцип с шеф на управлението областния управител. Чиновниците смениха областния управител с РИОСВ. Според нас не е редно процесът да бъде ръководен от регионалната екоинституция, защото не зелените организации слушат инспекцията по околна среда, а РИОСВ слуша зелените. Областният управител от друга страна като институция не е подвластен на РИОСВ“, коментира Тодор Георгиев от Националната асоциация „Българско черноморие“ пред „Монитор“. С промените се въвежда и задължение на ресорното ведомство да проверява всички първични данни за защитените територии у нас. В момента 34.8% от територията на страната ни попада в „Натура 2000“, но по думите на Димов не било ясно каква част от нея е реална и коя не. Причината е, че до момента първичните данни за защитените територии не са подлежали на проверка от екоминистерството. От Асоциация „Българско черноморие“ не смятат, че по този начин част от териториите ще отпаднат от списъка със защитените. Нено Димов подчерта още, че забраната на една трета от териорията на страната няма как да бъде устойчив модел. Освен това организациите, които рабоят и ползват публични средства за набиране на данни и изготвяне на анализи, ще трябва да направят така, че те да бъдат достъпни за широката общественост. Измененията ще въведат и изискването за разработване на териториални планове за „Натура 2000“. До момента нямаше задължение да бъдат изготвяни. По думите на Тодор Георгиев и тази мярка няма да бъде ефективна, защото за изготвянето на плана се обявява обществена поръчка. След като тя бъде спечелена и проучванията приключат, резултатите се подлагат на обществено обсъждане. Тук идвал и проблемът. „Това е процедура капан, защото каквито и да са становищата, министерството е в правомощието си да се съобрази или не. Обикновено излизат със заключението, че е имало много становища, но 99% от тях са били некомпетентни и затова не са ги взели предвид“, обясни Георгиев. Според него въпреки предложените от екоминистерството изменения си оставал проблемът със собствеността, а именно земевладелецът все още няма право да обжалва решенията за обявяване на териорията за защитена зона. Законопроектът предстои да бъде разгледан от Министерския съвет, след което ще влезе в Народното събрание.", "date": "2019.04.09", "title": "Земевладелци и неправителствени организации ще управляват НАТУРА (ОБНОВЕНА)"}
{"url": "https://www.monitor.bg:443/bg/a/view/shofioryt-ot-skutare-s-chetirite-trupa-hlipa-v-syda-ne-sym-ubiec-162003", "text": "„Искам да съм при семейството си. Аз не съм убиец”. Това заяви мелодраматично пред апелативния съд със звучни хлипове, бършейки сълзите си, шофьорът от касапницата край село Скутаре Андон Огнянов. При зверската катастрофа на 27 март около 21 часа той навлязъл в лентата за насрещно движение на източно-обходния път на Пловдив при надлеза до селото и при челен удар уби на място четирима мъже от Кърджали. Като по чудо при сблъсъка оцеля както той, така и 17-годишният му спътник. Травмите на Андон са по краката и в съдебната зала на въззивната инстанция той за пореден път дойде по пижама и с патерици. Адвокатът му Трайко Иванов представи пред съда характеристична справка от община Раковски, тъй като младежът живее в село Стряма. Адвокатът поиска домашен арест за Андон, като се обоснова с младата му възраст, постоянния адрес, чистото му съдебно минало и факта, че във вечерта на катастрофата клиентът му не е бил употребил алкохол и наркотици. За да не напусне страната и да се укрие в Кипър, където е живял дълги години, адвокат Иванов поиска блокиране на международния му паспорт. Прокурорът по делото Андрея Атанасов контрира, че в досието на обвиняемия има три наказания от КАТ по Закона за движение по пътищата в последните месец и половина – два, като две от наказанията били за превишена скорост. По думите на прокурор Атанасов е безспорно установено, че Андон е навлязъл в насрещното, а автотехническата експертиза ще установи скоростта и на двете превозни средства. По повдигнатото му обвинение Андон Огнянов го грози затвор от 3 до 15 години. Апелативният съд прие, че става дума за личност с висока обществена опасност и въпреки звучните му хлипове, го остави за постоянно зад решетките.", "date": "2019.04.09", "title": "Шофьорът от Скутаре с четирите трупа хлипа в съда: „Не съм убиец”"}
{"url": "https://www.monitor.bg:443/bg/a/view/smart-grivni-nadziravat-rabotata-na-chistachite-v-kataj-karat-gi-da-metat-ako-ne-myrdat-20-minuti-161998", "text": "Ha чиcтaчитe в Haнĸин вече ще бъдат задължени да нocят GРЅ гpивни, ĸoитo aвтoмaтичнo пpoизнacят пpeдyпpeждeниe, aĸo чиcтaчът e зacтaнaл нa eднo мяcтo и не мърда повече от 20 минути. След изтичането на този срок се считa, чe работникът мъpзeлyвa, и се включва гласовото пpeдyпpeждeниe „Продължете работа!”. Освен това гривните следят за спазването на работното време, а шефовете могат постоянно да проверяват къде се намират служителите им. Чистачите, които в Китай печелят средно 230-300 долара месечно, обаче съвсем не са доволни от дигиталните си надзиратели. Работниците, от чиято добросъвествестност зависи чистотата по улиците на града, твърдят, че има моменти, когато всичко е чисто, а „проклетата джаджа” независимо от това ги кара да обикалят напред-назад.", "date": "2019.04.09", "title": "Смарт гривни надзирават работата на чистачите в Китай. Карат ги да метат, ако не мърдат 20 минути"}
{"url": "https://www.monitor.bg:443/bg/a/view/uchat-bylgarite-vyv-velikobritanija-kakvo-da-pravjat-sled-brekzit-161999", "text": "Службата по трудови и социални въпроси на Министерството на труда и социалната политика към Посолството на България в Лондон е организирала 28 информационни дни за българската общност във Великобритания от началото на 2019 г. По време на събитията нашите сънародници получиха информация за стъпките, които трябва да предприемат, за да гарантират правата си след Брекзит. През март и април са проведени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро, Плимът. На 30 март 2019 г. официално стартира британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. От същата дата кандидатстването може да се извърши и с лична карта. Подаването на заявления е безплатно и се извършва на адрес: Схемата за уседналост ще се приложи от британските власти дори при напускане на ЕС без споразумение. При „твърд“ Брекзит българските граждани, пребиваващи в Обединеното кралство, ще могат да кандидатстват за статут на уседналост до 31.12.2020 г.", "date": "2019.04.09", "title": "Учат българите във Великобритания какво да правят след Брекзит"}
{"url": "https://www.monitor.bg:443/bg/a/view/kralskoto-bebe-elizabet-ili-albyrt-vodjat-v-klasacijata-162033", "text": "С наближаването на термина на Мегън Маркъл в края на април и началото на май се увеличават и залозите за име на новия член на кралското семейство. Публиката е затруднена и с решението на младото семейство да запази пола на бебето в тайна. Още през октомври 2018 г. Меган казва на млад фен за дългия списък с имена, който са им връчили и тяхното намерение да го прегледат съвсем скоро.  Ето ги и най-вероятните имена според залагащите:  Елизабет - Според People публиката залага най-много на това име заради факта, че бебето ще се роди близо до рождения ден на кралица Елизабет на 21 април. Името означава „Обвързана с Бога“ и идва от иврит.  Даяна - Името на майката на принц Хари, Даяна, също е силен претендент, ако бебето е момиче. Смята се също така, че Меган винаги е била голям фен на принцеса Даяна още преди да се присъедини към кралското семейство. Името означава „божествена“, идва от латински и се свързва с Библията, гръцката и римската митология.  Виктория - Името е свързано с новия дом на херцога и херцогинята на Съсекс, резиденцията Фрогмор хаус в графство Бъркшър, който кралица Виктория е избрала за дом последните си години заедно със съпруга си принц Албърт. Името идва от латински и означава „победа“.  Албърт - Името идва от съпруга на кралица Виктория. Името идва от немски и означава „благороден“ или „благородник“.  Алис - Последния път, когато името Алис е принадлежало на член от кралското семейство, е било на едно от децата на кралица Виктория през 19 век. Името идва от немски и означава „благородничка“.  Други основни претенденти са имената Грейс, Филип, Артър, Джеймс, Мери, Изабела, Александра и Едуард.", "date": "2019.04.09", "title": "Кралското бебе: Елизабет или Албърт водят в класацията"}
{"url": "https://www.monitor.bg:443/bg/a/view/livyrpul-shte-tyrsi-razgrom-sreshtu-porto-programa-na-machovete-ot-shampionskata-liga-161926", "text": "„Ливърпул“ ще се опита да реши всичко още в първия 1/4-финал от Шампионската лига срещу „Порто“. Двубоят на „Анфийлд“ е тази вечер от 22 ч, като целта пред мърсисайдци е да разгромят съперника и да направят протоколен реванша в Португалия. Миналата година двата отбора отново се изправиха един срещу друг, като играчите на Юрген Клоп разбиха съперника с 5:0 в първата среща, а в ответния двубой резултатът бе 0:0. Точно върху това акцентира Клоп на пресконференцията преди предстоящия мач, но предупреди играчите си да не се отпускат. „Ние водим битка както за титлата в Англия, така и в Шампионската лига, коментира германецът. - В такъв етап сме, че всеки мач ни е като финал и нямаме право на грешка. Изключително трудно е, но точно в такива моменти се показва точно колко голям е един отбор. Аз съм оптимист и вярвам на момчетата ми. Ще се радвам, ако успеем да вземем сериозна преднина в първия двубой и да си направим реванша по-лесен, но „Порто“ е сериозен отбор. Знам, че сме сочени за фаворит, но в Шампионската лига на 1/4-финалите няма слаби тимове“, сподели още Клоп. В другия мач от вечерта „Тотнъм“ приема „Манчестър Сити“ в английско дерби. Това ще е първият международен двубой на новия стадион на „шпорите“, но това изобщо не притеснява звездата на „Сити“ Кевин де Бройне. Въпреки че съоръжението е едно от най-модерните в света, белгийският национал заяви, че не е притеснен преди визитата. „Това е стадион като стадион. На мен ми е все едно къде ще играем. Не ме притеснява стадионът, а съперникът. Имам усещане, че тази година ще направим нещо наистина сериозно в Шампионската лига“, допълни Де Бройне. Стадион: „Анфийлд“ Съдия: Антонио Матеу Лаос (Исп) Стадион: „Тотнъм“ Съдия: Бьорн Кайперс (Хол)", "date": "2019.04.09", "title": "\"Ливърпул“ ще търси разгром срещу „Порто“ в Шампионската лига (ПРОГРАМАТА)"}
{"url": "https://www.monitor.bg:443/bg/a/view/cjala-sedmica-dyjdove-v-dimitrovgrad-izmeriha-35-8-l-v-haskovo-24-l-kv-m-161994", "text": "Речните нива ще се повишат днес и утре в резултат на Средиземноморския циклон, който обхвана цялата страна. Валежите ще продължат, като ще започнат да спират във вечерните часове днес, но в сряда отново се очакват краткотрайни превалявания. Тази сутрин най-големи водни количества са отчетени в София - 31 л/кв.м. На второ място е Кърджали с 25 л/кв.м и Хасково с 24 л/кв.м. В Сандански са паднали 22 л/кв. м дъжд. По данни на Министерството на околната среда и водите (МОСВ) в Дунавския басейн повишения на речните нива ще има в целия басейн, като по-значителни ще са те във водосборите на реките източно от р.Вит (р.Лом, р.Огоста, горните части от водосбора на р.Искър) и в планинските части от водосборите на р.Вит, р.Осъм и р.Янтра.   От следобедните часове днес ще започне понижение на речните нива, като в резултат на оттичане повишения ще има все още в долните течения на основните реки. В четвъртък водните нива в реките от басейна ще се понижават или ще са без съществени изменения. В петък в резултат на валежи са възможни нови краткотрайни повишения на речните нива в басейна.   Опасност от поройни наводнения по данни на Европейската система за предупреждения за наводнения има днес в горните части от водосбора на р.Искър над град Нови Искър.  Моделът за водосбора на р.Искър прогнозира водни количества на 9, 10 и 11 април  около и над средномногогодишните стойности. И моделът за водосбора на р.Янтра прогнозира за този период водни количества около средномногогодишните стойности. Моделът за водосбора на р.Русенски Лом прогнозира водно количество в долното течение на р.Черни Лом и на 12 и 13 април да бъде около средномногогодишната стойност.   В Черноморския басейн в сряда и четвъртък речните нива ще са без съществени изменения, като в резултат на валежи нови краткотрайни повишения на нивата в долното течение на река Струма ще има през нощта на 10 срещу 11 април. Над страната вече се разположи средиземноморски циклон, който носи дъжд и лошо време. Атмосферната циркулация над Европа създава условия за по-продължителен период на време с превалявания, типично пролетно по своя характер. Тези условия ще се запазят и в следващите дни. Днес е обявен жълт код за интензивни валежи в 16 области в Западна, Централна и Южна България. Предупреждението е в сила за районите на Видин, Враца, Монтана, Ловеч, Габрово, София-област, София-град, Перник, Кюстендил, Благоевград, Смолян, Пазарджик, Пловдив, Стара Загора, Хасково и Кърджали. Прогнозираните количества на валежите за денонощието е около 25 до 35 л/кв.м., като в отделни, главно планински райони са възможни и повече. Очакваните количества на валежите са около 25 до 35 л/кв. м, в планинските райони е възможно да вали и повече.  Още тази вечер валежите ще започнат да отслабват, но няма да спрат. Ниско налягане над южните части на Европа и Средиземноморието създава условия за превалявания над Балканите в периода чак до началото на следващата седмица. С прекъсвания почти всеки ден над страната ще има валежи, като в сряда, четвъртък и петък те ще са по-активни в следобедните часове и над планинските райони.   В края на тази седмица, нов циклон ще влоши допълнително времето над страната и в събота, и неделя ще очакваме повече валежи и на повече места. Този характер на времето ще се запази и в началото на следващата седмица, но след това за два-три дни времето ще се стабилизира, ще има повече слънце. Отново валежи се очакват след 20 април.   Температурите няма да се променят съществено и ще са от 15 до 20 градуса, като по високите полета в отделни дни ще са и по-ниски, а в равнините на Южна България до 23-25 градуса.", "date": "2019.04.09", "title": "Цяла седмица дъждове: София и Кърджали с най-обилни валежи (ОБНОВЕНА)"}
{"url": "https://www.monitor.bg:443/bg/a/view/sypernikyt-ni-za-kupa-dejvis-ochakva-grisho-da-igrae-za-bylgarija-162000", "text": "На българския отбор му предстои тежка битка с Южна Африка за Купа Дейвис през септември. Организаторите обявиха, че двубоите на 13 и 14 септември ще се играят в Кейптаун, а една от причините мачовете да бъдат там е, че се очаква и Григор Димитров да играе в тези срещи.  \"Това трябва да е паметно събитие за южноафриканския тенис и за феновете на спорта в страната. Направихме мачовете с България да се играят в Кейптаун, защото е много възможно да дойде и звезда като Григор Димитров да дойде тук.\" \"Но освен това в Кейптаун са ситуирани огромната част от нашите национали, съответно и феновете са там и очакваме да има огромна подкрепа. Целият ни отбор тръпне в очакване да играе пред семействата и приятелите си срещу България\", сподели капитанът на Южна Африка Маркос Ондрушка.  Григор Димитров трябва да участва с българския отбор в Купа Дейвис, ако иска да получи квота за участие за Олимпийските игри в Токио догодина. За южноафриканците се очаква да играят представителят на Топ 10 в ранглистата на АТР Кевин Андерсън, както и изгряващата звезда Лойд Харис, който е роден именно в Кейптаун и проби в Топ 100 на света.  Отборът на Южна Африка е 44-и в генералното подреждане за Купа Дейвис, докато българите са 64-и. Съперникът ни е изключително класен, като е печелил надпреварата, но това се е случило през вече далечната 1974 г.", "date": "2019.04.09", "title": "Съперникът ни за Купа Дейвис очаква Гришо да играе за България"}
{"url": "https://www.monitor.bg:443/bg/a/view/naj-malkijat-stark-oglavjava-vesteros-v-igra-na-tronove-161964", "text": "Бран – най-малкият представител на рода Старк, ще оглави Вестерос. Това не е спойлер за последния сезон на „Игра на тронове“, чиято премиера е заложена за края на седмицата, а изводът, до който достигат повечето букмейкърски сайтове във връзка с дългоочакваните финални епизоди на поредицата. Със среден коефициент от 5/6, Бран ще донесе печалба в размер на допълнителни 83 долара за всеки, дръзнал да заложи стотачка за победата му за трона. Шансовете на най-младото попълнение на Старк се като неговият триумф бе определян като един от по-малко вероятните сценарии за финала на „Игра на тронове“. За да се възкачи до първото място, момчето, оцеляло като по чудо след цели два опита за убийство, измести смятания за фаворит Джон Сноу. Днес Краля на Севера се ползва с коефициент от 11/2, което го позиционира като третия възможен лидер на Вестерос, според букмейкърите. Въпреки това залозите за него изглеждат доста по-привлекателни. Причината – Кит Харингтън и персонажът му ще донесат по 450 долара отгоре на всеки $100, заложени под неговото име. По-сериозната сума, оказва се, не е достатъчна причина за феновете на сагата на HBO да се разпишат финансово в подкрепа на Джон Сноу. Санса Старк, която е поставяна на второ място от букмейкърите, е четвърта в класацията на феновете за възкачване на Железния трон. Среброто в този списък е отредено за Денерис. За нея са заложили малко над 14% от телевизионните зрители. Според букмейкърите обаче като отреждат, че ще изплатят общо по $1100 за всеки 100-доларов залог за нея. Сред популярните герои с малки шансове за триумф са и Джайм и Церсей Ланистър, като над тях в списъка попада и Краля на нощта. Междувременно фенове вече залагат и относно кой ще падне мъртъв в новите епизоди на култовата сага. Тук безапелационно начело е Церсей, чиято смърт би донесла едва 2 долара за всеки 100. Юрон Грейджой обаче ще е първият загинал в осмия сезон, прогнозират още букмейкърите. Битката за Железния трон ще бележи отново малкия екран от 14 април. Първият епизод от последната порция серии вече получи световната си премиера в Ню Йорк, където фенове и звезди се събраха на едно място в името на Вестерос.", "date": "2019.04.09", "title": "Най-малкият Старк оглавява Вестерос в „Игра на тронове“"}
{"url": "https://www.monitor.bg:443/bg/a/view/minimum-po-edna-proba-ot-biokultura-161992", "text": "Минимум по една проба да се взема от биокултура, като не се предвижда вземане на проби от всички ниви обработвани от биоземеделеца. Това е записано в предложени промени на наредба, касаеща дейността на биопрозводителите със на срок на общественото обсъждане до 18 април. Относно един от поводите за протеста, провел се днес пред земеделското министерство, за нелицензираните фирми за контрол, което поставя в риск дейността на биопроизводителите, министър Румен Порожанов поясни, че, фирмата е и не ги е отстранила в указаните срокове. „В случая с „Кю сертификейшън“ има отказ от издаване на ново разрешително на контролираща фирма, която трябва да следи биопроизводителите. „Не сме отнемали разрешителните. Те не бяха удължени заради неточности в изискуемата документация“, категоричен бе Порожанов. Министърът поясни, че контролиращите лица са били 17, като един от тях се е отказал сам през миналата година. На петима през последните месеци са изтекли годишните разрешителни. Трима от тях са получили удължаване с 6 месеца, а на две от контролиращите лица, сред които е и „Кю сертификейшън”, е постановен отказ. Биопроиизводителите от своя страна са възмутени още, че са принуждавани в едномесечен срок да сменят опаковката на биопродуктите, което те преценяват като репресивна мярка от страна на земеделското министерство. В тази връзка Порожанов поясни, че е задължение на контролиращата фирма да предупреди месец по-рано операторите, за които отговаря, че ще й изтече лиценза. „За това намерихме юридическо основание за тези оператори, контролирани от въпросната фирма да на договори с контролиращо лице“, поясни земеделският министър. В последните 6 месеца се е получил обрат в политиката на земеделското министерство, твърдят протестиращите биопроизводители и е започнало изключително рестриктивно отношение. Приетата нормативна база поставя в риск всеки биоземеделец, като са посочени 59 възможни причини, заради които всеки може да загуби директно сертификата си. Приеха се и правила фермерите сами да плащат проби и анализи, каквито не се изискват никъде по света. За това много млади биоземеделци били на път да се откажат. Екопроизводителите поискаха независима експертиза от ЕС. „В Белгия само за 5 нарушения е предвидено отнемане на сертификата, а у нас дори за документални неточности, които могат да се отстранят в кратки срокове“, каза Веселина Ралчева, от УС на Българската асоциация „Биопродукти“ по време на протеста под прозорците на земеделското министерство, който след това продължи с шествие към министерския съвет. В тази връзка Михаил Карабельов експерт от МЗХГ поясни, че напр. няма да се отнема сертификат, когато замърсяването на биокултурите е от външен източник, а не от действие на биофермера. Протестиращите подчертаха още, че на биопроизводителите винаги накрая се изплащат субсидиите и това става през май или юни. Към момента по Програмата за развитие на селските райони 2014-2020 г., сочат данни на МЗХГ. Още по време на първите приеми по мярката за биологично производство през 2015 г. и 2016 г., която е с бюджет от 300 млн. лева , той е бил надхвърлен с над 50 млн. лева. „Имаше искания отново да се отворят допълни приеми, защото броят на биопроизводителите нарасна значително. Към момента общият им брой е около 6500, а тези които заявяват плащания в ДФЗ са близо 4000“, каза министърът на земеделието и добави, че за миналата лимитът по под мярката за биопроизводството е надхвърлен с над 20 милиона.", "date": "2019.04.09", "title": "Минимум по една проба от биокултура (ОБНОВЕНА)"}
{"url": "https://www.monitor.bg:443/bg/a/view/samo-za-levche-izkupuvat-lityr-ovche-mljako-161962", "text": "От началото на новата изкупна кампания за овчето мляко цената му се срина от 1,25-1,30 на 1,00-1,10 лв. На места цената е дори под себестойност. Най-голям е сривът на цените в Северозападна и Североизточна България. Това съобщи за „Монитор“ Симеон Караколев, съпредседател на Националната овцевъдна и козевъдна асоциация. Караколев каза още, че основният внос на овче мляко в България идва от Румъния. Импортират една-две големи наши мандри, защото съседите го доставят у нас на по-ниска цена. Делът му на нашия пазар обаче не е повече от 20 на сто. „С наша суровина се правят над 80% от продуктите от овче и козе мляко“, уточни браншовикът. „Козето мляко в момента се изкупува за 50-55 ст. за литър, през миналата година цената му бе с около 10 ст. по-висока. Наистина то и продуктите от него не са търсени в България, но към тях има голям интерес в чужбина. Въпреки това цената му ниска, дори и при липсата на конкуренция от внос, каквато има при овчето. Подобно намаление е необяснимо, защото в магазините крайният продукт не е поевтинял, а напротив. В случая потърпевши са производителите на мляко и крайните потребители. По-скъпите млечни продукти в магазините водят до намаляване на потреблението. Метална кутия с килограм овче сирене в магазините в страната не пада под 18 лв.. За производството на кило сирене трябват 4 литра мляко“, обясни Караколев. Симеон Присадашки от Асоциацията на млекопреработвателите обясни по-ниската изкупна цена на овчето и козето мляко с намалял интерес към продуктите от козе и овче мляко в цяла Европа. По думите му дори в съседна Гърция консумацията им е паднала. Симеон Караколев пък смята, че един от другите големите проблеми на сектора е липсата на държавна реклама на традиционните български млечни продукти. Той припомни, че гърците харчат за популяризиране на фетата си всяка година по 10 млн. евро. Караколев смята, че разрешението да се ползват хидрогенизирани растителни мазнини нанася щети не само на вътрешното търсене, но и на продажбите в други страни. По думите му износ, реализиран от отделни фирми на млечни продукти със съдържание на такива добавки, е довел до компрометиране на експорта на качественото наше сирене и кашкавал в Европа и страни от арабския свят. „В резултат губим традиционни пазари, които сме имали от десетилетия. В Йордания допреди 8-10 години са купували немалки количества българско сирене и кашкавал. След като хванали една партида с палма, се отказали и започнали да купуват основно от Унгария и Кипър. Преди 2-3 години имаше върнати партиди от Германия. Най-лошото е, че така спрямо всички наши производители и износители чуждите търговци започват да изпитват недоверие“, поясни браншовикът.", "date": "2019.04.09", "title": "Само за левче изкупуват литър овче мляко"}
{"url": "https://www.monitor.bg:443/bg/a/view/proverjavat-visochinata-na-everest-161997", "text": "Непал изпраща екип от специално наети от правителството катерачи, които да покорят Еверест и да измерят височината. Експедицията от четирима геодезисти ще потегли в сряда. Така властите се надяват да опровергаят спекулациите, че най-високия връх се смалява. Съмнения относна актуалната височина на Еверест се появиха след мощното земетресение в Непал през 2015 г.. Твърди се, че трусът вероятно намалил височината на върха. По официални данни тя е 8848 метра, като за първи път Еверест е измерен от индийски геодезист през 1954 г. Четиримата геодезисти, които ще измерят върха, са прекарали две години в прецизиране на методите си за измерване на върха, събиране на проби от земята и обучение за реагиране в екстремните ситуации, с които може да се срещнат по време на изкачването. За измерването ще се изполва най-модерното налично оборудване.", "date": "2019.04.09", "title": "Специална експедиция измерва височината на Еверест"}
{"url": "https://www.monitor.bg:443/bg/a/view/syvremenno-srybsko-izkustvo-v-galerija-vaska-emanuilova-161959", "text": "Работи на 20 сръбски художници ще бъдат изложени от 9 април до 5 май в галерия „Васка Емануилова“ - филиал на СГХГ, и в пространството за културни събития SeeMeOn 29 (ул. „Цар Симеон“ 29). Те ще бъдат представени в рамките на платформата NEXT BALKAN, замислена за обмен и сътрудничество между млади творци и специалисти по изкуствата от балканските страни. Тя се състои от серия изложбени събития със съпътстващи програми. Целта е да се даде глас на младите автори от региона, като по този начин те придобият по-голяма видимост на световната карта на изкуството. Платформата стартира именно с изложбата „Съвременно сръбско изкуство”, която в София се осъществява от Арт фондация „ДОМА” в партньорство с галерия „Васка Емануилова” и с подкрепата на програма „Култура” на Столична община. Тя ще бъде последвана от реципрочен проект, представящ български автори в Сърбия през 2020 г.", "date": "2019.04.09", "title": "Съвременно сръбско изкуство в галерия „Васка Емануилова“"}
{"url": "https://www.monitor.bg:443/bg/a/view/amal-kluni-advokat-v-sporno-delo-v-munhen-161991", "text": "Германия започна шумно съдебно дело срещу германска гражданка, присъединила се към терористите от \"Ислямска държава\" и причинила смъртта на 5-годишно момиченце от племето язиди, пише АФП. Адвокат на оцелялата майка на детето язидка е съпругата на холивудската звезда Джордж Клуни - базираната в Лондон адвокатка Амал Клуни. Според обвинението, 27-годишната германка Дженифър В. е оставила 5-годишното момиченце да умре от жажда. То било от етническата група язиди и заедно с майка си били пленени като роби от \"Ислямска държава\". Дженифър В. признала вината си пред агент на ФБР под прикритие, като не подозирала, че я записват. Съпругът на обвинената Дженифър В., терорист от \"Ислямска държава\" купил момиченцето и майката, докато град Мосул в Ирак се намирал под управлението на терористите. След като момиченцето се подмокрило в кревата си, мъжът го вързал пред къщата за наказание на 45-градусова жега. Дженифър В. не направила нищо, за да помогне на детето, което умряло от мъчителна смърт и дехидратация в горещината. Федералната прокуратура обвинява 27-годишната германка във военни престъпления, убийства и членство в терористична организация в чужбина. Според назначения й адвокат Седа Басей-Йълдъз, младата жена от Долна Саксония няма да коментира обвиненията за момента. Делото започна във вторник сутринта в съда в Мюнхен, който гледа случаи, свързани с националната сигурност и обвинения в тероризъм. Ако бъде призната за виновна, Дженифър В., която също е майка на малко дете, е заплашена от доживотен затвор. След прочитането на обвинителния акт делото бе преустановено и отложено за 29 април. Самата Клуни не е присъствала в залата, според в. \"Франкенпост\". Наблюдателите определят делото като ключово за правата на язидите. Язидите са кюрдска етно-религиозна група. Религията им е свързана с древните месопотамски религии и комбинира аспекти от зороастризма, исляма, християнството и юдаизма. Язидите, които сключват брак с други етноси, автоматично се считат за приели религията на партньора си. Преди дни известната Клуни бе натоварена да оглави нова комисия от правни експерти, които ще съветват кабинета в Лондон как да насърчава други страни към прозрачност и защита на служителите на медиите.", "date": "2019.04.09", "title": "Амал Клуни адвокат на язиди в дело срещу терористка (ОБНОВЕНА)"}
{"url": "https://www.monitor.bg:443/bg/a/view/azar-kachi-chelsi-na-3-oto-mjasto-161988", "text": "\"Челси\" постигна победа с 2:0 в дербито с \"Уест Хем\" от 33-ия кръг на Премиър лийг. Успехът бе много ценен за \"сините\", които се изкачиха на 3-ото място във временното класиране. Домакините на \"Стамфорд Бридж\" изиграха много силно първо и не толкова силно второ полувреме, но звездата на тима Еден Азар блесна за пореден път и донесе успеха на своя тим с две попадения в 24-ата и 90-ата минута. След тази победа \"Челси\" вече е 3-и с 66 точки. \"Уест Хем\" пък остава на 11-ото място с 42 точки в актива си.", "date": "2019.04.09", "title": "Азар качи \"Челси\" на 3-ото място"}
{"url": "https://www.monitor.bg:443/bg/a/view/halfbike-s-nov-model-161983", "text": "През 2014 г. архитектите Михаил Кленов и Мартин Ангелов представиха Halfbike, максимално опростена триколка предназначена за кратки пътувания, която се управлява изправен. Последва подобрения Halfbike II, през 2015 г., а сега идва Halfbike 3. При Halfbike 3, предното колело е оборудвано четири скоростна главина Sturmey Archer, която позволява на потребителите да изкачват по-лесно хълмове. Спирачките също са подобрени, като вече и предното колело разполага с барабанна спирачка. Твърди се, че маневренността и усещането за контрол също са подобрени, вследствие на промените в геометрията на рамката.   Основната рамка е изработена от лазерно изрязан алуминий, докато кормилото е изградено от водоустойчив буков шперплат. Триколката тежи 9 килограма и може да се ползва от потребители с тегло до 95 кг. Halfbike 3 в момента е обект на кампания в Kickstarter. Срещу $ 499, всеки желаещ може да получи един, когато и ако стигне до производство. Планираната цена на дребно ще е $ 699.  ", "date": "2019.04.09", "title": "Halfbike с нов модел"}
{"url": "https://www.monitor.bg:443/bg/a/view/liljana-radeva-zaema-mjastoto-na-danail-kirilov-v-parlamenta-161995", "text": "Централната избирателна комисия (ЦИК) реши мястото на Данаил Кирилов в парламента да заеме Лиляна Радева от 23-ти изборен район - София. Това съобщиха от Комисията. Данаил Кирилов беше назначен за правосъден министър, след като Цецка Цачева подаде оставка.   Решението на ЦИК е взето на 8 април, след постъпило писмо на за промени в Министерския съвет.", "date": "2019.04.09", "title": "Лиляна Радева заема мястото на Данаил Кирилов в парламента"}
{"url": "https://www.monitor.bg:443/bg/a/view/cik-vze-reshenie-za-reda-i-pravilata-za-glasuvane-s-podvijna-izbiratelna-kutija-161996", "text": "Централната избирателна комисия (ЦИК) взе решение за реда и правилата за гласуване с подвижна избирателна кутия по отношение избирателите с трайни увреждания, които не им позволяват да напуснат дома си и да упражнят правото си на глас в изборно помещение, информираха от Комисията. Условията и редът предвиждат, че тя се образува на територията на всяко населено място не по-късно от 11.05.2019 г., ако има подадени не по-малко от 10 заявления от лица с трайни увреждания, които не им позволяват да упражнят избирателното си право в изборно помещение, но желаят да гласуват, и постоянният им адрес, съответно настоящ адрес е на територията на съответното населено място. Заявленията се подават до кмета и трябва да са саморъчно подписани, но може да бъдат подадени от упълномощено лице. Те могат да бъдат изпратени по пощата, факс или чрез електронно заявление със същото съдържание през интернет страницата на общината. Към него трябва да се приложат: копие от документи от ТЕЛК, НЕЛК или медицинска епикриза за здравословното им състояние, които установяват, че заболяването на избирателя е причинило такива увреждания, които не му позволяват да напусне дома си и да се придвижи до избирателната секция самостоятелно или с друго помощно средство. След като кметът уведоми РИК за броя подадени заявления, тя със свое решение определя броя на секциите за гласуване с подвижна избирателна кутия. Решението на ЦИК сочи още, че когато на територията на една община има няколко населени места, отделна секция за гласуване с подвижна избирателна кутия се създава за всяко отделно населено място, ако има подадени поне 10 заявления от избиратели. При градовете с районно деление секциите за гласуване с подвижна избирателна кутия могат да обхващат територията на повече от един район. Иначе, на територията на всеки район се образува отделна секция за гласуване с подвижна избирателна кутия. Когато броят на заявленията е по-малко от 10, се образува обща избирателна секция за гласуване с подвижна избирателна кутия, която обхваща територията на няколко съседни административни райони в рамките на града с районно деление. Ако има образувана секция за гласуване с подвижна избирателна кутия и е назначена СИК, избирател с трайни увреждания, които не е подал заявление за гласуване в срок, може да подаде заявление до кмета не по-късно от 20.05.2019 г. и се включва в избирателния списък за гласуване с подвижната избирателна кутия.", "date": "2019.04.09", "title": "ЦИК определи правилата за гласуване с подвижна избирателна кутия"}
{"url": "https://www.monitor.bg:443/bg/a/view/laura-chukanov-ochakva-pyrvoto-si-dete-snimki-161929", "text": "Българката лаура Чуканов, която точно преди десетилетие се нареди сред най-красивите жени в цяла Америка, а наскоро премина и в отбора на госпожите, очаква първото си дете. С това се похвали майка й Ангелина Чуканов в социалните мрежи. Тя сподели снимка на красивата си дъщеря с наедряло коремче и написа: и сложи хаштаг „внучка“. Лаура и нейният любим Мат Еми се ожениха на 10 септември 2018-та. Голямата стъпка направиха без въобще да го планират, като първоначалната им идея била да съберат приятели и да полеят годежа си по време на фестивала Burning Man, който се провежда в пустинята на Невада. Решението партито да прерастне в сватба и да си кажат „да“ било спонтанно и мотивирано от много техни приятели, които дори преживели пясъчна буря, за да отидат на купона. Двамата планираха да направят по-голяма церемония в България това лято, но с очакването на първото си дете, най-вероятно ще променят плановете си. Ето какво написа в деня на сватбата щастливия младоженец: но, когато откриеш, че едни от най-близките ти приятели са ръкоположени и имат правото да водят церемония по сключване на брак, а дузини други приятели са преборили пясъчна буря за да присъстват на купона за годежа ти, тогава просто трябва да кажеш „да“ точно там където си, на момента. Все още и ние двамата сме зашеметени от случилото се. Толкова сме благодарни за подкрепата и любовта на семействата и приятелите си!“. Съпругът на Лаура се занимава с техническо обезпечаване за организиране и заснемане на събития. Освен, че направиха сватбата си на фестивала Burning Man, там Мат Еми снима и филм с дрон за събитието, който получи номинация за наградите на фестивала „NY Drone Festival“.", "date": "2019.04.09", "title": "Лаура Чуканов очаква първото си дете (СНИМКИ)"}
{"url": "https://www.monitor.bg:443/bg/a/view/biznesyt-chaka-nominacii-za-ikonomika-na-svetlo-161982", "text": "Асоциацията на индустриалния капитал в България (АИКБ) обяви началото на номинациите за годишните награди „Икономика на светло“ за 2018 г., които ще бъдат връчени на предстояща церемония през месец юни 2019 г. Номинации за наградите ще се приемат до 15 май. По традиция в първата категория победителят ще бъде излъчен между държавни и общински администрации, които са успели да подобрят бизнес средата и ефективно ограничаване на сивия сектор с промяна в правилата.  Във втората категория се състезават личности или организации, които са допринесли за ограничаване на сивата икономика с активна позиция или предложения за промени в нормативната база.  Третата специална награда е за журналист или медия с особен принос в осветяването на сенчестата икономика.  Номинации се правят от членовете на АИКБ, социалните партньори, членовете на Обществения съвет „Икономика на светло“ и медиите. Резултатите ще бъдат оповестени на специална церемония през месец юли.", "date": "2019.04.09", "title": "Бизнесът чака номинации за ”Икономика на светло” "}
{"url": "https://www.monitor.bg:443/bg/a/view/bivsh-shef-na-pojarnata-oglavjava-upravlenieto-na-jazovorite-161952", "text": "Бившият шеф на Национална служба \"Пожарна и аварийна безопасност\" Кирил Войнов ще бъде предложен за председател на новото дружество за за управление на язовирите. Той ще бъде предложен за поста от икономическият министър Емил Караниколов за одобрение от Министерски съвет. Новината потвърди самият Караниколов пред „Монитор“. До този момент Войнов временно оглавяваше Държавната агенция за метрологичен и технически надзор (ДАМТН) на мястото на Петър Горновски. Именно от надзора ще бъдат преназначени 30 души в новото дружество \"Управление и стопанисване на язовири\". В предприятието за които местната власт не може да се грижи. За аварийния ремонт на около 414 потенциално опасни язовира правителството спешно отпусна 500 млн. лв. Заложено е назначаването на нови служители в централно управление в София и в 8-те регионални офиса в София, Благоевград, Пловдив, Хасково, Бургас, Варна, Велико Търново и Враца. Предварителните разчети показват, че за издръжката им - работна заплата и осигуровки, ще отидат над 8.8 млн. лв. за 2019 и 2020 г. Други над 8.3 млн. лв. са заложени за купуването на материали, облекло, офис оборудване, компютри, софтуер, високопроходими автомобили, наем и ремонт на помещения, за командировки в страната за обход на язовири. За купуване на контролно измерителни системи, мерителни устройства за нивото на водата и за рейки за язовирите, за паспортизация на язовирите и тяхната охрана, както и за текущи ремонти, в това число и за обследване и почистване на язовирните дъна, са заложени общо над 78.8 млн. лв. за тази и следващата година. Предвижда се два пъти годишно да се правят технически прегледи на язовирите В интервю за „Монитор“ през февруари т.г. 68-годишният генералмайор от МВР обяви, че По думите му сумата от половин милиард не е толкова голяма, защото през последните 30 години не са влагани никакви средства за поддръжка и нормалната техническа експлоатация на язовирите, особено на малките. Извън обхвата на дейността на новото предприятие ще са язовирите, стопанисвани от НЕК, \"Напоителни системи\", \"Земинвест\", ВиК операторите с държавно или с държавно и общинско участие в капитала и тези, отдадени на концесия, за които в концесионния договор е предвидено извършването на основен ремонт и реконструкция от концесионера. Войнов е роден на 10 декември 1950 г. в софийското село Дръмша. През 1970 г. завършва Школата за запасни офицери, а година по-късно вече е помощник-командир на взвод към Министерството на народната отбрана. През 1975 г. започва работа като командир на взвод към Столичната служба за противопожарна охрана, която по това време е част от МВР. От 1977 до 1981 г. специализира в Москва и завършва като инженер по пожарна техника и безопасност. В периода 1981 – 1985 г. е заместник началник-щаб на противопожарен батальон към служба \"Противопожарна охрана\", а от 1985 до 1992 г. е заместник началник-щаб на службата. От 1992 до 1993 г. е заместник-декан на факултет \"Противопожарна охрана\" към ВИПОНД-МВР. В периода 1994 – 2006 г. е директор на Национална служба \"Пожарна и аварийна безопасност\".", "date": "2019.04.09", "title": " Бивш шеф на пожарната оглавява управлението на язоворите"}
{"url": "https://www.monitor.bg:443/bg/a/view/nov-shef-na-sikret-syrvis-161993", "text": "Шефът на Сикрет сървис Рандолф \"Текс\" Алъс скоро ще напусне поста си, обяви говорителката на Белия дом Сара Сандърс, съобщиха Ройтерс и АФП. Президентът Доналд Тръмп ще назначи на мястото му Джеймс Мъри, който е дългогодишен служител на Сикрет сървис. Мъри ще поеме поста през май, уточни Сандърс, без да посочва причините за неочакваната смяна в ръководството на службата, натоварена с охраната на президентите на САЩ и други високопоставени представители. Рандолф Алъс \"свърши отлична работа през изтеклите две години и президентът му благодари за неговите над 40 години в служба на страната ни\", изтъкна говорителката на Белия дом. Сикрет сървис е част от структурата на Министерството на вътрешната сигурност на САЩ. Ръководителят на това министерство Кирстен Нилсен вчера подаде оставка. Тръмп обяви, че на нейно място ще бъде назначен Кевин МакАлинън, настоящ директор на американската Служба за митническа и гранична охрана.", "date": "2019.04.09", "title": "Нов шеф на Сикрет сървис "}
{"url": "https://www.monitor.bg:443/bg/a/view/britanskite-deputati-otlojiha-brekzit-161990", "text": "Британският парламент отложи Брекзит.  Законопроектът бе внесен от лейбъристите Ивет Купър и Оливър Летуин. Целта е да се забави изпълнемнието на чл. 50 и по този начин да се предотврати възможността Кралството да напусне Общността без сделка. \"За\" мерките гласуваха 390 депутати срещу 81 гласа \"против\". Мерките вече получиха кралското одобрение и правителството трябва да се съобрази с тях. Документът бе представен в Двореца след 23 часа в понеделник, допълват агенциите. Очаква се правителството да представи план на забавянето за Брекзит, което ще търси. Британското правителство вече 2 пъти поиска отлагане на \"развода\", който първоначално бе определен за 29 март тази година. Лондон бе принуден да . Те са определени за 23 май, въпреки по-ранния отказ да бъде направено това. Преди това няколко пъти депутатите отхвърлиха при гласуване вече постигнатата сделка между Брюксел и кабинета. Стигна се до призиви за оставка на Тереза Мей и насрочване на предсрочни парламентарни избори дори в сред консерваторите. Все още надеждите на премиера са за напускане преди края на юни. В сряда предстои среща на върха на ЕС, по време на която ще се обсъжда и Лондон. Европейците са готови да дадат на Великобритания възможност за отлагане на Брекзита след 12 април, но при стриктни условия, заявиха днес министри от страните от Европейския съюз, събрали се в Люксембург, за да подготвят планираната за утре извънредна среща на върха, посветена на Брекзит, предаде Франс прес. \"Намираме се в много, много озадачаваща ситуация\", тъй като \"трябва да дадем на британската страна време, за да научим най-сетне какво тя иска в действителност\", обясни пред журналисти германският министър по европейските въпроси и заместник-външен министър Михаел Рот. Рот потвърди, че 27-те разглеждат възможността за отлагане на крайния срок за Брекзит след 12 април, \"включително дълго отлагане\". Тази отсрочка обаче \"трябва да бъде подчинена на много строги критерии\", подчерта той, допълвайки, че Великобритания ще трябва да поеме ангажимент за \"конструктивно отношение\", ако се наложи да удължи присъствието си в ЕС. Хипотезата за отлагане \"не е нито приета, нито е автоматична\", заяви френският министър по европейските въпроси Амели дьо Моншален. \"Крайно важно е това искане да бъде придружено с убедителен политически план, който разяснява какво би се случило по време на исканото удължаване\", добави тя. ЕС трябва да даде на Великобритания повече време за организирането на Брекзита, но Лондон трябва да изясни как планира да го направи, заяви холандският външен министър Стеф Блок, цитиран от Ройтерс. \"В интерес на Холандия е да се избегне твърд Брекзит и ако е нужно повече време, за да се избегне Брекзит без сделка, трябва да предоставим това време\", каза пред репортери Блок при пристигането си за срещата с колегите си от ЕС в Люксембург.", "date": "2019.04.09", "title": "Британските депутати отложиха Брекзит (ОБНОВЕНА)"}
