{"url": "https://www.monitor.bg/bg/a/view/stroiteli-bez-licenz-aut-i-ot-malkite-gradeji-101132", "text": "Строители, които не са вписани в регистъра на Камарата на строителите (КСБ), вече ще може да строят жилищни и смесени сгради с ниско застрояване до 300 квадрата. Това решиха на първо четене депутатите от Комисията по регионална политика. Законопроектът с промени в Закона за устройството на територията (ЗУТ) е внесен от група народни представители от ГЕРБ начело с зам.-председателката на ресорната комисия Петя Аврамова. В момента и други сгради и съоръжения за обществено обслужване с РЗП до 1000 кв. м или с капацитет до 100 места за посетители, които са пета категория. Строителите се възползват от противоречия между разпоредбите на ЗУТ и Закона за Камарата на строителите, като първият налага забрана за изпълнение на обектите пета категория, ако строител не е вписан в централния професионален регистър на КСБ. От друга страна обаче, в Закона на камарата на строителите е предвидено изключение, което дава право да бъдат изпълнявани обекти с обхват от почти цялата категория без необходимост от регистрация в регистъра. По време на обсъждането на законопроекта бяха изразени мнения, че между първо и второ четене в парламента на 150 кв. м или даже да отпадне изцяло и за нерегистрираните да останата само ремонтите. Депутатати приеха единодушно четири от петте внесени законопроекта относно промени на ЗУТ. Преди заседанието стана ясно, че от ГЕРБ са се отказали от идеята си незаконен строеж да се узаконява, след като се плати глоба в размер на 30% от стойността му. Вносителят му Младен Шишков го е изтеглил от деловодството на парламента. Най-дискутирано беше инициираното от вицепремиера по икономическата и демографската политика Валери Симеонов изменение и допълнение на закона. В законопроекта се прецизира определението на „преместваем обект“- такъв, който не е трайно прикрепен към земята и може да бъде преместен, остава критерият но параметрите тепърва ще се обсъждат. От БСП и ДПС се обявиха против прехвърлянето на отговорността за контрола по премахване на преместваеми обекти върху държавни имоти. До момента той се упражнява от общините, но те нямат нито финансов, нито човешки ресурс, затова идеята е контролът да се прехвърли на ДНСК и регионалните й структури. Според Дора Янкова и Манол Генов от левицата кметовете искат да се отърват от горещ картоф, защото са на избираеми позиции.", "date": "2018.05.30", "title": "Строители без лиценз аут и от малките градежи"}
{"url": "https://www.monitor.bg/bg/a/view/29-lv-reket-za-poluchavane-na-uchenicheskija-belejnik-101144", "text": "В края на учебната година в училищата масово се събират пари за организиране на оригинални мероприятия, които да отбележат завършването подобаващо. Родители обаче се оплакват, че буквално ги рекетират и никой не ги пита имат ли финансова възможност и какво е тяхното мнение. Две деца от трети клас ще получат бележниците си и ще учат цял ден за назидание, докато съучениците им празнуват завършването на учебната година в хижа „Алеко”. Причината за това е, че училището организира екскурзия, без да попита родителите дали са съгласни и дали имат финансовата възможност да изпратят децата си. Майката на едното дете е възмутена от този факт, като според нея причината училището да се спре на тази екскурзия е фактът, че миналата година фирмата, която организира празника, е направила дарение на школото. „Проблемът е, че за да си получи удостоверението за завършен трети клас детето ми тържествено (доколкото намирането на удостоверенията като съкровище може да бъде тържествено, разбира се) и заедно със съучениците си, това ще се случи на Витоша, за което аз съм заставена да заплатя 29 лв.,без никой да е обсъдил с родителите на децата дали приемат идеята или не“, обясни майката. Освен тази сума родители трябва да отделят и за обяд и джобни, като някой може да няма финансовата възможност и да се наложи да лиши детето си да получи тържествено удостоверението си. Майката каза още, че е подала запитване до училището за въпросната оферта, но все още няма отговор. Междувременно е свикана родителска среща, на която се обяснява, че децата ще бъдат събрани за половин час в класната стая, за да им бъдат връчени бележниците. След това обаче тези, които не са заплатили 29-те лева за екскурзията до Витоша, ще останат да изкарат редовен учебен ден, а съучениците им ще се забавляват в планината.  ", "date": "2018.05.30", "title": "29 лв. рекет за получаване на ученическия бележник "}
{"url": "https://www.monitor.bg/bg/a/view/borisov-i-putin-potvyrdiha-turski-potok-minava-prez-bylgarija-101147", "text": "Премиерът на България Бойко Борисов и руският президент Владимир Путин се договориха една от тръбите на „Турски поток“ да мине през нашата страна. Това стана ясно от изявленията на двамата държавници след срещата им в сряда в Москва, където Борисов е на първото си посещение в качеството си на министър-председател. Домакинът заяви, че е говорил вече и с турския си колега Реджеп Ердоган, който също нямал нищо против газопроводът „да завие“ към нашата страна. „Мисля, че водихме един много полезен и прагматичен разговор. Относно това дали ще има втора точка на вход на газ през „Турски поток“ за България – това, което говорихме и което президентът Путин ни увери, е, че е разговарял вчера с турския президент и нямат нищо против тази точка на контакт да влезе в България“, бяха точните думи на министър-председателя. Пред Путин той изказа благодарности от името на българите за това, че страната ни отново се връща към газоразпределителната роля, която имахме на Балканите. „Да, можеше да дойде руска тръба навремето през „Южен поток“, но това са минали събития“, констатира Борисов и благодари на Путин, че не е злопаметен заради провала на проекта. Той уточни, че на този етап няма друг начин за директна тръба от Русия към България по дъното на Черно море, освен „Турски поток“. Борисов посочи, че съответно компаниите „Газпром“ „Булгартрансгаз“, и министрите ще намерят „сферата, по която след това да се преразпределя, да се търгува и да се транспортира руския газ до следващите държави в региона“. „И сега на базата на това количество, което влиза от Русия през Украйна за България, плюс „Турски поток\" – това става около 35 млрд. куб. метра. Това вече и е сериозно количество газ, за което трябва да намерим формула да го разработим през газов хъб. И нашите колеги поеха ангажимент заедно с Европейската комисия да намерят приемливата формула“, обясни премиерът. От своя страна Путин заяви, че „развитието на сътрудничеството между Русия и България в енергийната сфера ще им позволи да внесат голям принос в обезпечаването на европейската енергийна сигурност“. „Аз мога да кажа, че по въпроса за обема на доставките, на транзита и за хъбове трябва да се решава в общия комплекс от въпроси за доставки на нашите и енергоносители на европейския пазар“, посочи домакинът.   „Мога да потвърдя, че сме обсъдили въпроса за продължаване на газовата връзка през България. Преработваме това в план с нашите турски и български приятели - под каква форма и на какви цени трябва да определи българската страна\", обясни Путин. \"Пазарът е това, което определя цените. Отдавна Русия не е онази държава на плановата икономика. Ние имаме за цел да транспортираме и да си вземем нашите транзитни такси. Знам за тежките ни отношения преди години, но благодаря на Путин, че не е злопаметен\", каза Борисов. \"Ние със собствени пари можем и продължаваме да си разширяваме газопреносната система. Това е прекрасна възможност пазарът да се насити, който докара най-евтин газ, от него ще взимаме. Към нас беше проявено по-особено отношение, тъй като ние сме най-лоялната страна в ЕС и всички газопроводи ни заобиколиха. Ние, за да сме принципни, отказахме всичко, и тогава бяха най-тежките ни отношения с Русия, но по-големият прощава, поне при нас\", каза Борисов. \"Приказките за по-големия ме смущават, защото по-големия обикновено го карат да плаща сметката\", на шега отвърна домакинът. Относно АЕЦ „Белене“, от изявленията на Борисов и Путин стана ясно, че руската страна проявява интерес и желание да се включи в проекта. Домакинът изтъкна, че имаме много добър опит в енергийното сътрудничество, в това число и в сферата на ядрената енергетика. Тук Борисов заяви относно „Белене\" следното: „Научили сме си урока за „Белене“, затова искаме проект на пазарен принцип, който да може да се издържа и да генерира не само печалба, но и сигурност“, каза още премиерът. Той посочи, че реакторите вече са платени и посочи, че Путин „е бил така любезен да ни опрости 90 млн. лихви“. „Правителството на България, българският народ разполага с два реактора и с площадка на АЕЦ „Белене“, каза още Борисов. „Благодарих за 5-и и 6-и реактор на АЕЦ „Козлодуй“, за това че им се удължи живота, но той не е вечен. След 10-15 години ще има необходимост от други реактори“, прогнозира премиерът. По думите му, всички са добре дошли на пазарен принцип с най-добрите условия. „Ние като държава членка на ЕС, който даде най-добри условия, е добре дошъл“, каза още българският премиер в Кремъл. Путин пък заяви, че с Борисов са се разбрали за съхраняването на руски военни паметници на българска земя и му благодари за откритата и съдържателна среща. \"Предадох на Путин поздрави от Юнкер и като намери време е добре дошъл в България. Информирах Путин за това, което правим за Западните Балкани. Искам да привлечем всички световни лидери, които имат интерес към региона, за да повдигнат БВП и народите ни да живеят по-добре. Надявам се Путин да положи усилия за спирането на конфликта в Сирия и мигрантската вълна да спре да тормози Европа\", добави премиерът. „Радвам се да ви видя! Добре дошли!“. С тези думи руският президент посрещна Борисов в Кремъл. В началото на преговорите между двамата държавници, която е трета подред, домакинът не пропусна да отбележи „достатъчно дългата пауза в двустранния диалог“, но изрази задоволство, че българският премиер е откликнал на поканата да посети Москва. Путин също така изрази надежда, че визитата на Борисов „ще допринесе за развитието на икономическите и политически контакти, както и на сътрудничеството в сферата на туризма и културата“. Руският държавен глава отбеляза още факта, че преговорите се провеждат в годината, в която се чества 140-годишният юбилей от Освобождението на България, както и малко след Деня на славянската писменост и култура. „Всичко това тясно ни свързва“, подчерта руският държавен глава. От своя страна Борисов заяви: „И аз благодаря за възможността след толкова години да посетя Кремъл!“ „Благодаря и, че сме имали възможност през всичките тези години по телефона да обменяме мисли. И сега, разбира се, по някои от темите може да имаме напредък, може и да обменим мисли относно положението в света и особено в Западните Балкани“, заяви Борисов. Той посочи пред Путин още: „Русия винаги е имала своето голяма влияние сред хората и в религиозно отношение, и е хубаво да знаете всичко, което правим с колегите в Европа по развитието на инфраструктурата, строителството на магистрали и газова инфраструктура“. Борисов подчерта още, че „в сферата на сигурността, в борбата с тероризма България си взаимодейства много добре с руските служби“. Гостът заяви, че в областта  на туризма и на селското стопанство двете страни биха могли да работят доста по-добре. Борисов пожела успех и на Световното първенство по футбол, което стартира на 15 юни и чийто домакин е Русия. По-рано в сряда българският премиер се срещна с руския си колега Дмитрий Медведев, като двамата обсъдиха задълбочаването на търговско-икономическите връзки, както и сътрудничеството в сферата на енергетиката, туризма и транспорта. В началото на преговорите Медведев подчерта, че в последните години партньорството между двете страни се е активизирало. От своя страна Борисов посочи, че приоритетните теми в отношенията между София и Москва остават борбата с тероризма и сигурността,  икономиката, туризмът и енергетиката. „Светът действително е едно много тежко място с неспирни конфликти. Ние и Европа сме много потърпевши от мигрантската вълна“, допълни българският премиер. На срещите присъстваха вицепремиерът Томислав Дончев, министърът на финансите Владислав Горанов, министърът на културата Боил Банов, на енергетиката Теменужка Петкова и на туризма - Николина Ангелкова, които са в официалната ни делегация. Вечерта в сряда в посолството ни в Москва Борисов се срещна с представители на българската общност в руската столица.          ", "date": "2018.05.30", "title": "Борисов и Путин потвърдиха: „Турски поток“ минава през България (ОБЗОР)"}
{"url": "https://www.monitor.bg/bg/a/view/salmonelozata-zapochva-s-visoka-temperatura-i-povryshtane-101140", "text": "Салмонелозата е чревна инфекция, която се причинява от бактерия от род Salmonella. Широко разпространена е в среда, в която се отглеждат животни. Затова и всеки продукт, който може да бъде замърсен с животинска тор, може да е източник на една салмонелоза. Това важи най вече за яйцата и млякото. Особеното при салмонелозата е, че при нея инфектиращата доза е много висока. Това обясни пред „Монитор“ завеждащият педиатричното отделение на Инфекциозна болница в София доц. Атанас Мангъров. „Всъщност, за да се зарази човек, е необходимо да изяде няколко милиона микроба. Затова има голяма разлика дали сте 10 или 80 килограма. При втория случай трябва да приемете значително повече бактерии чрез консумация на определени продукти, за да се заразите“, обясни доц. Мангъров. Когато хранителните продукти са заразени със салмонели, те могат да се размножат и да достигнат до такива количества, които да преминат инфекциозната доза и да причинят заболяване. Но ако едно яйце е старо, това е напълно достатъчно, за да се зарази човек.   При млякото също има опасност от зараза,   ако се купува от хора, които отглеждат животни в къщи и не спазват хигиенните изисквания. „Децата, които постъпват за лечение при нас, обикновено са консумирали домашни яйца. Заболяването започва с висока температура, обилно повръщане и диария. Изпражненията са обилни с примес на слуз и кръв. Пациентите са с болки в корема и общо неразположение“, коментира доц. Мангъров. Той уточни, че има разлика между салмонелна инфекция и салмонелна токсикоинфекция. В единия случай се поглъщат само салмонели, а при другия несъхранен правилно продукт е съдържал салмонели, които се размножават и предизвикват натрупване на токсин. Той предизвиква повръщане и тежко общо състояние, а самите салмонели пък водят до инфекции. Особеното на салмонелозите е, че са продължителни. Другото съществено за заболяването е, че са с т.нар. вълнообразен ход-затихват и след това симптомите отново се обострят. Затова и салмонелозата продължава по-бързо, отколкото на човек му се иска. Според специалистите лошото е, че антибиотичното лечение не намалява нито тежестта, нито продължителността на заболяването. Не винаги е задължително пациентът да се хоспитализира, зависи от състоянието му.   При салмонелозите трудно може да има заразяване от човек на човек.   Всичко е въпрос на съхранение на продуктите   и хигиената им. Затова има случаи през цялата година. „В миналото имаше много бактериални инфекции, но сега не е така. Хората се научиха да съхраняват по-добре продуктите. Но ако човек е заразен, трябва най-напред да се справим с обезводняването на организма“, добави доц. Мангъров. Обикновено се изписват препарати, съдържащи калций - глюконат, глицерофосфат, лактат, нестероидни противовъзпалителни средства, лекарства, елиминиращи токсините като медицински въглен, сашета, медикаменти за предотвратяване на обезводняването на организма и за възстановяване на електролитния баланс. При лечението на салмонела при леките и средните форми не се препоръчва използването на антибиотици. Те се изписват за лечение на тежките форми на салмонелоза. След изписване на болния се препоръчва болните да преминат специална диета с приема на множество белтъци и пробиотици за да се възстанови нормалната чревна флора на организма.     Макар да имат някои сходства в симптомите, инфекциозните заболявания салмонелоза и шигелоза или дизентерия са доста различни. Салмонелозата е определяна като групово заболяване и по правило се проявява няколко часа след консумацията на едни и същи храни за всички заразени. Затова често има случаи на салмонелоза през летните месеци в детски градини или ваканционни селища. При салмонелоза заболяването започва със силни болки в корема, висока температура и втрисане. Рискът от обезводняване идва основно от повръщането, което като проява предхожда диарията. При дизентерията не е задължително да е консумирана заразена храна, патогените могат да попаднат в организма и при контакти, при неспазване на санитарни норми и правила на личната хигиена. При шигелоза се развиват симптоми на колит; заразеният изпитва постоянни позиви за ходене по голяма нужда, изхожданията са с находки от слуз и кръв. Рискът от развитие на дехидратация е характерен по-скоро за малките деца. Салмонелозата се различава и от ентеровирусите, които се срещат целегодишно. Те живеят в лигавицата на червата и се отделят с фекалиите. Характерното за тях е, че причиняват т.нар. летен грип. Често се срещат обриви по кожата, афти.  ", "date": "2018.05.30", "title": "Салмонелозата започва с висока температура и повръщане"}
{"url": "https://www.monitor.bg/bg/a/view/za-cenata-na-edin-belejnik-101141", "text": "Третокласници рецитират откъси на класиците ни и безпогрешно разпознават символите на държавата-герб, знаме и химн. Припомнят какви са задълженията на гражданите, като истински патриоти. Не, това не е част от някой филм, а един урок по родолюбие в българско училище. Едни страхотни малчугани, които само преди няколко дни демонстрираха пред родителите си какво са научили през годината. А моя приятелка беше една от гордите майки, наблюдаващи събитието. Друга приятелка пък ми се похвали, че детето й ще получи удостоверението си за завършен начален етап. На тържество в училище. Колко обаче струва да получиш бележника си за завършен клас? Излиза, че отговорът на този въпрос всъщност зависи от предпочитанията на учителя. Цените варират от това дали „церемонията“ ще се проведе на Алеко или пък във възрожденска къща в някоя градче. Несъмнено добър урок по родолюбие. Има обаче една малка подробност-че никой не е попитал дали родителите са съгласни за това и дали имат финансова възможност, за да изпратят децата си. Защото може да не ви се вярва, но за някои семейства 30 лева са си непосилна сума. Ако искаш детето ти да получи бележника си за завършен клас, трябва да се бръкнеш допълнително и за обяд. А за несъгласните следва наказание. Така двама третокласници са останали за назидание в класните стаи, защото не отишли на Алеко с класа си. Звучи абсурдно, нали. Това обаче се случва в българско училище. Питам се какво ще стане, да речем, ако утре родителите на някое дете нямат възможност да го изпратят да празнува със съучениците си завършен гимназиален етап. Тъжно, нали! Няма нищо лошо в това учителите да са креативни и да се надпреварват в измислянето на атрактивни места за завършването на класа си. Но защо всичко трябва да е на гърба на родителите? Мой колега ми сподели, че също получил свидетелството си за завършен начален етап в училище в прекрасна възрожденска къща. Никой обаче не им искал пари за това. Дори накрая класната им ги почерпила. Въпреки че са минали толкова години от тази случка, той пази и до ден днешен този мил спомен. Затова се питам защо е нужно да опорочаваме всичко. Консуматорското време, в което живеем, сякаш ни вкара в капана на собствената ни глупост. Станахме толкова меркантилни, че съсипахме нормални човешки ценности и прояви. Дотолкова, че да наказваш ученици да останат в класната си стая, защото не са си платили да отидат до Алеко. Жалко е. И дано тези учители си вземат поука. Защото ролята им е да сплотяват децата, а не да ги разделят. Да им покажат нормалните човешки отношения и най вече, че духът е над парите.          ", "date": "2018.05.30", "title": "За цената на един бележник"}
{"url": "https://www.monitor.bg/bg/a/view/sydyt-prevzet-ot-shepa-oligarsi-branjat-zagrabenoto-ot-bg-madof-101145", "text": "Българският съд се оказа превзет от шепа олигарси, които се опитват да опазят ограбеното от народа богатство. Поредният пример за това е позореният тандем с банкерът-беглец Цветан Василев, в който заиграха 14 съдии от Търговска колегия на ръководения от протежето на олигархията Лозан Панов Върховен касационен съд. Със заграбените от КТБ милиарди Българския Мадоф организира поредна скандална атака на малцина представители на Темида срещу държавата и гражданите. Единствено с цел да обслужат интересите на Българския Мадоф, магистратите, ръководени от скандалния Панов са поискали от Конституционния съд да отмени текст от преходните разпоредби в Закона за банковата несъстоятелност, който се отнася до предотвратяване на вторичното разграбване на КТБ. Промяната бе обнародвана в \"Държавен вестник\" на 13 март 2018 г.. Със заключителната разпоредба се дава възможност за разваляне на сделки за прихващане на вземания, сключвани от 20 юни 2014 г. Като основни противници на законодателната промяна се проявиха икономически кръгове около подсъдимия мажоритарен собственик на банката Цветан Василев, както и малцина депутати, които поискаха от президента да атакува пред КС поправките. След като Румен Радев отказва, съдиите от ВКС се явяват следващата възможност за сезиране на конституционните съдии. Още при изготвяне на предложението един от вносителите - Йордан Цонев, обясни, че след фалита на КТБ са били заведени над Цонев определи този процес като вторично разграбване на КТБ. Целта на закона е да се спрат фиктивните прихващания и вземания, които били особено много след затварянето на банката през юни 2014 година. Според върховните съдии обаче изменението не е обусловено от значим обществен интерес, тъй като обслужвало \"ограничен кръг от субекти\". Те били упражнили свое право - разпореждане със свое вземане чрез прихващането му с насрещно. Информацията за отправеното искане на 14 върховни съдии до КС първоначално бе скрита от пресслужбата на ВКС. Официалното съобщение за сезирането на конституционните съдии бе разпространено едва в ранния следобед в сряда. За самото искане се разбра още във вторник от кратко съобщение на сайта на Конституционния съд, което информира за образуването на дело №11 от 2018 г., с докладчик Цанка Цанкова. В Търговската колегия на ВКС правораздават общо 22 върховни съдии, 8 от тях не са подкрепили искането на колегите си. Според неофициална информация пък само двама от тогите, сложили подписите си под искането, не са назначени в търговската колегия по времето на Лозан Панов. „Няма случайности в тази реалност“, коментира се в юридическите кръгове. Само искане до КС пък е подписано първо от ръководителя на колегията и заместник-председател на ВКС Дария Проданова, предложена за поста от председателя на съда Лозан Панов преди две години. Името на Проданова се появи в медиите и покрай информацията, че съпругът на Черния лебед (както Христо Иванов нарича жената на съдията – б.р.) отново има мераци да влиза в политиката. Според информация на агенция „Блиц“ за шеф на проваления ГМО проект \"Да(й), България\". „Идеята на туморните образувания около Иван Костов е да направят последен опит да включат дефибрилатора, за да съживят мъртвородената \"партия\", която формално се ръководи от Христо Иванов“, пише агенцията. Според информацията на изданието с благословията на Иван Костов е взето решение Лозан Панов да замени Христо Иванов в \"Да(й), България\". За да продължат да дърпат конците във ВКС, \"Агнешките главички\" пък смятат да поставят именно съдия Дария Проданова на мястото на Панов. Самата Проданова вече е показала, че умее да се отплаща на благодетелите си, видно и от ентусиазма да брани интересите на БГ Мадоф с блокиране на закона срещу вторичния грабеж на КТБ. В деня, в който стана ясно, че за 14-те съдии от ВКС материалният интерес за над 1,174 млрд. лв., източени от бандата на №Василев не е от значим обществен интерес, други техни колеги продължаваха с процеса по делото КТБ. Заради поредните процесуални хватки прокурорите по делото се оказаха в плен на това да изчетат 5000 страници с обвинения срещу банкера-беглец и аверите му. Целта на този маньовър бе да се бави максимално дълго процеса за грабежа на КТБ, докато „правилните съдии“ успеят да обслужат качествено БГ Мадоф. А междувременно Лозан Панов отправяше поредната си политическа реч (виж карето), в която липсваше коментар за отправеното искане на съдии от ВКС до КС. Самото искане пък е гавра с обществото и труда на хилядите честни съдии, които в своята практика и съдебни решения спазват закона и морала.   И докато Търговската колегия на ВКС невъзмутимо се пробва да обслужи интересите на Българския Мадоф, самият Лозна Панов най-безцеремонно се появи на сбирка с една от пионките на Цветан Василев – лидерът на „Боец“ Георги Георгиев. Гражданинът на заплата при банкера-беглец, който се прочу с това, че обича да се снима за спомен с ментора си, се оказа сред наградените от грантаджийското НПО „Правосъдие за всеки“. Пряко свързаната с Христо Иванов организация бе наела за тържеството си лъскав столичен хотел (същият, в който няколко месеца по-рано олигарсите издатели представиха памфлетната т.нар „бяла книга за свобода на словото“, зад която се опитаха да се скрият от правосъдието – б.р.). На пиршеството по информация на „Блиц“ са присъствали представители на хибридни НПО-та, финансирани от грантове и поръчкови “медии”, собственост на разследвани и подсъдими, като Иво Прокопиев и Огнян Донев, както и отбран кръг от съдии, обслужващ интересите на олигархията. Най-видните предстители на пионките на задкулисието в Темида пък са били Лозан Панов и председателят на грантовия Съюз на съдиите в България Атанас Атанасов. Двамата буквално са погазили Етичния кодекс на магистратите, за което Висшият съдебен съвет е длъжен спешно да образува дисциплинарни производства. Причината - двамата магистрати са били наградени заедно с публично известния наемник на подсъдимия за фалита на КТБ банкер-беглец Цветан Василев - Георги Георгиев. Според Етичния кодекс на магистратите поведението на Панов и Атанасов би трябвало да бъде наказано, защото в конкретната ситуацията двамата съдии поставят под въпрос основните принципи на независимото и основано единствено на законите, фактите и вътрешното убеждение правосъдие.", "date": "2018.05.30", "title": "Съдът превзет от шепа олигарси, бранят заграбеното от БГ Мадоф"}
{"url": "https://www.monitor.bg/bg/a/view/grisho-ocelja-v-maratonska-drama-stigna-tretija-kryg-v-parij-101148", "text": "След истински маратонски мач, продължил 4 часа и 19 минути Григор Димитров победи Джаред Доналдсън с 6:7 (2), 6:4, 4:6, 6:4, 10:8 в мач от втория кръг на Откритото първенство по тенис на Франция – „Ролан Гарос“. Американецът, който е считан за един от най-талантливите тенисисти в тура направи доста добър мач и почти беше готов да надделее над българина. В момента 21-годишният Доналдсън е №57 в света, а в първия кръг победи Николас Джари от Чили в голяма петсетова битка.  Следващият съперник на Гришо ще е испанецэт Фернандо Вердаско, който се справи с Гуидо Андреоци с 6:3, 6:2, 6:2.", "date": "2018.05.30", "title": "Гришо оцеля в маратонска драма, стигна третия кръг в Париж"}
{"url": "https://www.monitor.bg:443/bg/a/view/emenike-smeni-mis-nigerija-13-s-mis-nigerija-14-101130", "text": "Нападателят на гръцкия футболен клуб \"Олимпиакос\" Емануел Еменике запази традицията да живее с признати красавици от своята родина Нигерия. След като прекара няколко години с победителката в конкурса Мис Нигерия 2013 Езин Акудо, с която беше на прага на брак, той неочаквано се раздели с нея. Този любовен провал обаче явно не е отчаял 31-годишния футболист, който веднага се ориентирал към нейната наследничка, спечелила следващия конкурс. Така съдбата го събра с Мис Нигерия 2014 Ихеоме Нади. Този ход завърши с далеч по-перспективен изход - на 26 май в Лагос двамата сключиха брак. Щастливата булка сама се е похвалила в социалните мрежи и е пуснала кадри от сватбата. На тях Еменике изглежда изключително доволен. Зевзеци пък коментират, че си е оставил \"аванс\" - след съпругата му има вече три нови Мис Нигерия - Лесли Питер-Вигборо, Чиома Обиади и Милдред-Пийс Ехигезе, а тази година още не е избрана носителката на приза.", "date": "2018.05.30", "title": "Футболист смени Мис Нигерия'13 с Мис Нигерия'14"}
{"url": "https://www.monitor.bg:443/bg/a/view/slovenija-obvinjava-syrbija-che-kani-migranti-101131", "text": "Държавният секретар в словенското министерство на вътрешните работи Бощян Шефиц заяви, че Словения не е доволна от ситуацията по балканския маршрут и големия брой мигранти, които преминават външната граница на Европейския съюз, предаде Танюг. Като един от проблемите за Словения той посочи, че Сърбия е отменила визите за граждани на Иран и няколко африкански страни, което означава, че тези хора влизат в Сърбия напълно легално. Подобен легален маршрут води от Турция към Босна и Херцеговина, отбеляза Шефиц. Той подчерта, че Европейската комисия трябва да реагира, особено в процеса на присъединяване. \"Ако е вярно, че Сърбия планира визова либерализация със Сирия и някои северноафрикански страни, това ще бъде голям проблем\", каза словенският представител. Шефиц предупреди, че расте броят на мигрантите, които преминават в Турция и Гърция, за да продължат към Западна Европа. Те използват няколко маршрута, от които особено проблематичен е този през Албания, Черна гора, Босна и Херцеговина и Хърватия, и тук европейската гранична служба Фронтекс би могла да засили контрола си, отбеляза той. Според словенското вътрешно министерство в региона има между 45 и 60 хиляди мигранти, а повечето от тях се опитват да стигнат до Словения и да влязат в Шенгенската зона. Все пак Словения още не е крайна дестинация за мигранти и повечето от тях си заминават, след като формално поискат международна защита.", "date": "2018.05.30", "title": "Словения обвинява Сърбия, че кани мигранти      "}
{"url": "https://www.monitor.bg:443/bg/a/view/zashtitnik-na-bg-madof-spi-v-syda-101133", "text": "Адвокати, участващи в процеса срещу БГ Мадоф Цветан Василев, сътвориха цирк по време на днешното съдебно заседание, съобщи БЛИЦ. За да протакат делото юристите накараха прокурорите да четат целия обвинителен акт, който е над 5 000 страници. Магистратите изпълниха странната молба, зад която прозира намерението делото да се протака възможно най-дълго. В същото време, обаче, адвокатите на подсъдимите нахално започнаха да си играят с джиесемите и да четат развлекателни списания и жълти вестници. Стигна се до там, че единият от защитниците захърка в студената зала. Хъркането прониза ушите на съдията по делото, който разпореди да го събудят. Адвокатът виновно се сепна, но продължи да гледа с кървясали очи. Следващото заседание е насрочено за утре.  ", "date": "2018.05.30", "title": "Защитник на БГ Мадоф спи в съда"}
{"url": "https://www.monitor.bg:443/bg/a/view/ubitijat-v-kiev-ruski-jurnalist-vyzkrysna-101134", "text": "Журналистът Аркадий Бабченко е жив, не е умирал, не е бил убит, а просто е участвал в операция на украинските спецслужби.     Бабченко бе обявен за застрелян във вторник вечерта. Оказа се, че цялата история е била част от операция по задържането на заподозрян в подготвянето на покушение срещу Бабченко. Става дума за гражданин на Украйна, който бил вербуван от руските спецслужби – за убийството му обещали 30 000 долара. Самият журналист се появи на пресконференция и помоли за прошка съпругата си – тя го мислеше за мъртъв. Бабченко е научил за готвеното покушение преди месец.", "date": "2018.05.30", "title": "Убитият в Киев руски журналист възкръсна"}
{"url": "https://www.monitor.bg:443/bg/a/view/poludjal-ot-revnost-kravar-zastrelja-jena-si-i-komshijata-101142", "text": "Собственик на стадо крави от хасковското село Козлец изпадна в пристъп на ревност и застреля последователно жена си и съседа си. Към 9,30 часа сутринта вчера 45-годишният Гюнай Мюмюн грабнал двуцевката ИЖ и първо с един изстрел убил 44-годишната си половинка Фатиха в дома им пред погледите на двете му дъщери на 5 и на 25 години. После излязъл навън и с два изстрела повалил смъртоносно комшията си Мехмед Мюслюм на 48 години. По първоначални данни причината за престъплението е ревност, съобщи официално ОД на МВР – Хасково. „От месец – месец и нещо насам Гюнай нещо не го биваше, бе все умислен, спря да поздравява, някаква депресия го бе обладала. Иначе бе кротък и трудолюбив, не е сторил досега никому зло. Кой да ти мисли обаче, че ще се стигне до тук“, клатеха глави хора от селото. Чобанинът първо бил притеснен от заболяване на малката си щерка, което се влошавало. Лечението дърпало пари от семейния бюджет и това допълнително го тормозело. Всичко можеше да се размине, ако хората бяха по-съвестни и отговорни, тюхкаше се вчера кметът на селото Бейнур Кадир. Той информира, че може би и заради недоимъка съселянинът му набедил 4-5 души, сред които и комшията Мехмед, че флиртуват и въртят любов зад гърба му с жена му. „Те ми сигнализираха, обадих се и на кварталния. Той посъветва да бъде пусната жалба, за да има основания да му отнемем оръжието, но никой не рачи“, свидетелства селският управник. Полицията потвърди, че ловната пушка е била законно притежавана от стрелеца. „Застреляният Мехмед също бе ловец. Двамата ходеха заедно по излети, поддържаха си комшулука. Даже оня ден Мехмед даде колата си на Гюнай да си свърши работа“, коментираха още насъбралите се около обезопасеното с полицейски заграждения местопрестъпление. Според очевидци Мехмед ремонтирал трактора си, когато от къщата на Гюнай проехтял смъртоносният изстрел. Той тръгнал да проверява какво става, когато убиецът напуснал дома с оръжието в ръка и разстрелял и него до оградата на имота му. Тепърва експертизи и аутопсия ще установяват къде са попаднали фаталните изстрели в телата на жертвите, казаха от разследването. Областният съдебен лекар д-р Христо Еленски извърши по обяд оглед на труповете. Според някои източници изпадналият в шок убиец насочил оръжието и към дошлите по спешност на място полицаи, но бил обезвреден светкавично.", "date": "2018.05.30", "title": " Полудял от ревност кравар  застреля жена си и комшията"}
{"url": "https://www.monitor.bg:443/bg/a/view/pogrebaha-edin-do-drug-bremennata-severina-i-ivajlo-101129", "text": "В два съседни гроба, един до друг бяха погребани красивата Северина и съпругът й Ивайло, заедно с нероденото им дете. Повече от два часа продължи траурната церемония в в траурния парк в Бургас.   Роднини, близки, приятели и колеги извиха дълга опашка край затворените ковчези, за да си вземат последно сбогом и да изпратят младата двойка в последния й земен път. Сърцераздирателни ридания отекнаха над двата гроба. Присъстващите не можеха да удържат сълзите и мъката си по нелепо погубените два живота. Трагедията на двете семейства е жестока. Северина и Ивайло били влюбени и щастливи. Чакали с нетърпение и трепет първата си рожба. Дни преди жестоката катастрофа двамата избирали бебешка количка и креватче. \"Подготвяха се полека-лека за раждането. Купуваха разни дрехи, биберони, шишета и всичко, което е необходимо за родилното. Какво чакахме, а какво се случи\", ридаеха близките на семейството. Северина е от Карнобат, но заедно с любимия си живеели в Бургас. Младата жена, която е работела като медицински представител е далечна рода на бившия социален министър Минчо Коралски. Двамата обаче едва ли са се познавали, защото родствената им връзка била далечна.  Северина и Ивайло бяха погребани в затворени ковчези, по изрично желание на близките им. Причината е, че телата им са били обезобразени от жестокия удар с тежкотоварния латвийски тир, който буквално ги премаза в колата им. Тежкото возило скъса мантинелата и влезе в насрещното движение, вероятно след заспиване на шофьора. \"Аудито, в което са били беше смачкано като консервна кутия. Всичко е била на пихтия, потресаваща гледка. Нищо не са можели да направят. Нямали са никакъв шанс да реагират или да избегнат удара. Станало е за секунда и край. Това е съдба, нищо не можеш да направиш. На 28-ми май, когато стана катастрофата, те не трябваше да пътуват по този път. Плановете им бяха съвсем други. Същият ден трябваше да са на работа. Прегледът в София беше насрочен за юни, но по някаква причина те решиха да променят датата и да я изтеглят по-рано. Нямам представа защо, може би са имали основателна причина\", каза близък приятел на семейството. Зад волана на колата седял 35-годишният Ивайло, а бъдещата майка до него на предната седалка. Заради напредналата си бременност, Северина не сложила предпазен колан, но дори и да е имала такъв, той нямаше да я спаси, коментираха запознати с инцидента.  Младата жена имала дребни проблеми през бремеността и затова избрала известен и добър гинеколог в столицата, който да я следи. В черния понеделник, тя и съпругът й тръгнали към София за поредния преглед.  Планирали да останал вечерта там, но жестокия сблъсък край Пловдив сложил край на всичките им планове. Бащата на Северина, който я е отгледал сам след смъртта на майка й, е смазан от трагедията. Красивата му дъщеря е била негово единствено дете.  \"Целият Карнобат е в шок от тази страшна трагедия. Познавахме момичето от дете, беше много мила, много възпитана и много лъчезарна и умна. Сама се бореше в живота, успя да завърши добро образование, имаше хубава работа, имаше прекрасно семейство и беше влюбена. И сега, когато й предстоеше най-хубавото, най-щастливите мигове, животът й свърши\", ридаеха близки на момичето. ", "date": "2018.05.30", "title": "Погребаха един до друг бременната Северина и Ивайло"}
{"url": "https://www.monitor.bg:443/bg/a/view/124-mladeji-ot-specializirani-institucii-na-bal-pri-prezidenta-101135", "text": "124 младежи от специализирани институции, завършващи средно образование или професионално обучение, тази вечер ще бъдат гости на президента и съпругата му на традиционния абитуриенска бал за младежи в неравностойно положение. 26 от тях са избрали да продължат обучението си във висше училище. Другите ще бъдат насочени към включване в заетост, а 44 младежи с висока степен на увреждане и трайно намалена работоспособност ще използват услуги на други институции и настаняване в защитени жилища. Вече 12 младежи са започнали работа, а други 38 са придобили знания и усвоиха умения за търсене на работа и представяне пред работодател в „Ателие за търсене на работа”. Част от младежите участваха или все още са включени в различни извънкласни дейности, като например в Италиански Фестивал на красотата и прическата в Международен Панаир - Пловдив, където им е предложено да започнат курс по фризьорство. Паралелно със завършващите младежи, екипите на бюрата по труда работят и с представители на предпоследния випуск, завършващи през следващата учебна година, които са 115, като за първа година няма младежи от социални учебно-професионални центрове. Дейността на експертите е насочена главно към подпомагане за успешно завършване на образованието, професионално ориентиране, представяне на професии, представяне на услугите на бюрата по труда и останалите институции. С тези младежи екипите проведоха 42 групови и 65 индивидуални срещи. Всички млади хора, включени в инициативата „Подкрепи една мечта”, са информирани за възможността след завършване на образованието си да се регистрират в бюрата по труда и да се възползват от услугите, предлагани там.  ", "date": "2018.05.30", "title": "124 младежи от домове на бал при президента"}
{"url": "https://www.monitor.bg:443/bg/a/view/maja-vapcarova-shte-sydja-avtorite-na-chalgata-s-proshtalno-101128", "text": "- Разбрах за тази песен навръх 24 май. Чествахме празника, когато я чух за първи път, и очаквано бях направо потресена. Както се казва, напълно съм озадачена от възможността да се прави такова вандалство върху Вапцаровото творчеството. Това е пълно безобразие! ? - Е, как, та той целият продукт може да те шокира! Извинявайте много, но човешката простотия стигна май вече своя връх и ние абсолютно нямаме никаква възможност да преодолеем това, тъй като съвестта ни се изличава, въобще етиката я няма и изобщо обществото е тръгнало в негативна посока.... Не мога дори да ви говоря за това какво всъщност представлява цялото това нещо. Никъде по света нямаме за пример такъв вид ситуации. Също така аз мога да я съдя, независимо от всичко, за посягане на авторските права над стихотворението „Прощално“. Тя няма право да прави подобно нещо. Или по-скоро нейният екип няма подобно право. - Не, никой не се е свързвал с нас. - Да. Защо не? Но няма да съдя нея, тя всъщност не е виновна. Тя е само един изпълнител. Трябва да се открие кой е авторът на музиката, на текста, на целия продукт и тогава да се търсят правата в компетентните институции. - Смятам, че не е правилно. Осен това авторските права не са изтекли през 2012-а, а миналата година. Никола Вапцаров е разстрелян през 1942 г., така че, ако разглеждаме случая спрямо закона в стария правилник, когато беше 75 години, те се навършиха през 2017 г. Е, според новия правилник изтичат след 70 години. - Ама, разбира се! Утре ще бъде внесено писмо в парламента по този повод, с което се надяваме да променим нещата. А вие как мислите - дали може едно стихотворение, което е толкова съкровено, написано, както се казва, няколко мига преди разстрела му, да бъде използвано по този начин? Не знам дали знаете какъв точно е случаят – когато се е случил всичко, е имало сватба, която се е състояла в гарнизонното стрелбище, преди да ги разстрелят. И тогава той пише „Прощално“, тогава предава това стихотворение. Имайки предвид какво се е случило няколко мига преди Вапцаров да го напише и няколко мига след това, да се изпълнява такава песен и то по този начин, който виждаме в клипа, е недопустимо. След цялото това опростачване, ние вече нямаме право да живеем. Как ще възпитаваме децата си, какво отношение и преценка изобщо ще имаме оттук нататък към нашия живот? Всичко вече се продава, всичко може да се употребява и така нататък. Някой като Шекспир, „Бийтълс“ или който и да е от техния ранг, да са позволили да им вземат от тяхното творчество един стих, двуредие – няма такова нещо. Това стихотворение все пак е национална ценност и не бива да се използва по този начин. - Ама айде, моля ви се! Стига с тези глупости! Никола Вапцаров по друг начин влиза в обществото, не така гнусно, както демонстрира певицата Антонина. Аз съм кинорежисьор, направила съм много филми, написала съм книги. Как мислите, че мога изобщо да реагирам на подобно нещо? На всичкото отгоре, наскоро имаше един конкурс в Шумен за поезия с жури, в което нямаше членове от Съюза на българските писатели. Тогава наградата от конкурса отново беше дадена на такъв чалгаджия в поезията – така бих го нарекла. Не искам да цитирам имена. Въпросният пише, че червейчета рецитират и гризат своите стихове, след като взима цял стих от Вапцаровата поезия. Безобразие! - Вапцаров доста отдавна се пее и се рецитира. Има продукти по стихотворението „Пролет“ например. Въобще доста хора са изпълнявали творчество на Вапцаров, но винаги сме говорили предварително с тях – дали могат да ги използват, дали не могат, какво може по тях да се изпълни и в какъв диапазон да бъде изпълнено всичко това. - Да падне небето! Какво друго може да се случи? Това е върхът на насилието над човешкия дух. Скандалът сега тръгва и тепърва ще се разрази много, независимо от изявленията, които подучват певицата да направи. Сега започваме!       -Мая Борисова Вапцарова е родена на 7 юли 1944 г. в Банско. Тя е племенница на поета Никола Вапцаров -Завършва психология в Ню Йорк и кинорежисура в Будапеща, Унгария при Ищван Сабо (1969). В Унгария работи като асистент в някои от филмите на режисьорите Миклош Янчо, Золтан Фабри, Карой Мак -Тя сяда на режисьорския стол за множество филми и е автор на 14 книги -Удостоена е с орден „Св. Кирил и Методий - първа степен” -Носител е на Първа награда на Международния кинофестивал в Оберхаузен, Германия, за филма „Виетнам пее“. През 1976 г. е наградена със „Златен дукат“ на Международния кинофестивал в Манхайм, Германия. Мая Вапцарова е носител още на: Наградата на католическото жури за филма „Лъжовни истории“; Наградата на ФИИПРЕССИ за филма „5+1“; Награда за филма „Айнщайн“ на Международния кинофестивал в Падуа, Италия; Награда на ДКМС за филма „Началото“ (1974 г.); Награда на БНТ за филма „Нюанси“", "date": "2018.05.30", "title": "Мая Вапцарова: Ще съдя авторите на чалгата с \"Прощално\""}
{"url": "https://www.monitor.bg:443/bg/a/view/sauditska-arabija-zabrani-seksualnija-tormoz-101123", "text": "Саудитска Арабия прие нов закон, криминализиращ сексуалния тормоз. Консултативният съвет към правителството е одобрил в понеделник проектозакон, предвиждащ наказания до пет години затвор и глоба от 300 000 риала (80 000 долара) за извършителите. Законът, състоящ се от осем члена, има за цел да се бори със сексуалния тормоз, да възпрепятства, да наказва извършителите и да защитава жертвите, за да съхрани достойнството и личната свобода, които са гарантирани от ислямския закон, се подчертава в декларация на Консултативния съвет. Междувременно стана ясно, че историческата отмяна на забраната жените да шофират е предвидена за 24 юни в рамките на силно отразената в медиите кампания за либерализация, инициирана от младия принц престолонаследник Мохамед бин Салман, който сам се определя като реформатор. Принцът също така отмени забраната на киносалоните, разреши концерти, на които да присъстват и мъже, и жени, и ограничи правомощията на религиозната полиция, дълго време всявала страх в Саудитска Арабия.", "date": "2018.05.30", "title": "Саудитска Арабия забрани сексуалния тормоз      "}
{"url": "https://www.monitor.bg:443/bg/a/view/slujitelite-na-bolnicite-vyv-vraca-i-lovech-poluchiha-zaplatite-si-101126", "text": "Министерството на здравеопазването преведе дължимите средства за заплати на персонала в многопрофилните болници \"Проф. д-р Параскев Стоянов\" в Ловеч и „Христо Ботев“ във Враца. Служителите в областната болница в Ловеч получават заплатите си за месеците февруари, март и април 2018 г. Работещите в МБАЛ Враца вземат възнагражденията си за месеците март и април т.г. По този начин здравното министерство изпълни Решението на Министерския съвет от 23 май 2018 г. болницата в Ловеч да получи 1022985 лв., а тази във Враца - 1 200 128 лв. Средствата се предоставят от МЗ като безлихвена възмездна финансова помощ за разходи за персонал. Към днешна дата вече е преодоляно забавянето при изплащането на възнагражденията на работещите в двете болници.      ", "date": "2018.05.30", "title": "Медиците във Враца и Ловеч получиха заплатите си "}
{"url": "https://www.monitor.bg:443/bg/a/view/polina-cekova-v-top-5-na-naj-dobrite-chujdenki-101125", "text": "Легендарната българска баскетболистка Полина Цекова получи поредно голяма признание във Франция. Тя беше избрана сред петте най-добрите чужденки в историята, играли в женската френска баскетболна лига (LFB). Цекова беше наградена на специална галавечер по повод 20-годишния юбилей на лигата. 50-годишната Цекова, родена в Плевен, е единствената българка, спечелила титлата в женската НБА (WNBA) в САЩ с \"Хюстън Кометс\" през 1999 година. Във Франция тя игра 10 сезона - 1995-2002, 2003-2005 и 2008-2009 г., има 248 мача и цялата й кариера преминава в тима на \"Тарб\", за който се превръща в икона на баскетбола. С него печели и купа \"Ронкети\" през 1996 г. и играе финал през 2002-а. След това остана в същия отбор, в чиято школа работи и сега като наставник на момичетата до 17 години. Останалите четири чуждестранни баскетболистки, които бяха наградени, са Илона Корстин (Русия), Ан Вутерс (Белгия), Алисън Фистър (САЩ) и Кристи Хароувър (Австралия). Женската баскетболна лига на Франция отпразнува своята 20-а годишнина с тържества в Париж. Организацията проведе специална анкета сред феновете, които избраха петте най-добри френски баскетболистки в историята и петте най-добри чужденки. Наградите връчи министърът на спорта на Франция Лаура Флесел. Подборът на най-добрите беше направен от 9-членно жури с президент Борис Диау, син на легендарната Елизабет Рифио, националката на Франция с най-много мачове за представителния тим - 247. Петте най-добри французойки, избрани по случай юбилея, са Селин Дюмерк (455 мача в LFB), Одри Соре (218), Кати Мелен (253), Енди Мием (251) и Изабел Якубу (137). За треньори на 20-летието бяха избрани Валери Демори, който е водил 388 срещи от LFB, и Лоран Бюфар (чужденец) с 357 мача. Полина Цекова замина в чужбина през 1991 г., след като стана шампионка с \"Локомотив\" (Сф) и започна новата си кариера в италианския \"Приоло\". Тя игра в последния баскетболен отбор на България, участвал на олимпиада - през 1988 г. в Сеул, където нашите станаха пети. Дъщеря й Ема, родена през 2003 г., също е поела по нейния път.", "date": "2018.05.30", "title": "Полина Цекова в топ 5 на най-добрите чужденки"}
{"url": "https://www.monitor.bg:443/bg/a/view/prez-uni-priemat-zakluchenijata-za-truda-i-rannoto-detsko-razvitie-101122", "text": "Очаква се да бъдат приети Заключения относно бъдещето на труда и ранното детско развитие на заседание на Съвета на ЕС по заетост и социална политика през юни. Това каза Зорница Русинова, заместник-министър на труда и социалната политика, по време на европейската конференция за социални услуги, която се проведе в Севиля, Испания. Целта е да бъдат насърчени разработването на интегрирани и приобщаващи политики, основаващи се на специфичния потенциал на всеки човек, обясни тя. „Необходимо е да търсим дългосрочни и ефективни решения, да прилагаме иновативни форми на партньорство и да насърчаваме взаимодействието между всички заинтересовани страни в социалната политика,“ добави тя. Като успешен пример за разработването на политики зам.-министър Русинова посочи директивата за баланс между професионалния и личния живот. Важна част от законодателната програма на Българското председателство са и директивата за прозрачни и предвидими условия на труд, европейския закон за достъпността и препоръката за достъп до социална защита.      ", "date": "2018.05.30", "title": "През юни приемат заключенията за труда и ранното детско развитие "}
{"url": "https://www.monitor.bg:443/bg/a/view/snup-dog-postavi-rekord-na-gines-s-koktejl-101121", "text": "С най-големия коктейл от джин и сок Снуп Дог постави рекорд на „Гинес“. 500-литровата творба на рапъра, която той забърка на фестивала Ботъл рок в Напа, Калифорния, носи името „Парадайз“. За осъществяването на рекорда той черпи вдъхновение от хита си Gin Аnd Juice от 1993 г. Помощници при приготвянето на коктейла на Снуп Дог са колегата му Уорън Джи и победителят от конкурса „Топ шеф“ Майкъл Волтаджио. За целта тримата използваха чаша с височина 1, 50 м и широчина 90 см и изсипаха в нея 180 бутилки джин и огромно количество сок. Само преди дни Снуп Дог шокира с последното си хоби – да готви. Тази страст го е обзела около новото му нестандартно приятелство със 76-годишната Марта Сюърт. Изпълнителят на Drop It Like It's Hot сподели, че тя го учи как да готви като професионалист.", "date": "2018.05.30", "title": "Снуп Дог постави рекорд на „Гинес“ с коктейл"}
{"url": "https://www.monitor.bg:443/bg/a/view/syboriha-bejanski-lager-v-parij-101124", "text": "Полицията разтури вчера незаконен бежански лагер в Париж. Това е поредният опит на властите да се справят с наплива на мигранти във Франция през последните три години. Кметът на Париж Ан Идалго заяви, че от лагера са били изведени около 1000 мигранти от 1600 преброени.   Според властите в скоро време ще бъдат разтурени по-малки лагери в столицата и около нея. Френският вътрешен министър Жерар Колон заяви, че евакуацията на мигрантите от \"Миленер\" се извършва по причини, свързани със сигурността и условията на живот в лагера. По думите му \"полицейските служби напълно ще се ангажират да предотвратяват изграждането на подобни лагери отново\". Той каза, че това е 34-ото разтурване от юни 2015 г. Според представители на властите и неправителствени организации в района на Париж живеят 2700 незаконни мигранти. Службите заявиха, че мигрантите ще бъдат настанени в 24 центъра около френската столица, където ще могат да подават молби за убежище.", "date": "2018.05.30", "title": "Събориха бежански лагер в Париж      "}
{"url": "https://www.monitor.bg:443/bg/a/view/i-rajkonen-obvinen-v-seksualno-posegatelstvo-101127", "text": "Пилотът на \"Ферари\" Кими Райконен от Формула 1 е бил обвинен в сексуално посегателство, съобщи CTV News Montreal. Обвинителката, сервитьорка през 2016 г., иска сериозна парична компенсация. С това Райконен стана може би първият финландец, попаднал в компроматната кампания за сексуални домогвания от страна известни мъже. Всъщност жената не споменава директно името на Райконен, но намекът е, че именно той е мераклията. Тя твърди, че преди 2 години, когато е работила в един бар, Ледения я хванал за гърдите и я опипал между краката, докато обслужвала компанията на хора от Формула 1 зад плота на бара. Тогава обаче не е подала жалба за възбуждане на наказателно дело. Вместо това се опитала да измъкне от Райконен (според неговите представители) \"необичайно голяма\" финансова компенсация за морални вреди. Пилотът категорично отрича обвиненията и е подал официална жалба към правоохранителните органи в Монреал за изнудване.", "date": "2018.05.30", "title": "И Райконен обвинен в сексуално посегателство"}
{"url": "https://www.monitor.bg:443/bg/a/view/289-000-lica-se-osigurjavat-v-dobrovolnite-pensionni-fondove-101137", "text": "289 000 лица се осигуряват по договори с лични вноски в доброволните пенсионни фондове, което представлява 10% от броя на осигурените лица у нас. Това заяви министърът на труда и социалната политика Бисер Петков по време на международна конференция на тема “Общоевропейски продукт за лично пенсионно осигуряване - регламент, ефекти и проблеми“ За сравнение 27% от населението на ЕС в работоспособна възраст прави лични пенсионни спестявания. Регламентирането на общоевропейски продукт като знак за качество и сигурност на личните пенсионни продукти в рамките на ЕС, ще повиши доверието на потребителите и ще стимулира личните спестявания за пенсионни цели, подчерта министър Петков.В изказването си социалният министър припомни, че вече 18 години в България функционира тристълбовият модел на пенсионно осигуряване, който успешно съчетава принципите на солидарност, задължителност и всеобщност на осигуряването, с принципите, присъщи на капиталовите схеми. Той допълни, че многостълбовите пенсионни системи са най-ефективният начин за гарантиране на устойчивостта и адекватността на доходите след пенсиониране.", "date": "2018.05.30", "title": "289 000 се осигуряват в доброволните пенсионни фондове"}
{"url": "https://www.monitor.bg:443/bg/a/view/ot-bezobidna-benka-moje-da-trygne-strashen-melanom-101136", "text": "-Проф. Балабанова, с настъпването на лятото по тялото се появяват различни образувания, бенките се увеличават. Опасни ли са?  -Бенките и различните образувания по тялото са генетично програмирани. Това означава, че за да се появят, у човека е заложен някакъв генетичен код. Тези неравности се образуват с годините. Една част от тях нарастват под въздействието на слънчевите лъчи. Има и ситуации, в които човек колкото и да се крие от слънцето, те прогресивно се появяват във времето. Този процес не може да бъде спрян. За нас, лекарите, е важно да ги убедим да не се излагат безотговорно под слънчевите лъчи, тъй като могат да се появят туморчета и образувания. Те, от своя страна, могат да бъдат доброкачествени, но и злокачествени. Под влиянието на слънцето в тях се натрупват увреждания в самите клетки. В един момент те водят до образуването на различни кожни тумори. В тази генетична кодираност едни са заложени с по-лоша прогноза. Това обаче не можем да знаем предварително. Но можем да ги наблюдаваме. Затова препоръчвам на хората да потърсят консултация със специалист – дерматолог, щом забележат бенка по тялото им да променя цветя и формата си. В такива случай практиката е тя да бъде премахната. Мнозина робуват на неправилното становище, че бенките не бива да се пипат. Няма такова нещо. Напротив, ако те се променят, трябва да се премахнат. Трябва да се знае, че тези образувания се развиват по-бързо, ако са били подложени на слънчево изгаряне. Всичко зависи от генетичния код. Може да се случи и така, че те да останат без промяна цял живот дори, ако човек се пече на плажа.  -Съществува ли профилактика срещу промяната на кожните образувания по тялото?  -Единствената профилактика е премахването им, защото не се знае в определен момент дали няма да настъпят промени и да се стигне до меланом. Това е вид кожен тумор със злокачествена прогноза.  -Мит или реалност е твърдението, че изгарянията на кожата в ранна възраст може впоследствие да доведе до рак?  - Това твърдение съвсем не е мит, а медицински доказана реалност. Действително, ако детето изгаря, особено на мехури, в кожата настъпват промени. Те са невидими, но с възрастта опасността от развиване на рак е съвсем реална. Рискът от злокачествено образувание на изгореното място се утроява, ако има генетична заложеност оттам да тръгне раково заболяване.  -Какъв е механизмът на слънчевото изгаряне?  - Това е тежко ДНК увреждане на клетките в човешкото тяло. Хората не знаят този факт и смятат, че щом слънцето е здраве, то не крие опасности. Застрашени са хората с по-светла кожа, отколкото тези с по-тъмна. Те имат по-малко пигмент. Неговата функция е да защитава ядрата на клетките, той се явява бариера срещу вредните въздействия. Затова и матовите изгарят по-трудно, те имат по-добра защита. Докато тези със светла кожа са много рискови – изгарят лесно и по-често се образуват промени в ДНК-програмата на клетката. Случи ли се това, на мястото може да се развие тумор – доброкачествен или злокачествен. -Може ли човек да се ориентира от какъв тип е туморът, когато той се появи?  -Това и лекарите не могат да определят, ако образуванието не бъде изследвано.  -Как става изследването?  - Изследването става, като образуванието се премахне и се огледа под микроскоп. Обикновено, хората идват късно при нас, лекарите. Всяко нещо, което се е образувало след изгаряне или дори само след по-често и продължително излагане на слънце трябва да бъде показано на дерматолог, и да се премахне по проценката на специалиста.  -При всички тези страшни неща, къде остава ползата от слънцето?  -Слънчевите лъчи синтезират витамин D в кожата, което е изключително важно, тъй като той предпазва от много злокачествени заболявания, подпомага опорно-двигателната система и е превенция срещу остеопорозата. Те са отлична профилактика срещу рахит, повишават тонуса. -  Човек се оказва в омагьосан кръв – от една страна слънцето е полезно, от друга вредно. Какво може да се направи? - Да се излага на слънце с мярка. Възрастните хора трябва да пекат ръцете, лицето, краката, някаква част от тялото за 15-20 минути дневно през лятото при вертикално греене на слънчевите лъчи. Така те ще заредят костите си с витамин D, който ги подсилва срещу счупвания. Препоръчва се излагането да става сутрин или след 15 часа, тъй като на обяд слънцето е опасно.  - Често пъти правим големи пешеходни преходи в града под слънчевите лъчи. Това опасно ли е?  - Не е опасно. В града човек не може да изгори заради смога. До хората достигат малка част от слънчевите лъчи.", "date": "2018.05.30", "title": "Проф. Мария Балабанова: От безобидна бенка може да тръгне страшен меланом"}
{"url": "https://www.monitor.bg:443/bg/a/view/penata-izbrahme-trenior-do-2-3-dni-shte-go-objavim-101120", "text": "Шефовете на ЦСКА-София вече са избрали новия треньор и ще обявят името му до 2-3 дни. Това разкри почетният президент на „червените“ Димитър Пенев, който говори пред медиите при тегленето на жребий за турнир в Албена. Пената коментира в типичния си стил, че новият треньор може да бъде българин или чужденец, като отказа да разкрие име. “До два-три дни ще има яснота пълна, заяви Чичо Митко. - Не за първи път се познаваме... Не познавате за първи път ЦСКА и “Левски”. И това ви е задължение да питате тези въпроси. Работи се по този случай, не може без треньор да правиш състав. Затова след 2-3 дни ще има официално представяне по отношение на треньорите. Ако е българин, няма да му трябва преводач, ако е чужденец - ще е с двама преводачи”, обобщи Пенев. Той взе отношение също така по схемата на първенството, която е обект на множество критики. Освен това Пената даде и отлична оценка за сезона на ЦСКА-София. „Не го коментирам този формат, защото съм минал много етапи през нашето първенство. Все пак България имаше традиции и стил – в последните дни се коментираше стил Холандия, стил... Тези неща ме учудват. България отдавна имаше стил. Колкото до отбора – за мен се представи супер. Като изключим два-три кръга преди края на първенството. Може би заради умора или изневериха някои футболисти, които през сезона бяха точни”. За финал Пенев призна, че именно той ще представлява „армейците“ на жребия за евротурнирите. Церемонията в Нион е на 19 юни. Треньор номер 1 на България за ХХ век обаче си пожела пътуването му да не бъде напразно както миналата година, когато ЦСКА-София бе изваден от жребия минути преди старта, а на негово място влезе „Дунав“ (Русе). „Няма да тегля жребия, само ще го наблюдавам. Да не направя пак свободен ход - отиване и връщане”, завърши с усмивка Димитър Пенев.", "date": "2018.05.30", "title": "Пената: Избрахме треньор, до 2-3 дни ще го обявим"}
{"url": "https://www.monitor.bg:443/bg/a/view/postojanen-arest-za-ubiecyt-na-32-godishnata-mariana-ot-kustendil-101112", "text": "Кюстендилският окръжен съд остави за постоянно в ареста 53-годишният Божидар Драганов, който уби по особено жесток начин 32-годишната жрица на любовта Мариана Емилова. „Събраните доказателства и свидетелски показания водят да обосновано предположение, че Божидар е извършител на престъплението. За такъв вид деяние законът предвижда от 10 до 20 години лишаване от свобода. Отделно от това Драганов е многократно осъждан за различни престъпления и има опасност да се укрие или да извърши друго престъпление”, пледира пред магистратите прокурорът по делото Владимир Мицов.  От своя страна подсъдимият заяви, че се признава за виновен и поиска да му бъде пуснат под домашен арест. В крайна сметка съдията по делото наложи най-тежката мярка „задържане под стража“, която може да се обжалва в 3-дневен срок пред Софийски апелативен съд.  Жестокото убийство е извършено на 13 май т.г., след като Божидар нанесъл множество удари с нож по тялото на Мариана. На следващия ден скрил трупа на жената в мазе на къща, намираща се на площад „Априлско въстание“ 10 и изчезнал. Едва преди два дни той сам се предаде в полицията и направи пълни самопризнания за случилото се. Доброволци събираха пари за погребението на жертвата Доброволци от ромския квартал „Изток“ събираха пари за погребението на зверски убитата Марияна Емилова. В центъра на махалата в продължение на цял ден стоеше поставена кутия за дарения, като първи помощ на близките й оказаха от сдружение „Ларго“. „Вече сме събрали около 350 лв. и те ще бъдат достатъчни, за да я погребат. Потресени сме от случилото се. Жената оставя едно 9-годишно момченце сираче, което няма и баща. Няма какво да кажа повече за подобно зверство“, коментира ромският общественик Стефан Лазаров.  ", "date": "2018.05.30", "title": "Постоянен арест за убиецът на 32-годишната Мариана от Кюстендил"}
{"url": "https://www.monitor.bg:443/bg/a/view/tyrnovski-policai-uchastvali-v-razkrivane-na-15-alo-izmami-101118", "text": "Търновски полицаи са участвали в разкриването на 15 телефонни измами, извършени на територията на цялата страна. Това съобщи директорът на ОДМВР – В. Търново, старши комисар Димитър Машов. Най-голямата измама, разкрита заедно с ГДНП е на стойност 76 хил. лв. и е била извършена в Търговище. Тя е разкрита през януари т.г. когато са заловени мулето и тримата участници в измамата. В друга съседна област, Габрово пък са били закопчани петима ало измамници от град Левски. През март на Дунав мост, на влизане в Бългаиря, са спипани двама гастрольори от Горна Оряховица, подготвящи измамите и зарибяващи жертвите си от съседна Румъния по телефона. На всички задържани са повдигнати обвинения, водят се разследвания, а самите те са с постоянни мерки за неотклонения „задържане под стража”. Работи се и за запориране на незаконно придобиото от тях движимо и недвижимо имущество. Според ст. комисар Машов след създаването на групата към търновската дирекция, специализирана в залавяне на ало измамници и извършената широкообхватна превантивна дейност сред населението, броят на извършените телефонни измами във великотърновска област сериозна е намалял. От началото на 2018 г. на територията на регионалната дирекция са регистрирани само две такива престъпления, което действително е един положителен рекорд.", "date": "2018.05.30", "title": "Търновски полицаи участвали в разкриване на 15 ало измами"}
{"url": "https://www.monitor.bg:443/bg/a/view/nad-100-izdatelstva-i-50-premieri-na-bazara-na-knigata-101117", "text": "Над 100 български издателства се включиха в традиционния Пролетен базар на книгата, който тази година за първи път се провежда на открито в парка пред НДК заради множеството събития в сградата, свързани с българското председателство на Съвета на Европа и ограничения достъп до нея. В сектора до бул. „Патриарх Евтимий“ и „Фритьоф Нансен“ до 3 юни ще се състоят близо 50 премиери на най-новите книжни заглавия у нас, а също четения и срещи с чуждестранни и български автори. Метеорологичната прогноза за този период е благоприятна за културни събития под небето, но организаторите от Асоциация „Българска книга“ са се погрижили и за мерки при евентуални усложнения в обстановката. Шатрите за изложителите, които са общо 21 - 3 големи и 18 малки, са напълно обезопасени: всички палатки са от импрегниран материал, а отстрани са     които ще пазят деликатната продукция от дъжд и вятър, обясни за „Монитор“председателят на АБК Велизара Добрева. Работното време на базара е от 10.00 до 20.00 ч., а в неделя, последния ден на проявата – от 10.00 до 19.00 ч. Според своята ценова политика отделните книгоиздатели изкушават с различни отстъпки по време на най-голямото пролетно литературно събитие за ценители: за всичко предлагано на щанда си или на отделни заглавия. Средното намаление е 20%, но големи издателства като „Сиела“ например могат да си позволят да продават някои свои читателски хитове и с до 50-70% шконто. В Палата Б пък е обособен специален Кът за четене, където всеки любопитен може да „дегустира“ някое от предлаганите на панаира апетитни томчета, преди да реши да си го купи. Там е разположена и изложбата „Радост, тъга и надежда – 16 илюстрации за детски книги от български художници“ с куратор Антон Стайков. Различните техники и стилове на авторите демонстрират виталността и богатството на българската детска илюстрована книга. В дните на базара феновете на литературата ще могат да се срещнат с много родни писатели и откровено да разговарят с тях за това     какво ги вдъхновява и как протича творческият им процес. Сред участниците в тези непринудени диалози са имена като Ангелина Александрова, Бистра Величкова, Владислав Христов, Георги Константинов, Димана Йорданова, Иванка Могилска, Ивинела Самуилова, Иво Беров, Йорданка Белева, Лилия Йовнова, Катя Антонова, Петя Александрова, Рене Карабаш, Росен Карамфилов, Севдалин Генов, Яница Радева и др. В рамките на Пролетния базар на книгата със съдействието на португалския институт „Камойнш“ ще се състои среща и с един от най-популярните португалски белетристи – Давид Машадо. В програмата са също събития, посветени на аудиокнигите, както и на авторите, които се публикуват сами. Книгите и съпътстващите прояви за малките са сред акцентите в изложението във връзка с Международния ден на детето 1 юни. Близо 7 000 000 екземпляра е общата книжна продукция за година у нас, горе-долу толкова са и продадените бройки: тоест средно всеки българин купува по 1 книга годишно. Този показател е около 5 пъти по-нисък в сравнение с по-развитите европейски страни, коментира директорът на изд. „Сиела“ Константин Йорданов. „У нас се пускат близо 10 000 нови заглавия на година и по продуктово разнообразие (издадени нови заглавия на глава от населението) се равняваме с най-големите пазари като американския например. Но по покупателни възможности отстъпваме на страни като Германия, Франция, Италия, оттам и ниските тиражи (към 1000 бройки средно), в които по принцип се отпечатват книгите у нас“, обяснява той.    ", "date": "2018.05.30", "title": "Над 100 издателства и 50 премиери на базара на книгата"}
{"url": "https://www.monitor.bg:443/bg/a/view/bus-s-razvaleni-jajca-krie-opasnost-ot-zarazi-101114", "text": "Бял бус „ Мерцедес“, в който се виждат кори със счупени яйца, е паркиран на ул.“Димчо Дебелянов“ в Пазарджик и крие риск от зарази за квартала, тъй като возилото стои на това място още от април и Великденските празници. За това съобщиха граждани от близките жилищни блокове. Бусът е оставен недалеч от местния хлебозавод“ Мио“ на гърба на „Кауфланд“ и е заключен, така че яйцата, някои от които се виждат, че са счупени, засега не разнасят смрадлива миризма наоколо. Хората от квартала обаче са възмутени и искат чрез медиите да сезират санитарните власти, за да потърсят собственика или шофьора на возилото и то бъде преместено, а яйцата изхвърлени. Засега живеещите в района нямат информация на кого е бусът, но си спомнят, че стои на това място паркиран вече два месеца, най-вероятно са били доставени за направата на козунаци, но най-вероятно не са стигнали до съответната фирма. През предното стъкло се виждат изпотрошените яйца, които на силното слънце сигурно са развили червеи и миришат отвратително.", "date": "2018.05.30", "title": "Бус с развалени яйца крие опасност от зарази"}
{"url": "https://www.monitor.bg:443/bg/a/view/ema-uotsyn-zarjaza-chord-ouvyrstrijt-101113", "text": "Британската актриса Ема Уотсън се раздели с колегата си Чорд Оувърстрийт след шестмесечна връзка. Красавицата, която придоби популярност в тогата на вещицата Хърмаяни Грейнджър от поредицата „Хари Потър“, е прекъснала всички контакти в социалните мрежи със звездата от сериала „Клуб Веселие“. издаде анонимен източник пред в. „Сън“. Че искрата между двамата е пламнала се заговори в началото на февруари, когато си тръгнаха заедно от партито след церемонията по раздаване на наградите „Оскар“. Уотсън неведнъж е заявявала в интервюта, че не иска любовният й живот да е публично достояние. категорична бе пред „Венити феър“ наскоро тя.", "date": "2018.05.30", "title": "Ема Уотсън заряза Чорд Оувърстрийт"}
{"url": "https://www.monitor.bg:443/bg/a/view/halep-trygna-s-obrat-sreshtu-amerikanka-v-parij-101115", "text": "Световната №1 Симона Халеп се класира за втория кръг на „Ролан Гарос“. Румънката, двукратна финалистка в турнира, се наложи с 2:6, 6:1, 6:1 над Алисън Риск (САЩ) в двубой, в който показа две лица. В следващия кръг Халеп отново ще играе срещу тенисистка от САЩ – Тейлър Таузънд. Шампионът от 2016-а Новак Джокович (Сър)пък вече е в третия кръг след успех над испанския квалификант Жауме Мунар със 7:6(1), 6:4, 6:4. Поставеният под номер 20 Джокович пласира 39 печеливши удара срещу 155-ия в света Мунар. \"Доволен съм, че спечелих в три сета. За първи път се срещам с него. Той е с десет години по-млад от мен и някак си не съм си представял, че ще играя на толкова високо ниво срещу толкова по-млад съперник\", коментира сърбинът. Следващият съперник на Ноле ще бъде поставеният под номер 13 Роберто Баутиста Агут (Исп), който елиминира колумбиеца Сантиаго Хиралдо с 6:4, 7:5, 6:3. Чехът Томаш Бердих обаче отпадна още в първия кръг след поражение от Жереми Шарди (Фр). Двубоят беше отложен за следващия ден при 7:6(5), 7:6(8) за французина. При доиграването Бердих успя да изравни след 6:1, 7:5, но в решаващия пети сет Шарди триумфира с 6:2. Във втория кръг той ще излезе срещу сънародника си Пиер-Юг Ербер, който елиминира Питър Полански (Кан) с 6:3, 4:6, 6:2, 6:2.", "date": "2018.05.30", "title": "Халеп тръгна с обрат срещу американка в Париж"}
{"url": "https://www.monitor.bg:443/bg/a/view/krenvirshite-pone-sys-75-meso-101116", "text": "За да се нарича един продукт \"кренвирш\", той трябва да съдържа поне 75% месо. Това е един от новите стандарти за месни храни, които земеделското министерство подготвя, съобщи ресорният министър Румен Порожанов пред Би Ти Ви. От Асоциацията на месопреработвателите в България (АМБ) обясниха за „Монитор“, че в момента има незадължителен стандарт за производство на месни продукти и всяка фирма може да ги спазва. Главният експерт в браншовата организация Диляна Попова съобщи, че в сряда е получено писмо от земеделското министерство асоциацията да определи своите представители в работна група по подготовка на проект за наредба за месните продукти. „Групата тепърва ще се събира и документът и какво точно ще включва. За птичите продукти и млечните вече има регламент кой от тях може да се казва млечен или пилешки, а за месните - няма“, добави Попова. „Някои европейски държави са си изготвили техни национални нормативни документи“, обясни експертът от АМБ. „В България съществува утвърденият стандарт „Стара планина“ за 20 месни продукта и за него са използвани рецептите по БДС, който до 1998 г. бе задължителен. В него е записано, че кренвиршите трябва да се приготвят само от свинско месо, като съдържанието му е 82%“, уточни тя и обясни разликата процентите с предложеното от министър Порожанов с ползването на опита на други страни в ЕС. По думите й в Германия има Кодекс на месните продукти. Сега от МЗХГ са поели ангажимент да го преведат, но той касае само определени асортименти. Посочен е например само съставът на вурстчето, но не са фиксирани проценти на месното съдържание Диляна Попова съобщи още и за началото на разработването на „Причината е, че има разминаване между изискванията на земеделското и здравното министерство за наредбите за храненето на децата - от 3 до 7 годишна възраст и в училищните столове. От МЗ искат децата да се хранят с мляно месо, при което да преобладава телешкото. Когато е смес със свинско, то телешкото трябва да е поне 60% от нея. Засега нямаме такъв утвърден стандарт. Другата наредба на земеделското министерство само е указано, че децата трябва да се хранят по утвърден стандарт. Новият стандарт за детското хранене ще разработваме съвместно с експерти от БАБХ и той ще бъде утвърден от изпълнителния директор на агенцията“, уточни Попова за „Монитор“. Кирил Вътев, съсобственик на месопреработвателната фирма заяви, че подкрепя предложението за определяне какъв да е делът на месото в продуктите. Според него въпросът е дали да избираме качествени или евтини храни. По думите му с всяка изминала година потребителската култура на хората се увеличава и те се интересуват какво съдържат продуктите, които купуват. Относно проблема с двойния стандарт земеделският министър Румен Порожанов пък обясни, че ръководеното от него ведомство „Предстои подписването на меморандум, с който \"да урегулираме принципно тези теми\", каза Порожанов и припомни случаите с бебешките храни, които се продават много по-скъпо в България, отколкото в Австрия и Германия.", "date": "2018.05.30", "title": "Кренвиршите поне със 75% месо"}
{"url": "https://www.monitor.bg:443/bg/a/view/vdigat-palatkov-lager-pred-parlamenta-v-podkrepa-na-decata-s-uvrejdanija-101119", "text": "Десетки деца, родители и хора с увреждани вдигат палатков лагер пред парламента срещу действията на социалната политика за хората с увреждания и техните семейства, съобщиха от Канал 3. Протестът ще се състои на 1 юни, деня на детето, от 11 часа. Организаторите призоваха да се говори за реална интеграция на хората с увреждания, следвайки ценностите заложени в Конвенцията на ООН за правата на хората с увреждания, защото с козметични промени нищо няма да се промени. Причината е, че сега съществуващият закон е остарял като философия и подход, а в резултат на приложението му хората остават изолирани, необразовани, безработни и бедни, обясняват още от протестиращите. Предлага се и изцяло нова концепция, а именно да се премине към нова система за оценка на увреждането и потребностите на човека, породени от това увреждане. Медицинската оценка трябвало да се съдържа в една разширена епикриза, която да показва трайния дефицит на органи.Оценката пък трябвало да се осъществява от екип от специалисти в различни области към местните структури на Агенцията по уврежданията, а не на Агенцията за социално подпомагане. Сред предложенията е и техническите помощни средства да включват всякакви устройств, които компенсират дефицита на човешкото тяло и сетива, предизвикан от заболяването. Видът и размерът на индивидуалната подкрепа според организаторите на протеста следва да включват: месечна издръжка поради увреждане, технически помощни средства, лична помощ - подкрепа в дома, на работното място и др.", "date": "2018.05.30", "title": "Вдигат палатков лагер пред парламента в подкрепа на децата с увреждания "}
{"url": "https://www.monitor.bg:443/bg/a/view/putin-kym-borisov-radvam-se-da-vi-vidja-101108", "text": "България да стане разпределителен център за доставките на руски газ към Европа, като се свърже към „Турски поток”. Тази възможност обсъдиха вчера премиерът Бойко Борисов и руският президент Владимир Путин, стана ясно след срещата на двамата в Кремъл. Путин обясни, че проектът за газовия коридор е в напреднала фаза и вече е поставена наполовина втората тръба от него. В същото време Москва и Анкара обсъдили варианта България да бъде включена към мрежата. В тази връзка Борисов обясни, че втората тръба заобикаля страната ни, но има възможност да се прокара друга, която да пресече територията. По думите му инвестицията ще възлиза на около 9 млрд. лв. премиерът изрази увереност, че чрез изграждането на хъба „Балкан“ България може да стане газорапределителен център и да взема такси от транзита на синьо гориво. отбеляза министър-председателят и подчерта, че имаме интерес доставките да се транспортират през територията ни. Той каза още, че е време да станем фактор, след като досега все сме били заобикаляни и тръбите минавали през държави като Гърция, Турция и Италия. Премиерът каза също така, че отношението към България е специално, защото финансово сме сред най-дисциплинираните държави в Европа. Путин от своя страна не скри, че енергетиката е била основна тема в разговорите му по време на визитата на Борисов в Москва. Той бе категоричен, че Русия приветства диверсификацията, тъй като тя създавала пазарни условия. Двамата с Борисов засегнаха и диалога между България и Русия, като премиерът, за когото това бе първа визита в Москва заемайки този пост подчерта, че с Путин са поддържали контакт, като досега са провеждали 6-7 телефонни разговора. „Радвам се да ви видя! Добре дошли“, бяха пък думите на Путин към Борисов при посрещането му по-рано в Кремъл. В началото на разговорите между двамата държавници домакинът не пропусна да отбележи „достатъчно дългата пауза в двустранния диалог“, но изрази задоволство, че българският премиер е откликнал на поканата да посети Москва. Путин също така изрази надежда, че визитата на Борисов „ще допринесе за развитието на икономическите и политически контакти, както и на сътрудничеството в сферата на туризма и културата“. Руският държавен глава отбеляза още факта, че разговорите се провеждат в годината, в която се чества 140-годишният юбилей от Освобождението на България, както и че се състоят малко след Деня на славянската писменост и култура. „Всичко това тясно ни свързва“, подчерта руският държавен глава. „Русия винаги е имала своето голяма влияние сред хората и в религиозно отношение, и е хубаво да знаете всичко, което правим с колегите в Европа по развитието на инфраструктурата, строителството на магистрали и газова инфраструктура“, коментира от своя страна Борисов, по чиито думи „в сферата на сигурността, в борбата с тероризма България си взаимодейства много добре с руските служби“. Той заяви, че в областта на туризма и на селското стопанство двете страни биха могли да работят доста по-добре. По-рано българският премиер се срещна с руския си колега Дмитрий Медведев, като двамата обсъдиха задълбочаването на търговско-икономическите връзки, както и сътрудничеството в сферата на енергетиката, туризма и транспорта. В началото на разговора домакинът подчерта, че в последните години партньорството между двете страни се е активизирало. От своя страна Борисов посочи, че приоритетните теми в отношенията между София и Москва остават борбата с тероризма и сигурността, икономиката, туризмът и енергетиката. „Светът действително е едно много тежко След срещата му с Медведев и Путин вчера премиерът трябваше да се срещне в сградата на посолството ни в Москва Борисов с представители на българската общност в руската столица.", "date": "2018.05.30", "title": "„Турски поток“ минава през България (ОБНОВЕНА)"}
{"url": "https://www.monitor.bg:443/bg/a/view/stotici-se-prostiha-s-hudojnika-svetlin-rusev-101111", "text": "Стотици, а може би дори и над хиляда колеги творци, обикновени почитатели на изкуството, видни политици и общественици образуваха три плътни лъча от чакащи да се сбогуват с големия художник акад. Светлин Русев пред Националната галерия - „Квадрат 500“ днес по обед. Сред тях бяха експрезидентът Георги Първанов, бившият служебен премиер Георги Близнашки, председателят на Парламентарната комисия по култура и медии Вежди Рашидов, актьорът и депутат от ГЕРБ Евгени Будинов, художниците Ивайло Мирчев (бивш председател на СБХ), Андрей Даниел, скулпторите Валентин Старчев, Станислав Памукчиев, Павел Койчев, писателят живописец Иван Кулеков, издателят Иван Гранитски, дизайнерката Евгения Живкова и още мнозина известни и не толкова известни творци и ценители. Макар и определян като противоречива фигура в българския обществен и политически живот, макар и смятан от мнозина за „сивия кардинал“ в културната история на страната през последния половин век, Маестрото събра край открития си махагонов ковчег толкова много опечалени хора, колкото могат да съберат само най-уважаваните и обичаните. Смъртта омиротворява дрязги и страсти, а за творческите заслуги времето вече е отсъдило... Скръбта остава за най-близките – семейството и най-вече дъщерите Милкана и Ралица, които бяха неотлъчно до ковчега на именития си баща. „Светлин Русев ще остане в съзнанието на много хора и не само на тези, които го харесваха и го обичаха.   Дори хората, които не го обичаха и не го харесваха – и те са белязани от него, защото съобразяваха неговия мащаб. Това също е начин да бъдат респектирани. Няма по-ясна фигура в българското изкуство, белязала целия период на последните 60 години. Познаваше го цялото българско изкуство, а той беше единственият човек, който пък познаваше българското изкуство по имена и произведения. Притежаваше огромна визуална памет, това беше и единствената причина той да нареди новия български музей „Квадрат 500“, заяви за „Монитор“ проф. Станислав Памукчиев. Той си припомни за съвместните им пътувания със Светлин Русев и го определи като привидно хладен и дистанциран човек, а всъщност изключително чувствителен и емоционален. „Пред доверени хора се отпускаше и можеше да се весели с игриво чувство за хумор. Предпочиташе с лека и тънка усмивка да говори за най-сериозните неща“, сподели Памукчиев. Не спести суперлативи и директорът на Националната галерия, изкуствоведът Слава Иванова, с която в последните години Светлин Русев имаше немалко противоречия относно менажирането на „Квадрат 500“. „Противоречията вече нямат никакво значение, те са за живота. Пред смъртта всички сме равни. Освен това няма как човек да не оцени по достойнства една такава фигура. Той е връх и епоха и като творец, и като общественик – човек който винаги е защитавал смислени, високи каузи, заставал е зад тях и ги е отстоявал докрай независимо от това какво му е коствало. Това е, което мисля за Светлин Русев, ако въобще моето мнение има някакво значение – много, много в подножието на този връх съм, за да давам преценка“, каза Слава Иванова. Според директора на Софийска градска художествена галерия Аделина Филева оценките ще дойдат по-късно, когато се направят сериозни анализи, а не в този силно емоционален момент. „Четох много ненужни изказвания. Все пак пред смъртта трябва да има уважение. Независимо какви проблеми е имало през годините – политически или художествени, те би трябвало да се разглеждат от научна гледна точка“, категорична бе Филева. „Няма как с този мащаб на дейност и творчество човек да не е противоречив. Мисля, че Светлин Русев е изключителен фактор за развитието на българското изкуство, колкото и да сме недоволни от това развитие днес. Той и колегите му, които през 80-те създадоха тази структура (тогавашната Галерия за чуждестранно изкуство – б.р.), отвориха българската култура за световно присъствие, канили са тук световни явления. Ние, за съжаление,     и нищо не направихме вместо него. Но по-лесно е да критикуваш вече направеното, отколкото да го надскочиш“, с печал отбеляза изкуствоведът Яра Бубнова и добави, че темата, по която е работила със Светлин Русев – „Изкуството и властта“, е останала недовършена. „Сложен човек и сложен художник. Освен всичко друго, той изпълняваше и неща, неприсъщи за повечето художници – от обществен характер, от другарски характер, от човешки характер“, изтъкна известният карикатурист Милко Диков, който се е познавал с него от десетилетия, още от времето преди Русев да стане председател на СБХ. Публицистката Велислава Дърева, която е била в приятелския кръг на големия художник още от основаването на Комитета за защита на Русе, Клуба за подкрепа на гласността и преустройството, „Екогласност“ и дори преди това, емоционално сподели: „Аз нямам никакво усещане за смърт, за това, че Светлин го няма. Убедена съм: такива хора никога не умират, защото онова, което оставят, е безсмъртно, то няма как да изчезне. Светлин е наистина гениален творец, колкото и да изглежда величествено тази дума. Има обаче много гениални художници, но твърде малко от тях са граждани, хора с гражданска позиция, с гражданска смелост, които нито се ласкаят от някакви придобивки и хвалби, нито се притесняват, ако не ги получават. Светлин е такъв – за него аз не мога да говоря в минало време. Притежава спокойствието на човека, който знае, че е прав и не лъже нито себе си нито обществото. Лъжата има само служители, истината има апостоли“. Големият български художник Светлин Русев почина в дома си от масиран инфаркт на 26 май – двайсетина дни преди 85-годишнината си, която ще бъде отбелязана на 14 юни.  ", "date": "2018.05.30", "title": "Стотици се простиха с художника Светлин Русев"}
{"url": "https://www.monitor.bg:443/bg/a/view/conov-s-vtoro-mjasto-i-lichen-rekord-v-riga-101110", "text": "Българският атлет Георги Цонов зае второто място в тройния скок на турнира в Рига, като се приземи на 16,57 м – негов личен рекорд за сезона. 5 см повече от него скочи само словакът Томаш Веселка, който стигна до победата в дисциплината. Трети с 16,48 м се нареди полякът Карол Хофман. Цонов и Момчил Караилиев имат вече покрити нормативи за участие в европейското първенство това лято, който е 16,60 м. Следващият старт на пловдивчанина е тази събота на турнира „Самарско знаме“ в Стара Загора. В същото време на турнир в Бидгошч Митко Ценов финишира на пета позиция на 3000 м стипълчейз. Рекордьорът на България в дисциплината спря хронометъра на 8:46,16 мин., като пусна пред себе си само представители на Кения и Етиопия. Ценов се завърна към стипълчейза, след като направи година с бягания на 1500 м. С първия си старт за сезона обаче той не успя да покрие норматива за европейското в Берлин през август, който е 8:40,00 мин. На 1 юни Митко ще има нова възможност за това, като ще бяга на турнира в Уелва (Исп), където през 2014 г. направи рекорда на България в дисциплината. Победител в Бидгошч стана Барнабас Кипйего (Кен) с 8:22,71 мин.", "date": "2018.05.30", "title": "Цонов с второ място и личен рекорд в Рига"}
{"url": "https://www.monitor.bg:443/bg/a/view/republika-severna-makedonija-e-novijat-variant-na-skopie-i-atina-101109", "text": "Атина и Скопие обявиха, че са много близо до решаването на многогодишния спор за името, като според медийни информации са се договорили за \"Република Северна Македония\". Скопие форсира преговорите, тъй като се надява в края на юни да получи покана за начало на преговорите за влизане в Европейския съюз, но казусът все още не може да се счита за затворен, тъй като гръцката опозиция не приема включването на \"Македония\" под каквато и да е форма в новото име и готви масови протести.     Според информация на македонската телевизия \"Телма\" \"Република Северна Македония\" е най-вероятното име около което има консенсус, но засега това не е потвърдено от официални източници. Според телевизията външните министри на двете страни Никола Димитров и на Гърция Никос Кодзияс са се договорили за конкретен план от 11 точки за окончателно решаване на спора за името. Планът се очаква да бъде одобрен от премиерите на двете страни Зоран Заев и Алексис Ципрас в телефонен разговор. След това двамата министър-председатели ще организират среща в Преспа, на която официално ще представят споразумението. \"Появява се перспектива за решаване на спора за името. Преговорите водим и продължихме да водим с чувство за отговорност и патриотизъм. Но и с решителност и вяра в нуждата от намиране на решение\", заяви Ципрас в реч пред годишното общо събрание на Федерацията на предприятията в Гърция. Македонският премиер Зоран Заев заяви oт своя страна пред журналисти в Скопие, че все още няма окончателен договор с Гърция за името на Македония, но отбеляза, че и двете страни са близо до намиране на решение на дългогодишния спор. „Република Северна Македония“ е поредното име, което се спряга в спора между двете държави. Преди това имаше сближаване на позициите и по \"Илинденска Македония\", но гръцките партии го отхвърлиха. Македонски медии съобщиха, че все още са открити всички възможни опции за решение на името на Македония. Според високопоставени източници от македонското правителство нито едно име от предложените не е фаворизирано и все още се разговаря. Гръцки медии пък твърдят, че договореният план предвижда на 8 септември в Скопие да се проведе референдум за одобрение на новото име. Според дипломатически източници се очаква на срещата на върха на ЕС на 28 и 29 юни Македония да получи дата за започване на преговори за присъединяване към ЕС, а на 11 юли в Брюксел страната ще получи и официална покана за членство в НАТО по време на срещата на върха на Северноатлантическия пакт. Освен към името обаче Гърция има претенции и към македонската конституция, която според нея допуска     присъединяване на съседни територии     Затова след референдума в Македония ще се прокарат и поправки в основния закон на Македония и едва тогава споразумението ще бъде внесено и в гръцкия парламент за ратификация. Двете страни спорят от 25 години за името \"Македония\", което според Атина крие в себе си териториални претенции към едноименната гръцка област.     9414011     Алексис Ципрас и Зоран Заев.", "date": "2018.05.30", "title": "„Република Северна Македония“ е новият вариант на Скопие и Атина"}
{"url": "https://www.monitor.bg:443/bg/a/view/andjelina-pak-slaga-rogata-na-zlodeida-101095", "text": "Анджелина Джоли отново ще сложи рогата на коварния си образ Злодеида във втория филм „Господарка на злото“. „Дисни“ официално оповестиха старта на снимките на продукцията, в която екс-съпругата на Брад Пит отново ще си партнира с Ел Фанинг като Аврора. Първата клапа вече е щракнала в лондонските студиа \"Пайнууд\" и на други места във Великобритания. Продължението е режисирано от Йоаким Ронинг, а новите попълнения в актьорския състав са Мишел Пфайфър, Чиуетел Еджиофор и Робърт Линдзи. Ел Фанинг побърза да се похвали в социалните мрежи с новото си начинание, като пусна снимка в Инстаграм, на която са с Джоли и текст към нея \"на работа с мамчето\". Усмихнатите актриси позират със слънчеви очила, а Джоли носи и характерните \"рога\" на Злодеида. Оригиналният филм \"Господарка на злото\" - съвременен прочит на историята за Спящата красавица, излезе на екран през 2014 г., очарова публиката и отбеляза солидни приходи в размер на над 750 милиона долара в международния боксофис.", "date": "2018.05.30", "title": "Анджелина пак слага рогата на Злодеида"}
{"url": "https://www.monitor.bg:443/bg/a/view/utre-izbirat-i-d-kmet-na-mladost-101104", "text": "Столичният общинският съвет утре трябва да избере някой от заместник-кметовете на \"Младост\" за временно изпълняващ длъжността кмет на района, но още нямаме списък на всичките. Това каза председателят на градския парламент Елен Герджиков, цитиран от „Фокус“. „Според закона Общинските съвети имат право да избират сред действащите заместник-кметове. Тук отново се връщаме в хаоса, с който започнах, защото ние нямахме към този момент пълната информация какви действия са предприети и кои кметове наистина легално към момента са заместници“, каза Герджиков. По думите му Столичният общински съвет трябва да се намеси. Той уточни, че досегашният временно изпълняващ длъжността кмет на „Младост“ Владимир Клисуров е назначил със заповед Петър Кърджилов, който е пиар на района за заместник-кмет. Според Герджиков тази заповед има своите недостатъци, но така или иначе изразява волята на Клисуров. „Както вие знаете, че г-жа Десислава Иванчева е посочила неведнъж г-н Кърджилов за заместник-кмет и за претендент, човекът, който те смятат, че трябва да бъде титуляр и да изпълнява функцията за временно изпълняващ длъжността кмет на район „Младост“, каза председателят на СОС. Герджиков обясни, че по време на правния съвет е помолил двамата присъстващи представители на района Кърждилов и Клисуров до края на работния ден да му изпратят списък с действащите заместник-кметове в район „Младост“, легитимно назначени заедно с документите. „Очаквам до 17.30 ч., когато успеят, да получа този списък, след което ще предложа на Общинският съвет от този списък да бъде избран временно изпълняващ длъжността кмет на район „Младост“, каза Герджиков. По думите му хаосът в районната администрация е невъобразим. „Нямам представа дали е сътворен само и единствено от некомпетентност или има някаква друга цел. Подобно нещо хората, които присъстваха на правния съвет, казаха, че не са виждали. Това наистина е прецедент в административното право и в местното самоуправление в България“, каза председателят на СОС.", "date": "2018.05.30", "title": "Утре избират нов временен кмет на „Младост“"}
{"url": "https://www.monitor.bg:443/bg/a/view/velopohod-ot-lozana-do-avstralija-mina-prez-bok-101105", "text": "Три състезателки от Нова Зеландия, работили преди време в спортния отдел на Международния олимпийски комитет и предприели в момента поход с колела от седалището на МОК в Лозана до тяхната родина, посетиха централата на БОК. Ребека Уордъл - участвала в състезанията по лека атлетика на олимпийските игри Пекин 2008, Ема Туиг - състезателка по гребане, участвала на игрите в Пекин 2008, Лондон 2012 и Рио 2016 и Сара Ван Балекъм – състезателка по гребане и маратон, са избрали суперпредизвикателството с маршрут през България, а велопоходът им ще продължи една година. Трите дами бяха приети от вицепрезидента на БОК Йорданка Благоева, а новозеландките останаха впечатлени от нейните постижения и успехи. Те разказаха, че по време на дългото си пътуване са си поставили за цел да подкрепят спорта сред момичетата и да се срещат с олимпийски шампиони и медалисти.", "date": "2018.05.30", "title": "Велопоход от Лозана до Австралия мина през БОК"}
{"url": "https://www.monitor.bg:443/bg/a/view/v-bundestima-edva-ne-stignaha-do-boj-101103", "text": "Защитниците на немския национален отбор Йошуа Кимих и Антонио Рюдигер едва не стигнаха до бой по време на една от последните тренировки на Бундестима преди световното първенство в Русия. Според публикация в „Билд” двамата са се скарали в игрови епизод, след което са си налетяли и се е наложило да разтървани от члена на треньорския щаб на световния шампион Мирослав Клозе. „Наистина борбата е сериозна. Всички искат да се предложат за състава и да бъдат в титулярната единадесеторка на световното първенство. Това очаквано предизвиква понякога прехвърчането на искри, но това е положително. Ряазбира се, в реда на допустимото\", коментира централният защитник Матс Хумелс от „Байерн“. Германия продължава своята подготовка, а на Мондиала „немската машина“ ще се изправи в предварителната група срещу отборите на Мексико, Швеция и Република Корея.", "date": "2018.05.30", "title": "В Бундестима едва не стигнаха до бой"}
{"url": "https://www.monitor.bg:443/bg/a/view/salah-moje-da-propusne-machovete-ot-grupovata-faza-101100", "text": "Възстановяването на Мохамед ще продължи три-четири седмици, което означава, че звездата на „Ливърпул“ може да пропусне срещите на Египет от груповата фаза на световното първенство. 25-годишният нападател контузи рамото си при единоборство със Серхио Рамос в 25-ата минута и бе принудително заменен във финала на Шампионска лига срещу „Реал“ (Мадрид). \"По принцип тази травма отнема три-четири седмици за възстановяване, но ние правим всичко възможно да се съкрати този период\" коментира лекарят на „Ливърпул“ Рубен Понс пред вестник \"Марка\". Египет започва участието си на мондиала с мач срещ Уругвай на 15 юни, след което играе с домакина Русия на 19-и и Саудитска Арабия на 25 юни. Ако Салах не успее да се възстанови по-бързо от очакваното, той може да пропусне всички мачове от групата и ще бъде готов за фазата на елиминациите, ако Египет се класира. Преди дни звездата обяви, че прави всичко по силите си, за да успее навреме с възстановяването. От федерацията на Египет пък увериха, че каквото и да стане, той ще бъде част от националния отбор за световното. В момента Салах е в Испания, където се лекува от травмата си в рамото.", "date": "2018.05.30", "title": "Салах може да пропусне мачовете от груповата фаза на световното"}
{"url": "https://www.monitor.bg:443/bg/a/view/anglichanite-se-skysvat-da-trenirat-duzpi-101098", "text": "Английските национали тренират усилено изпълнение на дузпи преди старта на световното първенство, опитвайки да се подготвят добре и да избегнат традиционното отпадане след наказателни удари на големи първенства. Англия отпада в шест от седемте мача с дузпи в елиминационни срещи на световни и европейски шампионати. Единственият успех е срещу Испания на четвъртфиналите на Евро 1996. \"След основните тренировки упражняваме допълнително наказателни удари. В отбора имаме доста добри изпълнители на дузпи и последните дни тренираме усилено този елемент от играта\", коментира вратарят Джордан Пикфорд пред британските медии. Стражът е един от тримата избраници на Гарет Саутгейт за този пост и ще се бори за титулярно място заедно с Джак Бътланд от “Стоук” и дебютанта Ник Поуп от “Бърнли”. \"Не знаем кой ще бъде титуляр. Работим здраво в тренировките, конкуренцията между нас тримата е голяма\", каза още Пикфорд. На тренировките на Англия пък направи впечатление още новият татус на Рахим Стърлинг. Крилото на „Манчестър Сити“ си татуира автомат М-16 на десния си крак. “Баща ми загина от куршум, когато бях на 2 години. Рисунката е на десния ми крак, тъй като с него стрелям към вратата”, обясни Стърлинг.", "date": "2018.05.30", "title": "Англичаните се скъсват да тренират дузпи"}
{"url": "https://www.monitor.bg:443/bg/a/view/bdj-puska-bezplatni-bileti-za-denja-na-deteto-101106", "text": "БДЖ подарява безплатно пътуване на децата на възраст до 14 години по случай Международния ден на детето, съобщиха от държавните железници. Младите пътници могат да се възползват от тази възможност от 00:00 ч. до 24:00 ч. на 1 юни във всички пътнически и бързи влакове (втора класа). При условие, че пътуването започва с нощен влак, който заминава преди 24:00 ч. на 1-и юни, безплатното пътуване важи до пристигането на влака в крайната гара на следващия ден. Възрастта на децата се удостоверява с копие на акт за раждане или друг документ доказващ възрастта, както и с железопътни карти „Дете” и „Учащ”. Запазените места за всички категории влакове и спалните места се заплащат. Децата на възраст до 10 години задължително пътуват с придружител.", "date": "2018.05.30", "title": "БДЖ пуска безплатни билети за Деня на детето"}
{"url": "https://www.monitor.bg:443/bg/a/view/oficialno-levandovski-poiska-da-napusne-bajern-101097", "text": "Голмайсторът на „Байерн“ (Мюнхен) Роберт Левандовски е поискал трансфер още това лято, разкри мениджърът му Пини Захави. Очаква се евентуалната сделка да е една от хитовите през идния трансферен прозорец, като мераклии за подписа на поляка не липсват. „Роберт усеща, че се нуждае от промяна и ново предизвикателство в кариерата си - заяви агентът в интервю за Sport Bild. - Шефовете на „Байерн“ знаят това. Мотивите му не са свързани с пари или желание да се присъедини към един определен клуб. Почти всички водещи отбори биха желали да имат в редиците си най-добрия нападател“, коментира агентът.  Полският реализатор е на “Алианц Арена” от четири години насам, през които неизменно ставаше шампион. Преди това той добави още две титли на Бундеслигата с „Борусия“ (Дортмунд), но така и не успя да стигне до триумф в Шампионската лига. Това лято Лева навършва 30 години и изглежда, че е твърдо решен да напусне „Байерн“. През последната кампания той заби 41 гола в 48 срещи за баварците във всички турнири. В края на сезона обаче той се разсърди на треньора Юп Хайнкес, че не му бил помагал да спечели “Златната обувка”, след като го извади в един двубой за първенство. Очаква се за Левандовски да наддават грандове като „Реал“ (М), ПСЖ и „Манчестър Юнайтед“.", "date": "2018.05.30", "title": "Официално: Левандовски поиска да напусне „Байерн“"}
{"url": "https://www.monitor.bg:443/bg/a/view/promishlenoto-proizvodstvo-se-uvelichava-s-2-9-za-godina-101107", "text": "Индексът на промишленото производство пред април нараства с 0,7% спрямо предходния месец и с 2,9% спрямо година по-рано, съобщи Националният статистически институт (НСИ). Спрямо март има увеличение и в преработващата промишленост с 1,1%, а спад на цените е отчетен в добивната промишленост - с 1,3%, и при производството и разпределението на електрическа и топлоенергия и газ - с 0,2 на сто. От преработващата промишленост с най-голям растеж е производството на тютюневи изделия – с 5,4%, и производството на основни метали - с 0,9%. Спад е отчетен при обработката на кожи и производството на изделия от обработени кожи без косъм - с 1%. В преработващата промишленост по-високи цени спрямо предходния месец се наблюдават при производството на тютюневи изделия и мебели. Спад обаче има при производството на основни метали, автомобили, ремаркета и полуремаркета. За година общият индекс на цените на производител нараства с 2,9%. Увеличение е отчетено при производството и разпределението на електрическа и топлоенергия и газ - с 8,8%, в преработващата промишленост - с 1,3%, и в добивната промишленост - с 0,5 на сто.  ", "date": "2018.05.30", "title": "Промишленото производство се увеличава с 2,9% за година"}
{"url": "https://www.monitor.bg:443/bg/a/view/do-36-gradusa-prez-uni-101099", "text": "Най-ниските температури през юни у нас ще бъдат между 10 и 15 градуса, а най-високите - между 31 и 36 градуса. Това съобщи за БТА Красимир Стоев - синоптик в Националния институт по метеорология и хидрология при БАН. По думите му през тази година през юни се очаква средната месечна температура да бъде около и над нормата, която за по-голямата част от страната е между 20 и 22 градуса, по долината на река Струма - около 23 градуса, за високите полета - между 17 и 19 градуса, а за планините - между 3 и 12 градуса.  И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около нормата, а в източната - валежите ще са на по-малко места и ще са по-малко като количества. Климатичната норма на валежите в равнините е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, а в планинските райони - от 70 до 130 литра на квадратен метър. Юни ще започне с топло време и с максимални температури между 29 и 34 градуса. Ще бъде предимно слънчево, в следобедните часове - с временни увеличения на облачността, но само на отделни места ще превали краткотраен дъжд с гръмотевици. През следващите дни до края на първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни валежи. Повече слънчеви часове ще има преди пладне и над Източна България, където и преваляванията ще бъдат на по-малко места.  През второто десетдневие на юни температурите ще се задържат около нормалните за периода. През повечето дни ще се задържи неустойчиво време, с условия за чести следобедни превалявания и гръмотевична дейност. Слънчеви часове ще има преди пладне.  През третото десетдневие на юни температурите относително ще се повишат. Ще настъпи стабилизиране на атмосферата, превалявания и гръмотевици ще има на по-малко места, с най-голяма вероятност - около 22 и 24 юни.  Според климатичната справка на НИМХ-БАН юни е най-дъждовният месец в по-голямата част от нашата страна. Често от северозапад през юни нахлуват влажни океански въздушни маси и падат краткотрайни валежи, придружени от гръмотевици. Характерно явление са градушките. Обикновено дните с валеж са от 7 до 10, а в 2-3 дена валежът е повече от 10 литра на квадратен метър. Веднъж на десет години в планините през юни вали и сняг. В същото време има много слънчеви дни и температурите достигат типично летни стойности. Астрономическата справка показва, че в началото на юни у нас слънцето изгрява в 5 часа и 52 минути, и залязва в 20 часа и 58 минути. Продължителността на деня е 15 часа и 6 минути. В края на месеца слънцето изгрява в 5 часа и 52 минути, и залязва в 21 часа и 9 минути. Продължителността на деня е 15 часа и 17 минути.  Фазите на луната през юни са: на 6 юни - последна четвърт, на 13 - новолуние, на 20 - първа четвърт, а на 28 юни е пълнолуние. Началото на астрономическото лято у нас настъпва на 21 юни в 13 часа и 7 минути, когато е лятното слънцестоене, информира Красимир Стоев. ", "date": "2018.05.30", "title": "До 36 градуса през юни "}
{"url": "https://www.monitor.bg:443/bg/a/view/arabskite-miliardi-vodjat-bufon-v-psj-101101", "text": "Джанлуиджи Буфон е взел решение да продължи кариерата си в „Пари Сен Жермен“. Стражът се раздели с „Ювентус“ след 17-годишна вярна служба на \"Старата госпожа\", а според информация на „Кориере дело спорт“ в близките дни легендарният страж ще обяви двугодишен договор с френския гранд. Двете страни са уточнили всички детайли и остава само вратарят да подпише контракта, според който за две години в Париж Буфон ще получи 16 милиона евро. Към вратаря имаше интерес от почти всички водещи отбори в Европа, тимове от МЛС и китайската Суперлига, както и аржентинския гранд „Бока Хуниорс“. Легендарният вратар си тръгна от „Ювентус“ след близо 700 мача, в 46 % от които не допусна попадение и остави няколко значими рекорда в шампионата на Италия. За най-дълга суха серия (974 минути), най-много последователни мача без допуснат гол (10) и най-много сухи мрежи през сезона (21 - през сезони 2011/2012 и 2014/2015). Новото предизвикателство с ПСЖ ще даде и нов тласък на преговорите за завръщането на Буфон в националния отбор на Италия, който той официално напусна след като „скуадрата“ не успя да се класира за световното първенство в Русия през юни. „Буфон иска да продължи да играе футбол. Всеки, който играе и е сред най-добрите, може да бъде обсъждан за националния отбор, коментира Манчини. Очакваше се Буфон да излезе за един последен път с националната фланелка на 4 юни в контролата срещу Холандия в Торино, но на пресконференция през миналата седмица вратарят бе категоричен, че вече е изиграл последния си мач с фланелката на адзурите. ", "date": "2018.05.30", "title": "Арабските милиарди водят Буфон в ПСЖ "}
{"url": "https://www.monitor.bg:443/bg/a/view/mesi-zapochna-s-hettrik-kontrolite-predi-svetovnoto-101102", "text": "Суперзвездата на „Барселона“ Лео Меси показа, че се намира в убийствена форма преди старта на Мондиал 2018. Нападателят заби 3 гола за първата контрола на Аржентина от подготвоката за световното. „Гаучосите“ разбиха с 4:0 Хаити, а голаджията се отчете и с асистенция. Самото участие в мача на Меси бе прието като изненада, тъй като се очакваше той да получи почивка. Голаджията се оплакваше от травма в бедрото и прогнозите бяха, че няма да се появи в игра. Селекционерът Хорхе Сампаоли обаче реши да заложи на всичките си титуляри, за да се реваншира на феновете за тежката загуба с 1:6 от Испания. Резултатът беше открит от Меси в 17-ата минута от дузпа, отсъдена за нарушение срещу Джовани Ло Селсо. В 58-ата минута Пласиде отрази удар на Ло Селсо, но при добавката Меси не сбърка и удвои аванса на домакините. В 66-ата минута Меси оформи хеттрика си със своя 64-ти гол за Аржентина, като в ролята на асистент влезе Кристиян Павон, който преди подаването се подигра със защитата на Хаити. Крайния резултат оформи Серхио Агуеро в 69-ата минута, като този път асистент стана Лионел Меси. На 8 юни пък тимът лети за контрола с Израел, а след това звездите поемат за базата си в Москва за Мондиал 2018. На световното колосът е в една група с Хърватия, Исландия и Нигерия. Междувременно силните игри на Меси за Аржентина доведоха до истинска истерия в интереса към тима. Билетите за контролата с Израел бяха разграбени за 20 минути. За отрицателно време бяха изкупени всичките 34 хиляди талона за стадион „Теди“ в Йерусалим, а домакините заявиха, че подобен интерес е без прецедент в историята на националния отбор на Израел. Локацията на контролата пък е нарочно избрана и е свързана с опитите на Израел да легитимира Йерусалим за своя столица. До момента обаче единствената държава, която е признала това, са САЩ. В очакваната със сериозен интерес контрола пък Косово победи с 3:0 Албания. Мачът се игра на стадиона в Цюрих, като бе втора среща между двете приятелски държави. Първият двубой бе през 2015 година и завърши 2:2, но тогава Косово още не бе пълноправен член на ФИФА.", "date": "2018.05.30", "title": "Меси започна с хеттрик контролите преди световното"}
{"url": "https://www.monitor.bg:443/bg/a/view/prezidentyt-rumen-radev-mejdu-instituciite-ima-naprejenie-101090", "text": "Между институциите има не война, а напрежение. Това призна президентът Румен Радев в Пловдив.  „Дайте ми вие определение за политическа система, при която премиерът може да се отбие на кафе в парламента и да си тръгне след 20 минути с оставката на председателя на НС, който трябва да го контролира. Това, че премиерът изобщо не отива на искане за изслушване или че може с вдигане на телефона да завърти на 180 градуса всички народни представители”, каза в отговор на журналистически въпрос в Пловдив президентът. Той категорично отрече между институциите да има война, като призна, че напрежение има. „Но трябва да гледаме националните интереси. Трябва да гледаме какви са целите пред нас, така че българските граждани да имат по-голяма сигурност, по-висок стандарт на живот – за това трябва да работим всички”, бе категоричен той. По повод посещението на премиера Борисов в Москва Радев подчерта, че в момента ситуацията е много благоприятна за българската делегация. „Виждате съживяването на отношенията с Русия на най-високо ниво и виждате споразумението между ЕС и „Газпром”. Аз поставих много ясни въпроси по време на моята визита за възможностите на Русия за оптимизация на цени и доставки на руски енергийни ресурси, а също така и за по-добри условия за присъствието на нашия бизнес в Русия и много се надявам правителството да оползотвори всички тези възможности”, заяви държавният глава. По повод рестарта на АЕЦ „Белене” уточни, че трябва да се даде шанс на българското правителство да бъдат анализирани всички предлагани варианти. „Да се вдигне мораториума и да се предложи решение. Но това решение трябва да изключва финансов риск за държавата. И много е важно – трябва да има действащи механизми за контрол на ядрения риск”, каза той.    ", "date": "2018.05.30", "title": "Румен Радев: Между институциите има напрежение"}
{"url": "https://www.monitor.bg:443/bg/a/view/darija-simeonova-izliza-ot-otkradnat-jivot-101094", "text": "Един от любимите образи в медицинската сага „Откраднат живот“ - пиарката на болница Св. Кирил Наталия, няма да се върне на екран за предстоящия шести сезон на сериала. Това обяви самата актриса Дария Симеонова, която влизаше в обувките на любимата на доктор Калин Генадиев (Димо Алексиев). Голямата новина дойде по време на публичната прожекция на финалния двоен епизод на поредицата във вторник в „Дом на киното“. Актьори, екип и фенове се събраха, за да изгледат заедно развръзката на сюжета. \"Имам една важна житейска задача за известно време\", съобщи Дария, с което потвърди, че е в очакване на първото си дете. За това актрисата намекна още преди това, като написа във фейсбук: Миналата Коледа тя получи романтично предложение за брак от гаджето си Антон. Докато бяха на екскурзия в Нова Зеландия, мениджърът на образователен сайт, написал на пясъка „Ще се омъжиш ли за мен?“, след което паднал на коляно, а красавицата мигновено приела. Сюжетът на „Откраднат живот“ също води към излизане от сценария на героинята на Дария, и най-вероятно на персонажа на Димо Алексиев. Двамата, които са семейство на екран, поеха към нови предизвикателства в Гърция и Испания, където доктор Калин Генадиев ще се присъедини към редиците на „Лекари без граници“. Двойният епизод за финал на петия сезон беше изпълнен с много съдбоносни решения и екшън сцени. Бизнесменът Иво Фотев (в ролята Васил Бинев), който държеше във финансов плен болница „Св. Кирил“ си намери майстора в лицето на собствената си съпруга. След като разбра за изневярата ѝ и я накара да махне детето от доктор Борис Тасев (Наум Шопов-младши), Ина Фотева (Ирина Митева) отмъсти, като предостави всички документи за финансовите измами на жестокия си съпруг. А на финала двамата с Борис избягаха, за да дочакат раждането на детето им. Марта Вачкова пък облече булчинска рокля, но сватбата на сестра Жекова не мина по мед и масло. Пристрастеният към хазарта жених, беше заловен от полицията за финансови престъпления, минути след като си казаха заветното „да“. Младата анестезиоложка Албена Войнова (в ролята Теодора Кулева, внучката на Тодор Колев) разбра, че доктор Захариев (Емил Марков) е истинският ѝ баща. Разкриването на тази тайна спаси и връзката на бившия директор на болницата с любимата му доктор Стилянова (Ралица Паскалева), която вярваше, че съпругът ѝ ѝ изневерява.   „Вашите аплодисменти са адреналинова инжекция за нас! Формулата на успеха е талант и любов, защото този сериал е създаден от българи за българи, от професионалисти, които обичат работата си“, заяви след края на финалните надписи главният сценарист на „Откраднат живот“ Иван Спасов.", "date": "2018.05.30", "title": "Дария Симеонова излиза от „Откраднат живот“"}
{"url": "https://www.monitor.bg:443/bg/a/view/44-hil-sgradi-u-nas-se-nujdajat-ot-obnovjavane-101089", "text": "44 хил. жилищни блока у нас на възраст 30, 40 и повече години трябва да се обновяват, за да се удължи срокът им на експлоатация, а не след време да се рушат. Това заяви зам.-министърът на регионалното развитие и благоустройството Малина Крумова. „От тях ние ще обновим над 2000 блока, а 42 000 остават. Нужните средства са огромни, за това търсим по-устойчив модел на подпомагане с въвеждането на съфинансиране и приоритизация на базата на критерии, които ще се определят след широко обществено обсъждане“, каза Крумова пред Нова ТВ. По думите й на този етап нямало категорично решение как ще продължи програмата за енергийно обновяване на жилищата след изразходване на осигуреното финансиране, а само идеи и предложения. Тя обясни, че настоящата програма за саниране ще се изпълнява до размера на наличното финансиране, с което ще се обновят 2022 сгради. „До края на 2018 г. ще сме готови с новия модел, който ще има ясна и дългосрочна визия за следващите 25 години“, посочи Крумова. По думите й програмите могат да бъдат структурирани по различен начин, в зависимост от различните регионални и индивидуални условия. Обсъжда се идеята за въвеждане на съфинансиране от страна на собствениците, както и за диференциране на помощта в зависимост от климатичните, икономическите или демографските обстоятелства в регионите, или икономическото състояние на всеки гражданин. Тя добави, че именно заради невъзможността на собствениците да се сдружат и поддържат общата собственост е създадена програмата за енергийна ефективност. Към днешна дата има подадени заявления за саниране на 5500 сгради, а регистрираните сдружения на собствениците са около 7000.  ", "date": "2018.05.30", "title": "44 хил. блока у нас се нуждаят от обновяване"}
{"url": "https://www.monitor.bg:443/bg/a/view/borisov-se-sreshtna-s-medvedev-v-moskva-obsydiha-ikonomicheskoto-sytrudnichestvo-101093", "text": "Премиерът на България Бойко Борисов се срещна в Москва с руския си колега Дмитрий Медведев, като двамата обсъдиха задълбочаването на търговско-икономическите връзки, както и сътрудничеството в сферата на енергетиката, туризма и транспорта. В началото на преговорите домакинът подчерта, че в последните години партньорството между двете страни се е активизирало. От своя страна Борисов посочи, че приоритетните теми в отношенията между София и Москва остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирни конфликти. Ние и Европа сме много потърпевши от мигрантската вълна“, допълни българският премиер. На срещата присъстваха заместник министър-председателят Томислав Дончев, министърът на финансите Владислав Горанов, министърът на културата Боил Банов, на енергетиката Теменужка Петкова и на туризма - Николина Ангелкова, които са в официалната ни делегация. По-късно днес е предвидена среща на българския премиер в Кремъл с президента на Русия Владимир Путин. Това е първата визита на Борисов в Русия в качеството му на министър-председател, като се очаква акцент в днешната беседа да станат енергийните теми. Прогнозата е двамата държавници да обсъдят размразяването на строителството на АЕЦ „Белене“ и евентуалното руско участие в проекта. Според експерти, на масата на преговорите ще бъде сложено и осигуряването на руски газ за хъба „Балкан“. Ще бъдат обсъдени още сътрудничеството в сферата на туризма, както и актуални международни  въпроси. Вечерта в сградата на посолството ни в Москва Борисов ще се срещне с представители на българската общност в руската столица.        ", "date": "2018.05.30", "title": "Борисов се срещна с Медведев в Москва, обсъдиха икономическото сътрудничество "}
{"url": "https://www.monitor.bg:443/bg/a/view/400-chasa-bezplatno-shte-raboti-zatynal-v-hazarta-101084", "text": "400 часа в полза на обществото ще отработва неграмотният Никола И., който застана пред Темида по дело за потрошена ротативка в игрална зала. Ненавършилият 30 години старозагорец загубил през нощта на 24 февруари т.г. и последната си стотинка след опити да забогатее в казино на улица „Парчевич“ и в изблик на яд потрошил дисплея на машинката, която наместо да го направи милионер го пратила обратно у дома по слипове. Стойността на нанесената щета е в размер на 1 578 лв. След като я възстанови мургавият заралия ще трябва да изтърпи и пробация в рамките на следващите 2 години, реши състав на районния съд. Вече осъжданият за други престъпления Никола за същия период няма да има право да посещава игрални зали. Безвъзмездният труд ще трябва да бъде положен поравно през двете години. Съдиите не са конкретизирали къде и как ще трябва да положи труда хазартният тип, това не било техен ангажимент, а на местните власти. Сходна е присъдата и за връстник на Никола, който в изблик на гняв потрошил челюстта на свой познат на излизане от кафе-аперитив по обяд на 13 юли м.г. Тодор Й. обаче ще премине през 3-годишен пробационен период, а по същото време ще трябва да отработи 480 часа.", "date": "2018.05.30", "title": "400 часа безплатно ще работи затънал в хазарта"}
{"url": "https://www.monitor.bg:443/bg/a/view/modernizirame-armijata-s-3-540-mlrd-lv-101087", "text": "Нова техника за общо 3 милиарда и 540 милиона лева без ДДС ще бъде закупена за Българската армия (БА). Това е сумата, която ще бъде платена за многоцелеви изтребители за ВВС, за бойни машини за пехотата и за два многофункционални патрулни кораба за ВМС. „Нашата амбиция е да модернизираме армията”, заяви в Пловдив вицепремиерът и министър на отбраната Красимир Каракачанов. Двамата с президента Румен Радев откриха международното изложение „Хемус”, в което тази година участват 69 фирми от 17 държави. Министър Каракачанов е подписал проекта за корветите на заседанието на Съвета по отбраната на 29 май. До 2-3 седмици Министерството на отбраната (МО) ще го внесе в Министерски съвет (МС) за одобрение. Кабинетът вече одобри другите два проекта – за нов самолет за ВВС и за бойните машини за пехотата, припомни зам.-министърът на отбраната Анатолий Величков. Той подчерта, че и в трите проекта за превъоръжаване на БА основно изискване към кандидатите в тръжните процедури е бъдещата поддръжка и ремонтни дейности на новите машини да се осъществяват от български фирми у нас. Изискване в процедурата за корветите е единият боен патрулен кораб да бъде сглобен в България. По този начин ще бъде даден тласък както на отбранителната ни индустрия, така и на икономиката на страната ни. По думите на Величков износът ни през 2017г. на военна техника и въоръжение е бил за над 1,2 милиарда евро, а вносът ни е за около 250 милиона евро. „Модернизирането на БА е процес и не може да се случи в рамките на една година. До края на годината, най-късно началото на следващата година се очаква да имаме подписани договорите и оттам нататък е реализацията на проектите”, каза Каракачанов. По думите му са взети мерки за процедурите за самолетите и за корветите. „За да не се случи това, което стана миналата година – договорът е изработен, а при подписването на договора той се отказа”, уточни военният министър. Международното изложение „Хемус“ показва, че българската отбранителна индустрия е не само високотехнологичен сектор, даващ продукти с добавена стойност, от които България има нужда, а и че той е конкурентоспособен сектор в световен мащаб и двигател на сътрудничество между институциите в сферата на отбраната с наши и международни партньори, заяви при откриването на изложението президентът Румен Радев. По думите му сътрудничеството между бизнес, образование и наука, което е факт на изложението, е сигурна гаранция за амбициите ни да участваме пълноценно в Европейския фонд за отбрана и в интеграцията на европейската отбранителна индустрия и наука.", "date": "2018.05.30", "title": "Модернизираме армията с 3,540 млрд. лв. "}
{"url": "https://www.monitor.bg:443/bg/a/view/romska-banda-potroshi-ot-boj-17-godishen-101085", "text": "17-годишен жител на село Маломир, община Тунджа, е приет по спешност в ямболската МБАЛ „Свети Пантелеймон“ малко преди полунощ на 29 май. Тийнейджърът Ивелин Йорданов е бил докаран в изключително тежко състояние следствие нанесен му жесток побой при опит да му бъде задигнат велосипедът. Сигналът е бил приет на телефон 112 към 21,35 часа. Задържан е един от побойниците, който е на 18 години. Установени са съучастниците му, три непълнолетни момчета, лаконично съобщават от ОД на МВР – Ямбол, където е образувано досъдебно производство. Инцидентът с Ивелин е много тежък, той е дело на една банда хлапета от ромски произход, чийто родители преди време се настаниха в съседното село Тенево. Напоследък  вършат беля след беля и никой тук не смее да им се скара, защото може и къщата му да запалят,  коментира кметът на Маломир Йордан Тодоров. Ромите придошли след събарянето на блок 20 в ямболския квартал „Райна Княгиня“ преди  6 години. Блокът, населен изцяло от роми, беше разрушен по заповед на кмета Георги Славов. В него по онова време са живеели близо 600 души, които са останали без покрив. Пребитият Ивелин през м.г. беше задържан по обвинение в стрелба с въздушна пушка,  при която бе ранен 14-годишния Станчо Минков, припомнят местните жители. Хлапето едва не окуця след като 3 сачми заседнаха в крака ме и се наложи хирургична намеса.Тогава стрелецът се размина със затвора заради непълнолетието си, наложена му бе пробация. Побоят не е свързан със стрелбата от лятото на  2017-а, категоричен е кметът на Маломир. По негови данни циганите-пришълци причакали жертвата си на входа на селото и пробвали да му задигнат велосипеда. „Бит е на умиране, дано да прескочи трапа. Дано след този случай властта се намеси и накаже тия момчета, защото те са на път да станат закоравели пристъпници!“, допълни Йордан Тодоров.", "date": "2018.05.30", "title": "Ромска банда потроши от бой 17-годишен"}
{"url": "https://www.monitor.bg:443/bg/a/view/puskat-19-chasov-polet-ot-singapur-do-nu-djyrsi-101091", "text": "Сингапурските авиолинии ще пуснат най-дългия директен търговски полет през октомври тази година, съобщи Reuters. Дестинацията, която ще счупи досегашния рекорд (Доха, Катар - Оукланд, Австралия), е от Сингапур до летище Нюарк, Ню Джърси. Прелитането на разстоянието от 15 329 километра ще продължи близо 19 часа. Идеята на свръхдългите полети е авиокомпаниите да спестяват от авиотакси за междинните кацания. Дестинацията рекордьор ще се обслужва от самолети A350-900ULR, енергийно ефективна модификация на модела на Еърбъс. Австралийската авиокомпания Qantas също подготвя поръчка на A350-900ULR или на 777X на \"Боинг\", за да предложи директен полет от Лондон до Сидни през 2022 година. Този маршрут е още по-дълъг - 17 038 километра.", "date": "2018.05.30", "title": "Пускат 19-часов полет от Сингапур до Ню Джърси"}
{"url": "https://www.monitor.bg:443/bg/a/view/krasimir-karakachanov-mareshki-da-si-pie-hapchetata-101088", "text": "„Марешки не е човек, който може да ми поставя ултиматум. Бих му препоръчал, като най-големият вносител на хапчета, да пие повече хапчета, а не да се бърка в теми, като националната сигурност и отбраната, от които нищо не разбира. Разбирам го, че вижда увяхващия си рейтинг и си търси евтина популярност, но хайде да бъде така добър и да има малко чувство на национална отговорност и да не го прави за сметка на армията”. Острото изказване направи военният министър Красимир Каракачанов по повод внесеното в парламента искане от Веселин Марешки проектите за модернизация и превъоръжаване на армията да бъдат спрени. „Да се захване с бедните, с гладните, с нарко зависимите, с контрабандата на петрол и на лекарства – теми познати. Да се занимава с неща, които познава и да не се занимава с неща, от които нищо не разбира. Армията и темата за националната сигурност и отбраната на България не са поле за евтин популизъм. Разбира се, аз много пъти съм казвал на подобни изказвания, че съм доктор по международно право, а не съм доктор по психиатрия”, продължи с критиката си към Марешки Каракачанов. Към думите на военния министър се присъедини и президентът Румен Радев, според когото „модернизацията на БА няма алтернатива. И мога да кажа, че невежеството в сферата на сигурността не само че е опасно, а накрая винаги излиза по-скъпо”.", "date": "2018.05.30", "title": "Красимир Каракачанов: „Марешки да си пие хапчетата”"}
{"url": "https://www.monitor.bg:443/bg/a/view/restorant-namaljava-razhodite-s-robotizirana-kuhnja-101096", "text": "Това, в което роботите са добри е намаляването на разходите, извършвайки дейности, които обикновено се извършват от хора. За това, ресторанта за бързо хранене Spyce, разполага с роботизирана кухня. Spyce е основан от четирима инженери завършили Масачузетския технологичен институт(MIT), които са разработили нужната технология посредством програмата MIT за ускоряване на уменията, Global Founders Skill Accelerator. Идеята се появила, когато един от студентите получил дипломата си за магистър по машиностроене, нямал време да си сготви, и бил ужасен от високите цени на приличната храната в ресторантите. Идеята се реализира с отварянето на ресторанта, в центъра на Бостън на 3 май. При влизане, клиентите биват посрещани от човек, който ги отвежда до редица от щандове, всеки от които със сензорен екран. Там клиентите правят своята поръчка, като менюто, за момента, се състои от шест вида купи с пържени зеленчуци и ориз, „с вкусове, които са често срещани в латинската, средиземноморската и азиатска кухня”, поясняват от ресторанта. Цената за всяка купа е $ 7.50, като клиентите могат да добавят други продукти, срещу допълнително заплащане.  След като бъде направена поръчка, роботизираната кухня започва приготвянето й. Това става, след изсипване на суровите продукти, в един от седемте въртящи се индукционно загрявани тигана (уок), които се накланят напред, за да могат клиентите да наблюдават процеса от другата страна на щанда. Приготвянето на храната отнема около три минути, след което човек добавя студени гарнитури и я поднася на клиента.  „Роботизираната ни кухня е проектирана да бъде инструмент”, казват създателите й. „В нашия ресторант, роботизираната кухня позволява на нашите готвачи да се съсредоточат върху това, как да направят ястията красиви, поставяйки финалните щрихи. Създадохме роботизираната кухня, за да работи в хармония с хората, защото без хората нашата роботизирана кухня не може да функционира.”", "date": "2018.05.30", "title": "Ресторант намалява разходите с роботизирана кухня"}
{"url": "https://www.monitor.bg:443/bg/a/view/globiha-bolnichen-shef-zaradi-neosiguren-konsumativ-101086", "text": "Глоба в размер на 1000 лв е наложена на изпълнителния директор на старозагорската държавна УМБАЛ „Проф. д-р Стоян Киркович“ заради случай, при който роднини на пациент е трябвало да закупят скъп консуматив не от аптеката на здравното заведение, а от частна фирма. Случаят е от 18 май м.г., когато за лечение бил приет млад мъж с изключително тежка ортопедична травма. Лекуващите предприели хирургична интервенция, при която трябвало да бъде сложен определен имплант на цена от 3 460 лв. Роднините на болния платили сумата по банков път, но не в аптеката на УМБАЛ , а направо на фирмата – вносител. Причината е в изтекъл и неподновен договор с доставчика и от там и  липсата на консуматива в здравното заведение. Основанието за глобата е в текстовете на закона за здравето, коментират от ИА „Медицински одит“ след направената проверка по сигнал. Същото потвърждават и от съда при разглеждане на казуса. От там са категорични, че законът предвижда задължение за лечебните заведения да осигурят на пациентите необходимите за лечението им медицинските изделия. Пациентът може да не упражни правото си да получи съответното медицинско изделие от болничната аптека на лечебното заведение, но то трябва да му бъде предложено, коментират съдиите. Те се припомнят, че първоначално в закона е било записано, че изделието трябва да бъде закупено ако болният изрично го поиска. В последствие обаче законодателят е направил промяна, според която няма подобно изискване към пациента. Целта на редакцията е била „да се улесни и гарантира достъпът на пациента до адекватно и качествено лечение“.  „Задължение на лечебното заведение е да осигури медицинското изделие и в негова тежест е да представи доказателства, че го е предоставило или предложило на пациента. В случая липсват такива доказателства. Нещо повече, по делото има данни, че родителите на пациента са потърсили информация от лекуващия лекар на сина си за начина, по който може да бъде осигурено съответното медицинско изделие и именно той ги е насочил директно към „Е. - М. - Б.\" ЕООД“, уточнява председателят на съдебния състав Дарина Стоянова. В крайна сметка съдът е намалил наполовина размера на глобата с аргумента, че все пак консумативът е бил доставен и използван в хода на лечението. Което за жалост приключило със смъртта на пациента.", "date": "2018.05.30", "title": "Глобиха болничен шеф заради неосигурен консуматив"}
{"url": "https://www.monitor.bg:443/bg/a/view/chinovnicite-pochivka-za-denja-na-vraca-101082", "text": "И тази година 1 юни ще е неработен ден за Враца. Местният парламент го обяви за неприсъствен за всички общински фирми и бюджетни организации, здравни и просветни заведения, със седалище и управление на територията на общината. Целта е повече хора да проследят събитията от богатия културен календар на Ботевите дни и Деня на Враца. По традиция на 1 юни се провежда и тържествена сесия на Общинския съвет, на която се връчват наградите на Враца и се удостояват избраните със званието „Почетен гражданин“.  Кулминацията на честванията е тържественият митинг-заря в памет на загиналите за свободата на България вечерта. Неофициално 2 юни също е неработен и неучебен за всички жители на града, които ще се отидат на всенародното поклонение на паметния връх Околчица във Врачанския балкан.  ", "date": "2018.05.30", "title": "Чиновниците в почивка за деня на Враца "}
{"url": "https://www.monitor.bg:443/bg/a/view/do-5-hil-lv-globa-za-brane-na-lipov-cvjat-v-dupnica-101077", "text": "От 50 до 5 хил. лв. е глобата за бране на липов цвят в Дупница. За целта вече има издадена заповед от кмета на общината инж. Методи Чимев във връзка с разпоредбите на Наредбата за опазване на зелената система. Заповедта е валидна до приключване на цъфтежа. За изпълнението на заповедта ще отговарят служителите от \"Контролно звено\", както и полицията. През миналата година, служителите от \"Контролно звено\" са установили общо 34 нарушители - на 5-ма са съставени актове, а 29 са санкционирани с фишове. На всички е иззет набраният цвят, уточниха от пресцентъра на администрацията. В Сапарева баня също вече е влязла в сила забраната за бране на липов цвят и диви кестени. За спазването на заповедта там ще следят полски охранители, като нарушителите ще бъдат санкционирани с глоба в размер от 100 до 200 лв.", "date": "2018.05.30", "title": "До 5 хил. лв. глоба за бране на липов цвят в Дупница "}
{"url": "https://www.monitor.bg:443/bg/a/view/uchrediha-evropejska-nagrada-za-roman-na-imeto-na-dimityr-dimov-101078", "text": "Европейска литературна награда на името на големия български писател Димитър Димов бе учредена във Варна в навечерието на 110-та годишнина от рождението му. Тя ще бъде под патронажа на кмета Иван Портних, а инициативата е на сдружение Международен литературен фестивал „Варна Лит“. Новината бе съобщена по време на откриване на второто издание на пъстрата 4-дневна програма за деца и възрастни. „Целта на Европейска награда „Димитър Димов“ е да отличава романи с висока художествена стойност, които отразяват съвременната и историческата ни действителност, чрез плътност и логика на характерите, психологическа убеденост на сюжета, композиция и хармоничност на цялостната художествена постройка, поясни дъщерята на писателя, Теодора Димова. Творчеството на Димитър Димов носи духа на големия европейски роман, затова и наградата е европейска. А тя се учредява във Варна, защото част от действието на „Тютюн“ се развива тук в един преломен момент. В „Роман без име“ действието също се развива във Варна. Това е обяснение в любов към баща ми, към Варна и към морето“, каза още Теодора Димова. Конкурсът ще има само една категория - роман, а наградата ще бъде 10 000 лв. Тя ще бъде връчена на български или чуждестранен автор, за издадена творба в периода от 1 януари до 31 декември, 2018 г. обяви Свилен Спасов, един от инициаторите за създаване на конкурса.  ", "date": "2018.05.30", "title": "Учредиха европейска награда за роман на името на Димитър Димов  "}
{"url": "https://www.monitor.bg:443/bg/a/view/lazar-vlajkov-be-osyden-na-3-g-i-4-meseca-efektivno-101081", "text": "Ефективна присъда от 3 години и 4 месеца лишаване от свобода получи обвиняемият бивш председател на Общинския съвет в Септември Лазар Влайков, с чийто пистолет“ Глок 21“ по време на детски рожден ден на 31 август м.г. бе прострелян смъртоносно ресторантьора от село Виноградец Наско Тонкев, на 47 години. Това постанови състав на Районен съд – Пазарджик с председател съдия Стела Михайлова. Влайков ще трябва да изтърпи наказанието си при първоначален общ режим, както и да заплати съдебни и други разноски в размер 7000 лв. Присъдата може да бъде обжалвана пред Окръжен съд – Пазарджик в 15-дневен срок. Преди това в съдебната зала стана известно, че майката на 6-годишния Юри Влайков е отказала детето й да участва в каквито и да е действия по разследването. По тази причина не е правен следствен експеримент дали малчуганът наистина е натиснал спусъка и кой му  е дал оръжието. Още по време на досъдебното производство майката на детето е декларирала отказ синът й да бъде включван в каквито и да са действия на разследващите органи. След разпита на малкия Юри, който е племеник на Влайков, в „Синя стая“ се разбра, че детето не може да различи и хората, които е видяло в нощта на убийството.Адвокатът на Влайков поиска делото да премине по съкратеното съдебно следствие, на което близките на нелепо застреляния Тонкев се съгласиха, въпреки че защитата им обясни, че по този начин наказанието на Влайков, ако има такова, ще бъде намалено с 1/3. Прокурорът по делото поиска присъда от 6 години ефективно и на практика , с редуцирането по съкратеното съдебно следствие, наказанието падна на 4 г. Според държавния обвинител Тонкев е застрелян от над 1 м разстояние. Заключението, че пистолетът е бил в ръцете на детето, било базирано на над 10 експертизи. Според една от тях следи от заряд на бойни патрони имало само по ръцете и дрехите на Влайков, Наско Тонкев и малкия Юри. По останалите присъствали на злополучния рожден ден бил установен единствено нагар от халосни патрони. Убийството стана на  31 август м.г. , когато Лазар Влайков и съпругата му били поканени на рождения ден на детето на техен роднина. На път за заведението на Тонкев-ресторант“Градина“ във Виноградец общинарят Влайков пъхнал в кожената си чантичка оръжието и патрони за него вместо да ги остави у дома си, в метална каса, каквито инструкции бил подписал да спазва пред полицейските органи. Компанията хапнала и пийнала, а в полунощ купонът се разгорещил, имало заря, а някои от гостите стреляли с газово оръжие. По едно време Влайков решил да се изфука пред гостите с оръжието си, заредил пълнителя и стрелял във въздуха, след което започнал да го показва и предава на други лица, които също стреляли с пистолета. Лазар Влайков показал оръжието и на собственика на заведението Наско Тонкев и той също стрелял няколко пъти във въздуха. По същото време 6-годишният рожденик Юри обикалял около масата и проявил интерес към оръжието. Според показания на свидетели някъде 5 минути преди 12 часа пистолетът се озовал в ръцете на детето, което по това време било в градината и произвело изстрел. Куршумът попаднал в областта на горната лява мишница на Наско Тонкев, който станал от пейката, паднал по гръб и починал. Според извършената съдебно - медицинска експертизата, Наско Тонкев е починал от вътрешни кръвоизливи, засягащи аортата, като по време на огнестрелното нараняване е бил обърнат с лявата си част на тялото към дулото на огнестрелното оръжие. По делото бяха разпитани свидетели, извършен е и следствен експеримент, изготвени са множество експертизи - физикохимични, балистични, съдебно - медицинска и др., от които се доказва, че изстрелът е бил възпроизведен от малолетното дете. Влайков бе пуснат под парична гаранция от 8 000 лева, а заради трагедията бе изключен от ГЕРБ и дори освободен от поста на общински съветник, но съдът го върна.", "date": "2018.05.30", "title": "Лазар Влайков получи 3 години и 4 месеца затвор/ обновена/"}
{"url": "https://www.monitor.bg:443/bg/a/view/titi-pja-shoshana-na-shampionskija-kupon-101076", "text": "Страхотен купон разтърси нощна София. Новите баскетболни шампиони от “Левски Лукойл“ показаха, че освен на игрището, са много добри и в танците, песните и веселието. „Сините“ спечелиха финалната серия срещу „Балкан“ с 3-1 победи, като надиграха домакините от Ботевград в мач номер 4 с една точка разлика (86:85) и си осигуриха трофея. Веднага след мача отборът се прибра в София. Треньорите и играчите имаха вечеря, а след това заедно посетиха един от най-известните клубове в Студентски град. В центъра на купона естествено беше треньорът Константин Папазов. С него неотлъчно бяха помощниците му Александър Тодоров, Димитър Ангелов и Божидар Гьорев. На празненството бе и президентът на „Левски Лукойл“ Тодор Стойков. Всички баскетболисти се впуснаха в щури танци и песни и обраха овациите на присъстващите в клуба. На видеостената надпис \"Левски шампион! Честита победа\" допълваше атмосферата. Сред най-дейните на дансинга бяха избраният за най-добър и безспорен лидер на „Левски Лукойл“ Божидар Аврамов, както Николай Стоянов, Христо Николов-Гларуса и останалите момчета, видя Блиц. Станимир Маринов за пореден път доказа, че е \"син\" в кръвта и даде тон с \"Алее, шампиони сме!\" Последва мощно изригване от страна на всички състезатели. Тити Папазов редеше поздрав след поздрав към отбора и всички в клуба. Но това не беше всичко. Треньорът показа завидни певчески познания като поздрави помощника си Ацо Тодоров, изпълнявайки му \"Македонско девойче\", а после и култовия хит „Шушана“. В сряда за отбора е предвидена официална вечеря с ръководството на клуба и Валентин Златев, преди играчите да бъдат пуснати в почивка.", "date": "2018.05.30", "title": "Тити пя „Шушана“ на шампионския купон"}
{"url": "https://www.monitor.bg:443/bg/a/view/deloto-sreshtu-lazar-vlajkov-proticha-po-sykratenoto-sydebno-sledstvie-101067", "text": "Майката на 6-годишния Юри Влайков от септемврийското село Виноградец, по време на чийто рожден ден на 31 август м.г. смъртоносно бе прострелян бизнесмена Наско Тонкев, е отказала детето й да участва в каквито и да е действия по разследването. По тази причина не е правен следствен експеримент дали малчуганът наистина е натиснал спусъка и кой му  е дал оръжието. Това стана известно в съдебната зала в Пазарджик, където в Районния съд в града тръгна делото срещу бившия председател на Общинския съвет в Септември Лазар Влайков, с чийто пистолет „ Глок“ бе убит ресторантьора. Още по време на досъдебното производство майката на детето е декларирала отказ синът й да бъде включван в каквито и да са действия на разследващите органи. Адвокатът на Влайков поиска делото да премине по съкратеното съдебно следствие, на което близките на нелепо застреляния Тонкев се съгласиха, въпреки че защитата им обясни, че по този начин наказанието на Влайков, ако има такова, ще бъде намалено с 1/3. Спрямо 45-годишния бивш шеф на ситипарламента в Септември на 27 април т.г. бе повдигнато обвинение за това, че като е държал огнестрелно оръжие – пистолет „Глок 21“ и 45 броя боеприпаси за него, не е взел необходимите мерки за сигурност и особено тези, предвидени в надлежните правилници и инструкции, както и в Закона за оръжията, боеприпасите, взривните вещества и пиротехническите изделия и от това е последвало причиняване на смърт на едно лице - Наско Тонкев. Влайков имал разрешение за съхранение, носене и употреба на огнестрелни оръжия и боеприпаси за тях, издадено от РУ на МВР - гр. Септември на 24 ноември 2015 г., което било със срок на действие до 23 ноември 2020 г. На 17 юли 2017 г. той подал заявление по образец до началника на РУ на МВР - гр. Септември за издаване на разрешително за придобиване на късо нарезно оръжие, като представил декларация, че ще го съхранява в метална каса на постоянния му адрес. На 21 август 2017 г. на обвиняемия му било издадено такова разрешение, след проверка на условията за съхранение. Той закупил пистолет „Глок 21“ и 50 боеприпаса за него, което било регистрирано и описано в контролен талон.  ", "date": "2018.05.30", "title": "Делото срещу Лазар Влайков протича по съкратеното съдебно следствие"}
{"url": "https://www.monitor.bg:443/bg/a/view/borim-bednostta-s-karta-za-adekvatni-minimalni-dohodi-101072", "text": "Изготвяне на карта за адекватни минимални доходи в ЕС, предлага зам.-социалният министър Султанка Петрова. Предложението е в рамките на кампания на Европейската анти – бедност мрежа за осигуряване на по-добър живот на гражданите в Съюза, която обхваща 32 страни, сред които и Македония. С изготвянето на картата се цели създаване на стандарти и правила, които да определят минималния доход, както и да има мониторинг. Според Петрова по този начин ще има прозрачност върху процеса на изваждане на хората от бедност, а нуждаещите се, ще получат адекватна помощ. „Минималният доход не трябва да се определят само то експертите, а преди всичко от нуждаещите се. Той ще се определя на база потребителска кошница, в която се включват необходимите продукти за нормален живот. Цената на продуктите ще бъде наблюдавана през годините, защото тя се променя. В следствие на тези наблюдения ще се определи и необходимата помощ за успешно реинтегриране в обществото“, обясни ресорният зам.-министър. За всеки нуждаещ се, обаче трябва да има индивидуален подход, категорична бе Петрова. Причината е, че в момента има хора, които не живеят в България, а получават помощи. Предложения в насока борба с бедността ще бъдат дадени и от другите държави, като на тази база в Брюксел ще бъде изготвен доклад. Очаква се да бъде разработена и рамкова директива за адекватните минимални доходи.Надеждите на българското министерство са политиката за борба с бедността да бъде готова до година.    ", "date": "2018.05.30", "title": "Борим бедността с карта за минимални доходи "}
{"url": "https://www.monitor.bg:443/bg/a/view/neizvestni-trovjat-domashni-kucheta-v-kustendilsko-101071", "text": "Неизвестни тровят домашните любимци на жители от кюстендилското село Граница. За случая вече има подаден сигнал до полицейското управление в областния град. Само за ден на главната улица в селцето са намерени отровени 4 кучета и 1 котка. „Предполагаме, че някой е скрил отровата в различни колбаси, които открихме разпръснати по улицата. В нашето село няма бездомни кучета, а тези, които са домашни понякога ги пускат да се разхождат. Те обаче са изключително кротки и никога не са нападали хора, за да тръгне някой да ги трови“, коментираха жители от село Граница. На място на откритите умрели животни са изпратени полицейски екипи и разследващи органи. По случая е започнато досъдебно производство, уточниха от пресцентъра на ОДМВР - Кюстендил. Само преди няколко месеца подобна съдба имаха и десетки кучета в Бобов дол. Те също бяха отровени, но до този момент извършителите на деянието не са открити.", "date": "2018.05.30", "title": "Неизвестни тровят домашни кучета в Кюстендилско"}
{"url": "https://www.monitor.bg:443/bg/a/view/amerika-ferera-gushna-sin-101068", "text": "Актрисата Америка Ферера посрещна на бял свят първата си рожба. Детето е момченце и ще носи името Себастиан Пиърс Уилямс. За щастливото събитие стана ясно от кадър на крачето на бебето, който звездата от „Грозната Бети“ сподели в социалинте мрежи. Че Ферера ще дари съпруга си Раян Пиърс Уилямс с наследник се разбра през януари, когато тя написа: „В очакване на още едно лице, което да разцелуваме през новата година“. Миналата година двойката посрещна своята 12-годишнина, като отпразнува повода с екскурзия до Исландия. Искрата между двамата пламва по време на кастинг за студентски филм на Уилямс. Заветното „да“ с Ферера си казаха едва през 2011 г., като сватбата им се проведе в тесен семеен кръг. „Усетихме привличането помежду ни още от самото начало – на професионално ниво. Това в някаква степен ни сближи“, обясни преди време 34-годишната актриса.  ", "date": "2018.05.30", "title": "Америка Ферера гушна син "}
{"url": "https://www.monitor.bg:443/bg/a/view/discipyt-nakaza-glasa-na-rosi-101070", "text": "„Левски“ ще трябва да започне новия сезон в Първа професионална лига без преводача на треньора Делио Роси Детелин Баялцалиев. „Гласът“ на италианеца бе изгонен по време на баража на „сините“ за участие в Лига Европа срещу „Черно море“, спечелен от домакините на „Герена“ с 4:1. Преводачът на италианския специалист реагира бурно на решение на съдията и бе пратен да догледа мача в съблекалнята, а след заседанието на Дисциплинарната комисия към Българския футболен съюз вчера, той получи наказание от една среща и глоба от 500 лв. Иначе „Левски“ е наказан и с още 1000 лв заради нецензурни и вулгарни скандирания. Дисципът към БФС глоби и „Локомотив\" (София) с 3575 лева след баража за влизане/оставане в Първа лига срещу „Витоша\" (Бистрица). Санкцията е за нерегламентирано използване на факли и димки, нецензурни и вулгарни скандирания, увреждане на материална база и нанасяне на обиди и опит за саморазправа на ръководители на столичани към служебни и длъжностни лица.", "date": "2018.05.30", "title": "Дисципът наказа „гласа“ на Роси"}
{"url": "https://www.monitor.bg:443/bg/a/view/vsjaka-treta-firma-polzvala-pari-ot-es-fondovete-101069", "text": "30% от фирмите у нас са ползвали средства от европейските фондове, а за други почти една четвърт от предприемачите кандидатстването по проектите било сложно и скъпо, сочи проучване на Българската търговско-промишлена палата (БТПП). Една пета от собствениците на фирми отговарят, че нямат специалисти, които да изготвят необходимите документи за търсене на пари от ЕС, а 28% - разчитат за бизнеса си само на собствени средства. са го ползвали, за 8% то е скъпо и сложно, над една четвърт нямат специалисти,а 59% в такива случаи предпочитат да разчитат на собствени финансови източници. Подобно е положението и при експортното финансиране, където го ползват само 8% от родните предприемачи, на 14% им е сложно и не им е по джоба, една пета нямат подготвени кадри за целта и 55% се опират на собствените финанси. Една пета от предприемачите са продавали свои вземания на трето лице и така да получат свеж ресурс за дейността си. Само 2% от фирмите са ползвали финансиране от бизнес ангели. Според родния бизнес основните пречки в получаването на банковото финансиране са изискванията за обезпечения - посочени от 86% от анкетираните. Второ най-голямо затруднение, което възпира кредитирането, е - 72% от участниците са изразили това мнение. На трето място идват лихвите и таксите за обслужване, посочени от 63%. Също така искането за бизнес история на фирмата представлява проблем, особено за стартиращи предприятия, които искат да получат финансиране. Единствено на времето за разглеждане на искането за кредит не носи затруднения на над половината от предприемачите, за разлика от останалите 49 на сто. В анкетата бизнесът дава и своите предложения за улесняване достъпа до кредити – да се намали броят на документите и да се облекчи самата процедура и където е нужно да се правят Други предложения на предприемачите засягат изцяло електронно обслужване и по-бързото разглеждане на документите. Членовете на БТПП отбелязват, че намаляването на лихвите и таксите по кредитите ще съдейства за увеличаването на кредитирането, което ще доведе и до повече инвестиции. Също така предложения са и за постоянни лихви за определен период или финансов ресурс с гратисен период. На въпроса какво би стимулирало фирмите да увеличат своите инвестиции, членовете на БТПП отбелязват също необходимостта от добра инфраструктура, качествена работна ръка и добра комуникация с институциите, без бюрократични спънки. 22% от анкетираните от БТПП са микрофирми. участвали в допитването - 46%. Малко над една пета от отговорилите на въпросите за проучването са средни фирми, а останалите 5% - големи.", "date": "2018.05.30", "title": "Всяка трета фирма ползвала пари от ЕС фондовете"}
{"url": "https://www.monitor.bg:443/bg/a/view/vsjako-treto-dete-v-bylgarija-s-pyrvi-seksualen-kontakt-na-13-godini-101075", "text": "Всяко трето дете в България посочва, че първият му сексуален контакт е бил на 13-годишна възраст. Българските деца и юноши са в първите 10 челни места по сексуален тормоз, рисково сексуално поведение и употреба на алкохол. Това твърдят от общинската дирекция „Превенции“ във Варна, като цитират международното изследване „Поведение и здраве при деца в училищна възраст“, проведено в 43 държави. Във възрастта между 14-18 години информацията за това как да се предпазят, е от критично значение, защото все повече тийнеджъри се впускат в рискови ситуации, опасни за здравето и животозастрашаващи. Необходимо е да се засили фокусът и превантивните програми, които да информират децата и юношите, относно ангажирането им в рискови сексуални отношения, последствията от необмислени решения и импулсивни постъпки с цел подпомагането им да вземат разумни решения, които водят до запазване на психо-физическото им здраве. Тези основни теми ще бъдат във фокуса на сдружение „Наш Свят“, чийто проект се финансира от дирекция „Превенции“ на Община Варна. Той представя теоретична информация по темите, чрез видеоматериали, театрални драми и терапевтични подходи, работа в малки групи, брейнсторминг, презентация и дискусии. Проектът „Превенция на Сексуално Поведение и Рискови Интервенции (СПРИ) при деца и младежи“ включва тренинги, насочени към 40 ученика в няколко таргет групи: 11-14 и 14-18 години, 10 доброволци и 10 преподаватели. Всеки тренинг се съобразява с възрастовата група и няма да използва неподходящи материали или да подтиква към неподходящо поведение. Именно професионалното и адаптирано съдържание ще бъде изнесено под формата на театрално-образователни етюди, упражнения и импровизации, с цел превенция на неподходящо рисково поведение. Тренингите ще се провеждат в сградата на сдружение „Наш Свят“ във Варна до Шишковата градинка. Всеки желаещ да се включи за участие в проекта СПРИ, може да попълно онлайн заявление на страницата на сдружението www.ourworldcenter.com.     ", "date": "2018.05.30", "title": "Всяко трето дете в България прави секс от 13-годишно"}
{"url": "https://www.monitor.bg:443/bg/a/view/bsp-i-gerb-v-nov-spor-za-izborite-v-galiche-101065", "text": "БСП и ГЕРБ влязоха в поредната размяна на реплики, заради местните избори в Галиче. Социалистът Крум Зарков обясни, че червените няма да спрат само със 7 –те си сигнала до прокуратурата. Сега подготвяли и такива до 12 НПО-та. В тази връзка ще искат и изслушване на вътрешния министър Валентин Радев за действията на полицията в изборния ден. На свой ред Тома Биков от ГЕРБ обясни, че от края на 2017 година досега са се провели 28 избори за кметства, от които ГЕРБ е спечелил 13 кметски места. Ако искате да спечелите избори, първо регистрирайте кандидати, коментира Биков.За сметка на това БСП са спечелили вота на 3 места, а ДПС – 10. „Вашият шок е странен . Не сте се научили да губите с достойнство“, каза Биков и обвини червените в лъжа, че са дописвани хора в изборните списъци в Галиче. Излъгали и че ВМРО има най-много гласове в циганската махала, първенец били именно БСП. „Опитът да се внуши,  че всички избори са опорочени, само защото БСП не може да ги спечели, е опасна игра“, предупреди Биков. Това пък бе повод за намеса от страна на лидерът на БСП Корнелия Нинова, за да защити партията от обвиненията в лъжа.„Не три пъти, един път още да кажете, че \"БСП за България\" лъже, ще ви напомняме постоянно фактите - единственият доказан от съда лъжец и действащ председател на ЕС се казва Бойко Методиев Борисов\", заяви Нинова. През това време председателстващият заседанието Емил Христов се опитваше да й направи забележка и да я прекъсне. След заканата й зам.-шефът на парламента все пак уточни - \"Няма решение на българския съд с такова определение\", натърти представителят на ГЕРБ.", "date": "2018.05.30", "title": "БСП и ГЕРБ в нов спор за изборите в Галиче"}
{"url": "https://www.monitor.bg:443/bg/a/view/7-ostavat-bez-socialni-pomoshti-za-otkaz-da-polagat-obshtestvenopolezen-trud-101061", "text": "7 социално слаби варненци са наказани със спиране на помощта. Четирима от тях за два месеца, а на трима помощта е прекратена за две години, заради повторен отказ за полагане на общественополезен труд. Това съобщи шефката на общинската дирекция „Социално подпомагане“ във Варна, Адриана Григорова. 361 месечни помощи е отпуснала общинската дирекция за първото тримесечие на 2018 година по програмата за предоставяне на социални помощи при прилагане на диференциран подход. Григорова отбеляза, че цифрите сочат намаление с 26% спрямо същия период на миналата година. „Характерно за този вид помощи е, че всяка година се наблюдава намаление на броя на хората, които ги получават. Това са варненци, които са основно в трудоспособна възраст - майки, които отглеждат децата си до 3-годишна възраст и лица с трайни увреждания“, уточни Григорова. 94 от тези, които получават помощи, са обхванати в програмите за полагане на общественополезен труд. Социалната шефка подчерта, че дирекцията редовно извършва проверки за действителното упражняване на общественополезен труд от получаващите помощите. За анализирания 3-месечен период са извършени 6 регулярни проверки, свързани с организацията и изпълнението на общинските програми за полагане на общественополезен труд.", "date": "2018.05.30", "title": "7 остават без социални помощи за отказ да полагат общественополезен труд "}
{"url": "https://www.monitor.bg:443/bg/a/view/muzikata-opredelja-syznanieto-101073", "text": "Музикалните вкусове разкриват много за човешката личност, откриха учени от Кеймбриджския университет, цитирани от в. \"Мирър\". Учените са изследвали общите черти на хората, които имат сходни музикални предпочитания. Те установили, че тези, които харесват по-неангажираща, акустична музика са по-приказливи и енергични. Почитателите на операта пък са с по-богато въображение В проучването са участвали над 20 000 души с различни музикални предпочитания. Те е трябвало да изслушат 25 непознати за тях откъси от разнообразни по жанр музикални произведения. Освен това участниците са били подложени на тестове, които да определят какъв тип личност имат. Резултатите показват, че по-широко скроените личности харесват по-изтънчена музика, но не се впечатляват от неангажиращи, акустични песни. Екстровертите пък по-скоро предпочитат непретенциозна, акустична и релаксираща музика. \"Тези резултатите показват, че музиката като форма на себеизразяване, разпространена във всички култури, дава важна информация за основни човешки психологически характеристики\", заявиха учените.", "date": "2018.05.30", "title": "Музиката определя съзнанието"}
{"url": "https://www.monitor.bg:443/bg/a/view/policaite-sa-me-spirali-za-proverka-tvyrdi-zalovenija-sled-4-meseca-galin-101064", "text": "Не съм се укривал, а живеех у дома, на постоянния си адрес. Дори полицаи са ме спирали с автомобила ми за проверка. Това заяви в съдебна зала 36-годишният Галин, който бе задържан в района на варненско казино, след като от 4 месеца бе обявен за общонационално издирване. Той бе обвинен в опит за убийство, заедно със задържания след инцидента десетокласник Кристиян, с когото на 28 януари м.г. участвали в меле с физическа разправа между няколко души във варненския нощен клуб „Гетсби“. Двамата имат солидни полицейски досиета, като се замесвали във всякакви мелета, като имали самочувствието на биячи, защото тренирали борба. Охраната на пълния с над 400 души клуб се принудила да ги изведе  навън, при което охранителят Армен шутирал на изпроводяк единия отзад. Така се стигнало до ново спречкване, при което Кристиян издебнал и хванал гарда през тялото отзад, а Галин извадил нож, с който намушкал охранителя между 10 и 15 пъти в крака и гърдите, като една от раните била в областта на сърцето. Бързата намеса на лекарите спасила живота на бодигарда. В съдебна зала 36-годишният Галин поиска по-лека мярка за неотклонение, но Варненският окръжен съд определели най-тежката процесуална принуда „задържане под стража“. Според прокуратурата, от проведените до момента разпити по досъдебното производство, свидетелите посочват като пряк извършител 36-годишният Галин М., който беше задържан на 29 май. Обвинението към него са, че е нанасял ударите с нож, докато десетокласникът държал гарда. В съдебна зала стана ясно още, че Галин има 2 влезли в сила присъди  - от Специализирания наказателен съд за участие в организирана престъпна група за разпространение на наркотици, както и за нанасяне на телесна повреда. В момента на инцидента в дискотеката, той вече е бил обявен за общодържавно издирване, обясниха от прокуратурата. При задържането му в ранните часове във вторник, той се опитал да избяга, въпреки призива на униформените да спре.    ", "date": "2018.05.30", "title": "Полицаите са ме спирали за проверка, твърди заловеният след 4 месеца Галин  "}
{"url": "https://www.monitor.bg:443/bg/a/view/hudojnik-systari-supergeroite-101074", "text": "Илюстраторът от Чикаго Алекс Солис има ново хрумване – да изобразява състарени известни супергерои. Солис е класически аниматор и уебдизайнер от Чикаго, отличаващ се с ярък талант и буйна фантазия. Този път художникът има ново хрумване – да рисува култови комиксови персонажи на преклонна възраст. Ако се съди по вече познатите работи на Солис, закачливите му персонажи нямат никакво намерение пасивно да стареят, разчитайки на пенсията. За истински герои като Батман, Спайдърмен, Джокер, Халк, костенурките Нинджа и компания възрастта не е никаква пречка.", "date": "2018.05.30", "title": "Художник състари супергероите"}
{"url": "https://www.monitor.bg:443/bg/a/view/vss-shte-kontrolira-komandirovaneto-svaliha-bankova-tajna-za-magistratite-101062", "text": "Съдийската колегия на ВСС ще контролира командироването на магистратите. Това решиха депутатите при гласуването на промените в Закона за съдебната власт, които бяха приети на второ четене в пленарна зала. Предложението бе внесено между първо и второ четене, но по време на заседанието на правната комисия не бе прието. Сега в зала обаче текстовете бяха гласувани със 103 гласа „за“, само 4 „против“ и 16 „въздържали се“. Така според поправките съдийската колегия прекратява командироването на съдия в друг орган на съдебната власт, когато при самото командироване има нарушения или при кадрова нужда от изпращащия съд. По време на разискванията Хамид Хамид от ДПС обясни, че идеята е резонна и така ще развърже ръцете на ВСС, особено когато един районен съд е нефункциониращ и само с един магистрат. На свой ред Христян Митев от Обединените патриоти пък обясни, че административните ръководители не трябва да бъдат остават безконтролни  и не трябва да се оставя заради бездействието на един административен ръководител да води до затруднението в работата на даден съд. Шефът на правната комисия Данаил Кирилов от ГЕРБ пък заяви, че се разчита на ВСС да осъществява цялостната кадровата политика и би имало значение ако има опция за коригиращо действие. Сред другите важни поправки, за които „Монитор“ вече пиша е свалянето на банкова тайна за имането на магистратите. Така занапред Инспекторатът към ВСС ще има достъп до банковата тайна на магистратите, който са декларирали съгласие. Изрично се регламентира получаването на данните от Инспектората, като това ще става чрез информационната система на БНБ. Така те ще имат достъп до за номерата на банковите сметки, техните титуляри, лицата упълномощени да се разпореждат със сметките, както и данни за лицата, наели банкови сейфове. По този начин Инспекторатът ще е задължен да иска от съда разкриване на банкова тайна само за онези магистрати, които не са декларирали писмено своето съгласие за достъп до данните, нужни за проверка на имотните им декларации. За тази цел се предвижда компетентния съд да е районният съд по постоянния адрес. Законът предвижда още задължително въвеждащо обучение на магистратите, постъпили за първи път на работа в съдебната власт. Същото ще важи и за съдебните заседатели. Магистратите над 60 години пък вече няма да минават през атестиране. Въвеждат се и глоби за неподаване на имотни декларации – от 300 до 3000 лева. Бе подкрепено друго предложение - председателят на ВАС да може да командирова съдии от районни и окръжни съдилища в административни.. Това обаче ще става след съгласието на председателите на съдилищата, от които се командироват магистратите.  ", "date": "2018.05.30", "title": "ВСС ще контролира командироването, свалиха банкова тайна за магистратите"}
{"url": "https://www.monitor.bg:443/bg/a/view/mareshki-ne-iska-novi-samoleti-patriotite-tova-sa-cirkovi-izpylnenija-101063", "text": "Лидерът на „Воля“ Веселин Марешки и „Обединените патриоти“ влязоха в остър спор относно  нуждата от медернизация на армията. Повод стана внесеното предложение от страна на Марешки за налагането на мораториум и за спирането на покупката на нови самолети. В декларация от името на партията Марешки заяви, че се готви нов грабеж, много по-голям от този на КТБ. И докато при КТБ били откраднати 4 млрд. лева, то сега с решението за покупката на нови самолети, фрегата и „няколко коли“ щели да бъдат откраднати 6 млрд. лева. Той обясни, че има внесени решение в НС за част от проектите, които са на стойност около 3,5 млрд. лева. Според него парите трябва да идат за разрешаване на всички проблеми в държавата  - фалитите на болници, повече пари за пенсионерите, учителите, затворите, театрите. Марешки заподозря управляващите и лично военния министър Красимир Каракачанов, че са натискани отвън, забравили са за обещанията си и вместо това ще купят „скъпи играчки“. „Такъв грабеж може да бъде направен от глупост, от страх или от корупция\", посочи Марешки и изрази мнение, че военният министър не е глупав и едва ли е от страх. „За нас от „Воля“ хората са на първо място, а не самолетите, заключи Марешки. Това пък предизвика ответната реакция на „Обединени патриоти“. Искрен Веселинов обвини Марешки в популизъм и го обвини, че изпълнява политически пируети и циркови изпълнения. \"Покрай джендър идеологията политиците започнаха да си сменят не само пола, но и убежденията и предизборните програми\", каза още той. По думите му самолетите и бронираните машини не били играчка, а гаранция за националната ни сигурност. Според него се пренебрегват усилията на Каракачанов. „Флиртувате с най-грозното лице на популизма“, заключи Веселинов по адрес на Марешки. От ДПС обявиха, че трябва да има пари за отбрана, но от друга страна ясна концепция как да се изразходват, одобрена от НС.  Извън НАТО и ЕС не може да бъде гарантирана сигурността на държавата и на българските граждани, заяви Йордан Цонев и добави, са ясни ангажиментите ни към НАТО – разходите за отбрана да стигнат 2 % от БВП. Цонев допълни, че е дошло време да се направи този разход за сигурността на държавата и гражданите. Към този момент няма такава ясна концепция и разходите се планират ту за самолети, ту за сухопътна техника, ту за нещо друго. Освен това се планират някак си извън рамките на българския парламент\", коментира обаче Цонев. ДПС държи тези разходи да бъдат ясно очертани, дефинирани и определени със закона за държавния бюджет. Според Цонев политически изказвания от типа да не се дават пари за самолети, а за пенсии и заплати, са популизъм и злоупотреба с проблемите на хората. \"Трябва да се грижим за всичко. Сигурността не се дава даром\", подчерта Цонев. На свой ред от БСП обясниха, че е важно да има баланс и как точно разходите ще бъдат направени. Според социалистите трябва да се обърне внимание на личния състав.", "date": "2018.05.30", "title": "Марешки не иска нови самолети, Патриотите: Това са циркови изпълнения"}
{"url": "https://www.monitor.bg:443/bg/a/view/shefyt-na-nzok-kamen-plochev-podade-ostavka-101060", "text": "Управителят на Националната здравноосигурителна каса (НЗОК) Камен Плочев е подал оставка. Това съобщиха от финансово-осигурителната институция. Той е направдил това с писмо, в което се казва, „заради дългия му престой в болница няма да може да изпълнява за в бъдеще задълженията си като управител”. Предстои Надзорният съвет на касата да се събере и да обсъди оставката му, след което да я внесе в парламента, където тя трябва да бъде гласувана. Все още не се знае дали това ще стане на регулярно заседание или на извънредно. Камен Плочев е в болнични от месец февруари, когато здравният министър Кирил Ананиев поиска оставката му заради неуредици с плащанията към чуждестранни болници и осигурителни фондове за лечението на български граждани. След изслушване в парламента, когато той се появи с абокат на ръката, веднага излезе в продължителен отпуск по болест. Впоследствие в изпратено от него писмо до депутатите се казваше, че касата има130 милиона лева просрочени задължения към европейски фондове. В официалните отчети на касата обаче, цифрата се оказа съвсем различна, едва около 7 милиона лева. За да се установи откъде идва разликата от 126 милиона лева, финансовият министър Владислав Горанов предложи да се направи инспекция. Резултатите показаха, че просрочени са 7 милиона лева. Независимо от това, Камен Плочев остана в болнични. Така, на практика тогава касата се оказа на автопилот, тъй като в края на 2017 година от там напусна и подуправителят й д-р Димитър Петров. Същевременно финансово-осигурителната институция бе изправена през невъзможността да подпише новия Национален рамков договор, по който тя плаща на болниците, лекарите от доболничната помощ, лабораториите и диспансерите за нашето лечение. За да не пропадне договорът и да бъде осигурено плащане на медиците, набързо за подуправнител на Националната здравноосигурителна каса беше назначена д-р Йорданка Пенкова. До тогава тя беше пети мандат директор на Районната здравноосигурителна каса в Шумен. Темата с оставката на Плочев коментира в НС депутатът от ДПС Нигяр Джафер. „Истината е, че се очакваше проф. Плочев или да подаде оставка или да бъде доказано, че той системно не изпълнява ангажиментите си. Такива са изискванията на закона\", каза тя. По думите й фактите към момента не били много ясни и обясни, че има писмо от Плочев от преди 2 дни. В него той е заявил, че приключват болничните му и той ще ги продължи. Писмото не е официално, поне не е публично на този етап“, уточни Нигяр Джафер. „Това е само фрагмент от безизходицата на здравеопазването. Това, за съжаление, не е утешително, нито за пациентите, нито за хората в системата. А напротив- задълбочава проблемите“, заяви тя. Според нея обаче вместо персонални смени, има нужда от реформи иначе безизходицата в здравната система ще се задълбочи.", "date": "2018.05.30", "title": "Шефът на НЗОК Камен Плочев подаде оставка"}
{"url": "https://www.monitor.bg:443/bg/a/view/petrichani-ne-iskat-spa-kompleks-do-hrama-na-vanga-101056", "text": "Петричани не искат да се вдига СПА комплекс до храма на Ванга в местността Рупите. Започналият вече строеж предизвика обществено недоволство, гражданите твърдят, че на метри до къщичката на пророчицата вече е започнало изграждането на незаконен СПА комплекс и горещите минерални извори, т.н. гьолове, ще изчезнат. За няколко дни фейсбук страницата „Спаси Рупите“ вече има 22 хил. последователи. „Обществеността не е запозната, няма прозрачност на процедурата, на инвестиционните намерения и според нас е заплашено съществуването на това място, изобщо запазването на екосистемата и бъдещето на региона, каза днес сутринта пред бТВ  една от недоволните гражданки. Всички процедури са били спазени,  щели да се построят 11 двуетажни къщички, но ние знаем какъв е дебитът на концесията, знаем колко са ползвателите с договори – по пътя на логиката дебитът няма да е достатъчен, за да се осигури вода. Това означава, че свободният разлив ще се намали, естествените гьолове ще изчезнат, екосистемата ще се загуби, а от това зависи животът на земноводни, влечуги, птици“, добави още петричанката. Главният архитект на Петрич Владимир Митрев посочи, че възложителят е съгласувал подробния устройствен план с абсолютно всички държави инстанции, така че ние тук сме поставени вече пред свършен факт“. Той подчерта, че строежът няма да е върху изворите. Недоволните граждани обаче контрираха, че границата на строежа започва на около 10 м от тях: „ Това е частен имот, не мога да спра строителство в частен имот, документите са минали абсолютно всички съгласувания“, добави Митрев. Според архитекта хората пак ще могат да се лекуват, защото в общинските имоти не се предвижда застрояване. Иво Стефанов, адвокат на инвеститора, също подчерта, че не се строи върху т. нар. гьолове. Според него в момента лековитата вода не се използва правилно, а просто се оттича в река Струма. Проектът на клиента му е да оползотвори част от водата, като направи спа център с няколко къщи за гости. Кметът на село Рупите Георги Атанасов посочи, че до момента няма нито писмена, нито устна жалба.Гражданите отговориха, че са били в неведение за инвеститорския интерес, който е заявен преди две години. Разбрали едва когато имотът бил ограден за строителство. Инвеститорите са Валентин и Силвия Парапунови от Петрич, и Константин (Коко) Динев. Те планират да построят голям голям СПА комплекс с 10 къщи за гости, административна сграда и голям паркинг. Съгласно информацията това ще се случи върху лечебната кал на минералните извори близо до храма на пророчицата Ванга. Още през януари 2018 година Басейнова дирекция Западнобеломорски район – Благоевград е одобрила промяната на предназначението на 9496 квадратни метра земеделска земя от седма категория, неполивна, собственост на фирмата на петричкия бизнесмен Валентин Парапунов, за изграждане на обект „Къщи за гости, администрация, ресторант и СПА център“ в имоти в местността Рупите. Собственикът на земята ще трябва да плати на основание чл. 30 от Закона за опазване на земеделските земи в размер на 11 964,96 лв. Иначе планът предвижда къщите да бъдат на по 2 етажа с помещения в тях – на І етаж хол, трапезария, кухня и санитарни помещения, а на ІІ етаж по 5 стаи, всяка със санитарен възел. СПА центърът пък ще включва сауна, парна база, джакузи и стаи за масаж. Ще има и паркинг за 20 автомобила. Според Басейнова дирекция инвестиционното намерение на фирмата е допустимо спрямо Плана за управление на речните басейни на дирекцията, но с няколко условия. Председателят на фондация „Ванга“ Иван Драмов коментира пред “Монитор“: „Ние нямаме никакво отношение към започналото вече строителство на СПА комплекса, за щото той е в частен имот, извън територията на храмов комплекс „Рупите“. Да се надяваме, че горещите минерални извори няма да пресъхнат, които бяха една от причините леля Ванга някога да почуства космическото и енергийно поле и да заживее постоянно на Рупите“.", "date": "2018.05.30", "title": "Петричани не искат СПА комплекс до храма на Ванга"}
{"url": "https://www.monitor.bg:443/bg/a/view/bylgarija-pridobiva-nov-mnogofunkcionalen-patrulen-korab-za-vms-101054", "text": "Страната ни ще придобие нов многофункционален патрулен кораб за Военно-морските ни сили.  Това е било разписано вчера в 15 часа от военния министър Красимир Каракачанов по време на провелия се Съвет по отбрана. Другите два важни проекта на МО са закупуване на нов многоцелеви изтребител за ВВС и нови бойни машини за пехотата. Това съобщи при откриването на военната изложба \"Хемус\" в Пловдив зам.-министъра на отбраната Анатолий Величков. Той уточни, че във всички тръжни процедури е заложено условие към участниците поддръжката и ремонтите на новата техника да се осъществява у нас. Едон от новите кораби трябва да се направи у нас. Проектът е да се придобият два корвета. 69 са участниците във военната изложба, които са от 17 държави.  Над 3.540 милиарда евро е износът ни на военна продукция. Очаквайте подробности!", "date": "2018.05.30", "title": "България купува нов патрулен кораб за ВМС"}
{"url": "https://www.monitor.bg:443/bg/a/view/naj-goljamoto-semejstvo-na-ostrova-chaka-21-oto-si-dete-101066", "text": "Най-голямото семейство във Великобритания ще се увеличи още, след като майката Сю Радфорд обяви, че чака 21-ото си бебе, съобщи в. \"Дейли мейл\". Бебето ще е момиченце. Г-жа Радфорд обяви голямата новина с видеопослание в Ютюб. Тя роди предишното си бебе през септември миналата година и се зарече, че то ще е последното. То се казва Арчи и е 11-ото й момче. \"Съвсем честно, не мога да повярвам\" - казва г-жа Радфорд пред камерата. \"Ние сме просто в шок\" - добавя г-н Радфорд. Сю Радфорд е на 43 години, а съпругът й Ноел - на 47. Те живеят в Моркамб, Ланкашър. Запознават се, когато Сю е на седем години. Първото им дете Крис се ражда преди 28 години, когато тя е едва на 14. Решават да задържат бебето, защото и двамата са дадени за осиновяване. Второто им дете Софи се ражда, когато Сю е на 17 години. Едно от децата им е мъртвородено, но то \"още е част от семейството\". Семейството получава детски надбавки от 170 британски лири седмично. Заплатата на Ноел, който е пекар, е малко под 50 000 лири годишно. За храна седмично дават около 300 лири и много внимателно планират всичко. Бюджетът им за подарък за детски рожден ден е 100 лири, а за Коледа заделят от 100 до 250 лири. В списъка им за пазар дневно са са 9 л мляко, 3 л сок, три кутии зърнени закуски. Семейството има специални договорки за отстъпки с бакалницата и магазина за плодове и зеленчуци. Всеки ден пускат по девет перални и използват по четири ролки тоалетна хартия. Сю и Ноел вече имат три внучета от дъщеря си Софи. Те живеят от 11 години в голяма къща с 10 спални, която преди е била дом за възрастни хора.", "date": "2018.05.30", "title": "Най-голямото семейство на Острова чака 21-ото си дете"}
{"url": "https://www.monitor.bg:443/bg/a/view/obshta-stachka-paralizira-gyrcija-101057", "text": "Обща стачка, придружена с демонстрации срещу мерките за икономии в Гърция, ще предизвика днес нарушения в графика на транспорта, особено на въздушния, съобщава АФП. Стачката се организира на фона на предстоящото връщане на страната през август на финансовите пазари след приключване на третата спасителна програма със заеми от ЕС и МВФ, предоставени в замяна на строги мерки за икономии, безпрецедентни в еврозоната. Този епилог на кризата, започнала през 2010 г., обаче само частично ще разхлаби строгите изисквания за икономии, тъй като след приключване на програмата страната ще остане под засилено наблюдение. Под лозунга \"Стига вече, стоп на жертвите на работещите\" синдикатите, включително двата главни синдиката на Гърция Общата конфедерация на труда (ГСЕЕ) и Федерацията на държавните служители (АДЕДИ), възнамеряват да протестират срещу предвиденото прилагане през 2019 г. и 2020 г. на нови съкращения на пенсиите и нови увеличения на данъци. Стачката ще парализира напълно в началото на туристическия сезон морския трафик и ще доведе до отмяна и препрограмиране на въздушни полети заради спиране на работата на авиодиспечерите между 10.00 и 13.00 ч. Ще бъде спрян и влакът между центъра на Атина и летището, а градският транспорт няма да се движи в началото и в края на деня. Предвидени са синдикални шествия по обяд в Атина и в големите градове. Синдикатът на журналистите също се присъединява към стачката, в резултат на което гърците ще бъдат лишени от информационни бюлетини по телевизията и радиото, а новинарските сайтове ще работят със забавено темпо.", "date": "2018.05.30", "title": "Обща стачка парализира Гърция"}
{"url": "https://www.monitor.bg:443/bg/a/view/akusherska-shkola-uchi-na-shtastlivo-roditelstvo-101050", "text": "Акушерска школа „Щастливо родителство“, насочена към настоящи и бъдещи майки и татковци започна в учебна зала 1 на СБАГАЛ „Проф. д-р Д. Стаматов“ във Варна. Дейността на обучението, което се организира от Медицинския университет в града, ще бъде с фокус майчино и детско здраве и посещенията в него ще са безплатни, съобщи директорът на здравното заведение, проф. д-р Емил Ковачев. Такава школа се открива за първи път в болницата, каза още специалистът. Идеята е тя да се утвърди с времето и да покрива нуждата от полезна, актуална и достоверна информация, която търсят бъдещите родители, предоставена от специалисти. Тя ще бъде възможност за бъдещи и настоящи родители да получат ценна теоретична и практическа информация за бременността, раждането и отглеждането на бебето. Сред темите, които ще се дискутират са различните видове раждане, първи грижи за новороденото – къпане, повиване, кърмене, хранене на новороденото, обезболяване на раждането, физиотерапия и раздвижване след оперативно раждане, документи при постъпване за раждане, ваксини, профилактика, инфекции и бременност, бременност и социално значими заболявания, ултразвуково проследяване на бременността, предимства и недостатъци на нормалното раждане и Цезаровото сечение. Ще се дискутират още връзка със семейството, сензитивно родителство, връзка майка – дете, привързаност родител – дете, социално бебе, подготовка за родителство и подкрепа за добро родителство, ранно детско развитие, семейно планиране, обучение за предпазване от нежелана бременност. Лектори в курсовете са утвърдени специалисти от АГ–болницата, Катедрите по акушерство и гинекология и по здравни грижи в Медицинския университет- Варна, каза още проф. Ковачев. Той коментира, че през последните години се увеличава броя на хората с репродуктивни проблеми. Все по-късното раждане, след 35 години на първо дете, е една от причините за това, посочи специалистът. Но освен „биологичният часовник“ има и други фактори, като съвременните урбанизационни фактори, йонизиращите лъчения, работата в опасни производства и емулгаторите, които също крият рискове. Нелекувани сексуални трансмисивни инфекции могат да доведат до трайни увреждания на маточините тръби и тогава зачеването по естествен път става невъзможно, каза още специалистът.  ", "date": "2018.05.30", "title": "Акушерска школа учи на щастливо родителство"}
{"url": "https://www.monitor.bg:443/bg/a/view/cherven-karton-s-chasovnikov-mehanizym-za-mondiala-101059", "text": "Играч, извършил груба постъпка, останала незабелязана от съдията, ще може да бъде изгонен в последствие в същия мач. Тази важна промяна бе въведена за Световното първенство в Русия и ще действа заедно със системата за видеоконтрол VAR. Това означава, че дори инцидентът да не е видян от главния съдия и играта да продължи, реферът ще има право и на по-късен етап да получи информация за случилото се, да види видео повторение и да реши дали да вдигне червен картон и да изгони съответния състезател. Настоящото правило гласи, че когато играта бъде подновена, подобни инциденти вече не могат да бъдат разглеждани. Червените картони могат да бъдат давани дори и на почивката, ако съдиите бъдат информирани за инцидент през първото полувреме. Промените предвиждат играчи да могат да бъдат гонени дори и от инцидента да е изминал един час. Според футболните ръководители целта на реформите е да не се допуска тежки провинения да остават ненаказани по време на самия двубой.  ", "date": "2018.05.30", "title": "Червен картон с часовников  механизъм за Мондиала"}
{"url": "https://www.monitor.bg:443/bg/a/view/davat-hod-za-izgrajdaneto-kraj-devnja-na-nov-himicheski-zavod-za-30-mln-evro-101053", "text": "Общинският съвет на Девня даде зелена светлина за изграждането на нов химически завод в Южната индустриална зона на града. Той ще произвежда неорганични хлорни продукти, чрез модерна инсталация за хлор-алкална електролиза. На своята общинска сесия местните парламентаристи разрешиха на пловдивска фирма, която неотдавна закупи активите на фалиралия завод „Полимери“, изработването на подробен устройствен план (ПУП-ПРЗ) за отреждането на имота за промишлена дейност. Представителят на инвеститора, инж. Румен Дяков, заяви пред съвета, че проектът е на стойност 30 млн. евро, като се очаква той да бъде реализиран до 2 години след одобрението на инвестиционното предложение от всички компетентни институции. Бъдещият завод ще осигури 200 постоянни работни места и ще произвежда по 15 000 тона продукция годишно - течен хлор, натриева основа, солна киселина, натриев хипохлорид и ферихлорид. Новият собственик на „Полимери“, който придоби фалиралото предприятие през лятото на миналата година, представи първото си инвестиционно намерение пред Регионалната инспекция по околната среда и водите за терена, на който възнамерява да вдигне завод за производство на неорганични химични вещества. „В основата на хлоралкалната електролиза е използването на очистен разсол и вакуумна сол, което изключва генерирането на отпадъци от процеса. По време на експлоатацията вода за производствени и противопожарни нужди ще бъде ползвана от деривацията „Язовир Цонево-Промишлена зона-Юг Девня“. След осъществяване на инвестиционното предложение, ще се формират 4 потока отпадъчни води. Химически замърсени води от случайни разливи, салникови течове и други в инсталацията ще се събират и третират в собствена пречиствателна станция, преди заустването им. Отпадъчни производствени води от инсталацията за производство на ферихлорид ще се събират в локален резервоар, ще се третират и използват в производството на железни коагуланти, като вторична вода. Дъждовните води ще се отвеждат по съществуващата дъждовната канализация, която ще бъде ревизирана и възстановена от новата площадка до точката на заустване. Битово-фекални води от персонала около 200-250 куб. м. месечно, които посредством съществуващата БФК на „Полимери“ ще се отвеждат и пречистват в ПСОВ на Девня“ се посочва в обясненията пред екоинспекцията на инвеститорите. От РИОСВ коментираха, че след придобиване на имота пловдивската фирма се явява и притежател на отпадъците, независимо, че причинителят им е „Полимери“. В качеството си на нов собственик фирмата ще трябва да се погрижи за своя сметка за възстановяването на качествата на околната среда, в т.ч. и рекултивацията на депото за карбонатен шлам.", "date": "2018.05.30", "title": "Дават ход за изграждането край Девня на нов химически завод за 30 млн. евро "}
{"url": "https://www.monitor.bg:443/bg/a/view/ruski-jurnalist-be-zastreljan-v-kiev-ukrajna-obvinjava-rusija-za-ubijstvoto-101049", "text": "Известният руски журналист Аркадий Бабченко беше убит пред жилището си в Киев късно във вторник. Той е бил прострелян с три изстрела в гърба. Открила го съпругата му, която тъкмо била в банята. Бабченко е починал от раните си в линейка на път за болницата. Началникът на киевската полиция Андрий Кришченко заяви, че разправата най-вероятно е свързана с професионалната дейност на убития. Той изтъкнал, че Бабченко не е сигнализирал за заплахи срещу него и затова  Според \"Новая газета\", където е публикувал журналистът, Бабченко се е укривал в Киев от гоненията, на които е бил подложен в Русия. Украинският депутат Антон Герашченко, познавал добре убития, разказва подробности за смъртта му. \"Явно една от версиите ще гласи: това са действия на руските спецслужби за премахване на лица, пречещи все така да бъде тровено съзнанието на руското население, казващи истината за това какво става всъщност в Русия и Украйна\", коментира той. Украинската полиция разглежда две версии за убийството на Бабченко – професионалната му дейност и гражданската му позиция. Бабченко бе един от най-известните руски военни кореспонденти и яростни критици на политиката на Кремъл, но напусна Русия, страхувайки се за живота си. Освен журналист и военен кореспондент, той е и писател. Бабченко е работил за в. \"Московский комсомолец\", за телевизиите ТВЦ и Първи канал и за в. \"Новая газета\". Той живееше в Киев от август 2017 г. и водеше предаване по кримско-татарската телевизия АТР. Украинската полиция разпространи фоторобот на човек, заподозрян в убийството на журналиста - 40 до 45-годишен, висок, с къса бяла брадичка. Не е изключено килърът да е имал съучастници, добавя \"Новие известия\". На местопрестъплението бяха открити три гилзи – от пистолет „Макаров“ - вероятното оръжие на убийството. Премиерът на Украйна Володимир Гройсман обвини Русия, че е замесена в убийството на Бабченко. Гройсман заяви във Фейсбук, че е сигурен в своето твърдение. Той нарече журналиста \"истински приятел на Украйна\"; според украинския премиер \"Русия не му е простила това\". Зад убийството на Бабченко може би стои Русия, намекна преди това и украинският външен министър Павло Климкин. Киев ще заяви без основания, че в убийството има руска следа, прогнозира руският посланик в ООН Василий Небензя. \"Случи се трагедия, загина гражданин на Руската федерация, глава на голямо семейство (Бабченко има 6 деца). Съчувстваме на роднините и близките. Решително осъждаме това убийство и се надяваме на истинско, а не показно разследване, за да бъдат разкрити тези, които стоят зад него\", каза прессекретарят на руският президент Дмитрий Песков. Украинските власти продължават своя курс към русофобия - така руският външен министър Сергей Лавров коментира прозвучалите от Киев обвинения срещу служби на Русия, че са замесени в убийството на руския журналист. \"Поредната трагедия в Киев и ето вече премиерът на украинското правителство заявява, че са го направили руските спецслужби\", каза Лавров на международен експертен форум в Москва. По думите му \"тази мода в международните работи е твърде печална\". Мнозина обаче я следват - примерно украинците, радващи се на \"пълна безнаказаност от страна на западните си покровители\". Те обаче \"изцяло пренебрегват съветите на същите си западни покровители как да слагат ред в собствената си къща\", добави руският външен министър. Най-добрият начин да се почетат паметта и работата на Бабченко е предприемането на  и отговорните за това престъпление да бъдат изправени пред съда. Това се посочва в изявление на говорител на Европейската служба за външно действие. Бабченко бе уважаван военен кореспондент, напуснал родината си Русия след заплахи за живота му заради работата му, се допълва в изявлението. Всеки път, когато свободните гласове биват насила заглушавани, това отслабва нашите общества и подкопава демокрацията, заяви говорителят.  ", "date": "2018.05.30", "title": "Руски журналист бе застрелян в Киев, Украйна обвинява Русия за убийството"}
{"url": "https://www.monitor.bg:443/bg/a/view/dvojno-poveche-uchenici-bachkat-prez-vakancijata-101034", "text": "Двойно повече непълнолетни тази година ще подпомагат семейния бюджет през лятото, показват данните на Изпълнителната агенция „Главна инспекция по труда“. За първите четири месеца на 2018 г. са издадени 587 разрешителни за работа на лица под 18 години, докато за същия период на миналата година те са били едва 212. Пикът на издаване на разрешителни обаче обикновено е в края на май и началото на юни. И все пак броят им зависи от процесите на пазара на труда. От инспекцията обясняват, че при висока безработица се наемат по-малко непълнолетни лица, тъй като се назначават чакащите в бюрата по труда. Бум на работещи подрастващи се наблюдава при липса на работна ръка, каквато е ситуацията в момента според работодателите. Другият важен фактор, който влияе, е икономическата криза. През 2009 г. - първата година на кризата, броят на трудовата заетост на непълнолетни пада наполовина и е едва под 3000. Докато през изминалата година са издадени около 7000 разрешителни. „Предвид ограниченията от страна на законодателството спрямо работната среда, обикновено те биват наемани в хотелиерството, ресторантьорството и търговията“, обясниха от инспекцията по труда. Най-често работещи непълнолетни можем да срещнем в морските курорти, Добрич и София. Желанието за работа при тези, които не са навършили 16 години, пък все още е малко, а броят им през годините е константен. Отказите за сезонна заетост при подрастващите също не са много. Те са свързани с места, където е забранено непълнолетни да извършват дейност. Такива са всички дейности, които могат да навредят на тяхното здраве или психика, не е позволено и изпълняването служебни задължения в токсична или канцерогенна среда. Целта е избягване на наследствени генетични увреждания, обясниха от инспекцията по труда.", "date": "2018.05.30", "title": "Двойно повече ученици бачкат през ваканцията "}
{"url": "https://www.monitor.bg:443/bg/a/view/borisov-na-poseshtenie-v-moskva-101047", "text": "Премиерът на България Бойко Борисов днес е на посещение в Москва, по време на което ще се срещне в Кремъл с президента на Русия Владимир Путин. Това е първата визита на Борисов в Русия в качеството му на министър-председател, като се очаква акцент в днешната беседа да станат енергийните теми. Прогнозата е двамата държавници да обсъдят размразяването на строителството на АЕЦ „Белене“ и евентуалното руско участие в проекта. Според експерти, на масата на преговорите ще бъде сложено и осигуряването на руски газ за хъба „Балкан“. Ще бъдат обсъдени още сътрудничеството в сферата на туризма, както и актуални международни  въпроси. В Москва премиерът е придружаван от вицепремиера Томислав Дончев, от финансовия министър Владислав Горанов, министъра на енергетиката Теменужка Петкова, на културата - Боил Банов и на туризма -  Николина Ангелкова. В делегацията е включен и изпълнителният директор и член на УС на \"Булгартрансгаз\" ЕАД Владимир Малинов.           Вечерта в сградата на посолството ни в Москва Борисов ще се срещне с представители на българската общност в руската столица.           ОЧАКВАЙТЕ ПОДРОБНОСТИ", "date": "2018.05.30", "title": "Борисов на посещение в Москва"}
{"url": "https://www.monitor.bg:443/bg/a/view/prof-stojan-marinov-posreshtame-5-3-miliona-turisti-prez-ljatoto-101006", "text": "- Очакванията на бранша са за успешен туристически сезон. Все пак трябва да уточним, че цените на петрола се повишават, което пък ще доведе до увеличение на транспортните разходи, особено тези при въздушния транспорт. Затова и Световната организация по туризъм коригира прогнозата си от 4-5% на 2 до 3% ръст на туристическите пътувания през 2018 г. След кризисните 2015-2016 г. Турция, Египет и Тунис си възвръщат позициите на туристическите пазари в Западна Европа, Русия и Украйна. Турция субсидира чартърните полети от Русия до 16 летища по Черноморското и Средиземноморското си крайбрежие, заплащайки според сезона от 1500 до 9 000 щатски долара на полет със самолет до 150 места. В тази конкурентна среда предварителните прогнози сочат, че родното Черноморие запазва постигнатите добри пазарни позиции през благоприятните 2016 и 2017 г. Ранните записвания за 2018 г. имаха ръст спрямо тези от 2017 г. и повечето хотели успяха чрез тях да запълнят капацитетите си за юли и август, а донякъде и за юни и септември. Останалите свободни места ще бъдат дозапълнени с продажби в последната минута. - Като цяло в периода юни-септември страната ни ще посрещне над 5,3 млн. туристи и ще постигне ръст от поне 3-4% спрямо същия период на 2017 г. Прогнозата е да се запази тенденцията от двете предходни години ръстът на приходите да изпреварва ръста на броя на туристите, което означава по-голям приход от един турист. За този сезон не се очакват размествания в челната шестица на емитивните пазари, изпращащи над 200 000 туристи към курортите ни. Те са Германия (700 000 туристи), Румъния (530 000), Русия (460 000), Полша (330 000) Украйна (220 000) и Великобритания (215 000). От изброените основни пазари руският регистрира известен спад на търсенето за България. Отливът е обясним с нормализирането на отношенията на Русия с Турция и Египет. Част от руските туристи, заменили поради геополитически причини през предходните две години тези две с други дестинации, включително и с България, се връщат към своите любими турски и египетски курорти. Друг негативно влияещ фактор е продължаващото обезценяване на рублата, спрямо еврото и оскъпяване на почивката в българските курорти. България обаче си има своето ядро от 400 - 450 хиляди лоялни руски ваканционни туристи, които и това лято ще бъдат в морските ни курорти. Очакваме ръст на туристи от Франция, Белгия и Нидерландия. Също така добри са прогнозите за гостите от Швеция, Норвегия и Финландия. Ще се увеличи от Литва, Естония, Грузия и Армения. Важна роля за положителните резултати за предстоящия летен туристически сезон ще играят и полетите на нискотарифните авиокомпании до Варна и Бургас. С тях пристигат неорганизирани туристи, които предпочитат настаняване в семейни хотели, апарт-хотели, хостели и къщи за гости. - От 15 май до 1 октомври са забранени всички видове строителни и монтажни работи в морските ни курорти. През последните години тази забрана се спазва. За предстоящия сезон новостроящите се хотели и ресторанти с незавършено строителство са замразени. В построените се извършват вътрешни довършителни работи и те предстои да посрещнат туристи. Плажовете също се подготвят за откриването за сезона. - Кадрите са проблем №1 в туризма. Поради сезонния характер и сравнително ниското заплащане кадрите не достигат във всички дестинации по света. Дефицит на сезонни туристически кадри има от САЩ през Великобритания, Германия, Франция, Испания, Италия, Гърция и така до България. В момента за обектите по родното Черноморие не достигат камериерки (заплата от 600 до 700 лв. на месец), готвачи (800 лв.), главни готвачи (над 2000 лв.), сервитьори (700-800 лв.), бармани (800-900 лв.), отговорници търговски зали (ОТЗ) (900-1000 лв.), аниматори (900-1000 лв.), специалисти за връзка с гостите (Guest Relations Officer - 900-1000 лв.), че дори и управители на ресторанти и хотели със заплати над 2 000 лв. Посочените заплати са поне с 10% по-високи от миналогодишните. За сравнение обаче, в Гърция и Кипър заплатите за изброените длъжности са на същите нива, само че в евро, което ни прави неконкурентоспосбни на международния пазар за сезонни туристически кадри. И тази година ще се разчита на сезонни работници от Украйна и Молдова, които да запълнят пробойните. Ако миналата година са внесени 3500 чужденци за работа в туризма, тази година се очаква те да достигнат 6000. Проблемът е с набирането и на тези гастарбайтери, защото украинците вече могат да ходят да работят в Гърция, Кипър, Полша и други страни на ЕС и условията на труд в българския туризъм стават вече непривлекателни и за тях. Действа се за още по-облекчени условия за внос на сезонни изпълнителски кадри за туризма. Бизнесът също търси варианти за създаване, привличане и задържане на качествените туристически кадри. Има идея фирмите да поемат издръжката на обучението на определен брой студенти още от началото на следването им с ангажимент да преминават всяко лято практика срещу заплащане в различни туристически дейности на фирмата и след дипломиране и доказани качества, да бъдат назначени на мениджърски длъжности. - Тъкмо се подготвихме инфраструктурно за успешен крузиен туризъм и геополитическата обстановка прекърши устрема ни. Облагородихме пристанищната зона в района на морска гара Варна. Построихме модерен пасажерски терминал на пристанището в Бургас с възможност да приема пазажерски кораби с дължина 300 м. Но без сигурна и приятелска обстановка в Черноморския басейн, която свързва в крузни маршрури Истанбул, Бургас, Несебър, Варна, Констанца, Одеса, Севастопол, Ялта, Сочи и Батуми, круизен туризъм в Черно море не може да има. Това означава партньорски взаимоотношения между Русия, Турция, Грузия, България, Румъния и Украйна, и най-вече между тези държави и ЕС и САЩ от друга страна. За 2018 година България губи поне 30 посещения на кораби в Бургас-Несебър и още толкова във Варна. Това означава поне 40 000 круизни туристи по-малко и загуба на над 4 милиона долара от тях. - Не е необходимо да се прави нещо специално. Българите са свободни да пътуват по света и да си избират местото за ваканция. Ако погледнем статистиката, ще видим, че в различните морски курорти между 10% и 30% от нощувките са от български туристи. Т.е има български граждани, които харесват нашите курорти и ги посещават. А и бизнесът вече е достатъчно гъвкав и подхожда диференцирано към българското туристическо търсене, за да го стимулира или пренасочва към чужбина в зависимост от пазарната ситуация. - Като цяло сме нискобюджетна дестинация. При наличието на свръхпредлагане на леглова база по Черноморието ни, няма начин да станем луксозна дестинация за туристи с високи платежни възможности. Обнадеждаващото е, че има висококатегорийни хотелски комплекси, които работят целогодишно и предлагат услуги на сравнително високи цени. Тези обекти са и предпоставка за целогодишна заетост и добро заплащане на персонала. - Летният сезон за морски ваканционен туризъм е определен до голяма степен от климатични условия. Министерство на туризма, общините и туристическият бранш работят за налагане на България като дестинация за четири сезона. Т.е през всеки от четирите сезона да има предлагане на специфични туристически продукти. Предпоставка за постигане на целта са утвърдените вече 8 културно-исторически маршрута в страната, проектираните 12 винено-кулинарни маршрута и споменатите 7 балнео и спа дестинации. Достъпност, преживявания и гостоприемство през всеки месец от годината са трите условия за целогодишен туризъм. Проф. д-р Стоян Маринов е декан на катедра „Управление“ в Икономическия университет във Варна и член на УС на Варненската туристическа камара Специализирал е туристически мениджмънт в Манчестър и маркетинг на туристическа дестинация и туристически маркетинг в университетите в Съри и Бормът, Великобритания, управление на туристическата индустрия в университета на Невада, Лас Вегас, управление и маркетинг в туризма в Балеарски университет на Палма де Майорка, Испания Автор е на над 60 публикации в областта на туризма", "date": "2018.05.30", "title": "Проф. Стоян Маринов: Посрещаме 5,3 милиона туристи през лятото"}
{"url": "https://www.monitor.bg:443/bg/a/view/myj-narisuva-250-kyrvavi-krysta-v-borisovata-zaplashva-s-pistolet-101048", "text": "250 кървави кръста нарисува върху дърветата в Борисовата градина мъж, който освен това плаши с пистолет минувачите и продължава да броди из парка. Той Димитър Кисьов, който е начело на клуб във федерацията по лека атлетика и прави това от певече от месец. Хората, които живеят в района на Борисовата градина, се оплакаха, че ги напада и заплашва. Една от потърпевшите дори твърдеше, че е стрелял по домашния й любимец. Жалби има, както в полицията, така и в общината Проблемът обаче вместо да се решава, изглежда се задълбочава. По дърветата в парка се появяват нови и нови кървави кръстове. Граждани заявяват, че са нарисувани над 250 дървета. „Махнахме от началото на месеца листовките, които той разлепяше по дърветата. Това подлежи на санкция”, заяви Димитър Данчев, директор дирекция „Зелена система”. „Повдигнати са обвинения и от полицията, и от общината. Ако поискат от нас съдействие, ще съдействаме”.", "date": "2018.05.30", "title": "Мъж нарисува 250 кървави кръста в Борисовата, заплашва с пистолет"}
{"url": "https://www.monitor.bg:443/bg/a/view/kradec-kreshtjal-na-ograben-che-shte-mu-otreje-i-glavata-101055", "text": "75-годишен мъж е обран в дома му в Монтанско от крадец. За да опази това, което му е останало, мъжът е прибрал в стаята си животните, които са му останали, а вратата си залоства с дървен кол, предава Нова тв. Възрастният човек се сблъсква очи в очи с крадеца малко преди полунощ в Якимово. Бил заспал, когато на вратата чул тропане. Не искал да отвори, но мъжът отвън удрял с всички сили вратата, а отвътре Цветан Миланов се залостил с дървен кол. Крадецът му казал: Ще ти отрежа главата. Крадецът влязъл при него, бил с маска, виждали му се само очите и носа. Взел му якето с парите вътре - 527 лева, и си тръгнал. \"Това не е живот и не е държава. Да мародерстват и да няма кой да ги спре\", казва човекът.  За по-малко от половин година в дома на възрастния човек са влизали крадци десетки пъти. В повечето случаи той ги чул и видял, но нито веднъж не посмял дори да им извика. За няколко месеца му откраднали и всички кокошки, пилета и пуйки. Останали само два петела, които взел да спят при него, за да ги опази. Вече се чуди как да се пази и барикадира.", "date": "2018.05.30", "title": "Крадец крещял на ограбен, че ще му отреже и главата"}
{"url": "https://www.monitor.bg:443/bg/a/view/hristijanite-v-evropa-ne-tyrpjat-drugoverci-101079", "text": "Християните в Западна Европа са по-малко склонни да приемат имигранти и нехристияни, отколкото нерелигиозните хора, сочи проучване, проведено в 15 страни, предаде АП. Проучването на изследователския център \"Пю\" сочи, че християните - независимо дали редовно ходят на черква или не - са по-негативно настроени спрямо мюсюлмани, евреи и мигранти, отколкото онези западноевропейци, които не се асоциират с определена религия. Те също са по-склонни да смятат своите ценности и култура за по-висши. \"Като цяло повечето от анкетираните смятат, че имигрантите са честни и работливи хора. Налице е обаче и ясен стереотип: антиимигрантското и антималцинственото отношение е по-типично за онези западноевропейци, които се смятат за християни\", установили изследователите. Тенденциите към отхвърляне на мултикултурализма са очевидни в западноевропейските общества, добавят те. Във Великобритания, например, 45 процента от редовно практикуващите християни и 47 на сто от непрактикуващите са съгласни с твърдението че \"ислямът е фундаментално несъвместим с нашите ценности и култура\". Сред нерелигиозните британци този процент е доста по-нисък - 30 на сто. Във Франция близо три четвърти от редовно практикуващите християни (72 на сто) смятат, че е важно да имаш френско потекло, за да бъдеш \"истински французин\". Този процент при непрактикуващите християни е 52, в сравнение с 43 процента при хората без религиозна принадлежност. Проучването констатира също, че шведите са най-малко склонни да изразяват националистически, антиимигрантски и антималцинствени възгледи, а на обратния полюс - най-склонни - са италианците. 36 на сто от тях например (най-много от всички западноевропейски страни) смятат, че \"евреите винаги преувеличават колко много са страдали\", срещу само 11 на сто от шведите, които мислят така. Една четвърт от запитаните италианци - независимо дали са християни или нерелигиозни - казват, че не биха приели евреин за член на тяхното семейство. Във Великобритания този процент е 23, в Австрия - 21, а в Германия - 29. За сравнение, 43 на сто от италианците, 36 на сто от британците, 34 на сто от австрийците и 33 на сто от германците не биха приели мюсюлманин за член на семейството. Един от горещо дебатираните въпроси в някои страни на Европа е дали на жените мюсюлманки трябва да бъде забранено да носят скриващи облекла, като бурки. Повечето от анкетираните са подкрепили минимум някаква форма на ограничение за носене на религиозно облекло, като една значителна част - между 24 и 30 на сто, биха искали на мюсюлманките изобщо на бъде забранено носенето на каквото и да е религиозно облекло, отбелязва АП.", "date": "2018.05.30", "title": "Християните в Европа не търпят друговерци"}
{"url": "https://www.monitor.bg:443/bg/a/view/zaloviha-29-migranti-vyv-filipovci-101044", "text": "29 нелегални мигранти са били заловени в различни къщи в квартал \"Филиповци\", край столицата. Между мигрантите има и деца, като най-малкото от тях е на 4 години, съобщава Нова тв. Задържаните са отведени в 9-то РУП и полицаите за установяването на самоличнтостта и страните от които са пристигнали у нас. Неофициално информацията е, че може да са от Пакистан или Афганистан. Чужденците са задържани при рутинна проверка във \"Филиповци\" в различни къщи и е установено, че са без документи.", "date": "2018.05.30", "title": "Заловиха 29 мигранти във \"Филиповци\""}
