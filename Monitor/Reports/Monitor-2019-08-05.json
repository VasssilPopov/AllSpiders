{"url": "https://www.monitor.bg:443/bg/a/view/dron-pryska-posevite-za-7-minuti-172165", "text": "Комбайн за прибиране на овошки и ядки, който събира плодовете за 2 - 3 секунди, и дрон, който пръска за 7 минути 5 - 8 декара нива, бяха показани на 27-oто издание на Международното изложение „Селското стопанство и всичко за него“ в Добрич. Изложението бе организирано от „Добрички панаир“. Своите продукти представиха над 70 фирми, като тази година международното участие е с представители от Гърция, Турция и Румъния.     Дронът за пръскане има резервоар за десет литра и може да обработи за седем минути поле от 5 - 8 декара. Голямото предимство на такава машина, която е подходяща за малки стопанства до 3000 декара, е, че може да напръска само заразената с болести зона, а не целия масив с посеви, поясни изложителят на оборудването Михаил Михайлов.   Комбайнът за прибиране на овошки и ядки DeMasi е произведен в Италия. Плодовете се събират в специален чадър, а вътре в него има вибрираща глава. Главата не наранява овошките, нито разбутва корена на дървото. С помощта на вибрираща помпа плодовете се брулят много бързо. Ако други подобни машини брулят плодовете за 14 - 16 секунди, DeMasi прави това за 2 - 3 секунди. Контейнерът има капацитет 600 кг плодове, но зависи от самия плод. Ако е по-мек, като череши или кайсии, се събира по-малко количество в чадъра, за да не се смачкат. Спокойно обаче контейнерът побира 600 кг орехи. Цената на този модерен комбайн е 150 000 лева.     На изложението бяха показани трактори, прикачни и навесни селскостопански машини, брани, сеялки, обръщателни плугове, оборудване за преработка на мляко и за преработка на етерично-маслени култури, препарати за растителна защита, семена и посадъчен материал, автомобили, специализирана литература. За първи път бяха показани модулна мандра, дрон за пръскане на посеви и комбайн за прибиране на овошки и ядки.       Модулните предприятия - мандри, транжорни, пивоварни, за преработка на мед и други, пестят време за строителство, като готовите халета се разполагат направо върху площадки, разказа за иновацията собственикът Христо Иванов.     По традиция всяка година „Добрички панаир“ АД връчва своите награди. Тази година голямата награда – статуетката на „Добрички панаир“, бе връчена на две фирми.  Компанията „Пионер Семена България“ ЕООД – „Кортева Агрисайънс“ бе отличена за марката семена „Пионер“ – дългогодишен лидер на пазара за семена царевица и слънчоглед и с водещо присъствие на българския пазар вече повече от 22 години. Семената, които компанията предлага, са с водещ пазарен дял сред всички останали марки и са се доказали като най-високодобивни. Втората статуетка отиде при фирма „Гюнгьор – Агромашина“ ООД. Тя бе отличена с моделите „Барлас“ на марка „Гюнгьор“ – иновативен продукт есенна сеялка на българския пазар. Бяха връчени и три грамоти – на „Фиском 33“ ЕООД – представител на италианската фирма DeMasi, за иновативния продукт в събирането на овошки, орехи и бадеми; на „Агроном 1 Холдинг“ ЕООД за новия им продукт „Тренер“; на „Аметист 276“ ЕООД – за бързо и трайно наложил се на пазара производител на етерично-маслени култури.   ТЕКСТОВЕ ПОД СНИМКИ Дронът е подходящ за стопанства до 3000 дка. Комбайнът събира плодовете за няколко секунди.   Над 70 фирми участваха на изложението.   СНИМКИ: АВТОРЪТ        ", "date": "2019.08.05", "title": "Дрон пръска посевите за 7 минути"}
{"url": "https://www.monitor.bg:443/bg/a/view/sled-publikacija-na-monitor-prokuraturata-pogna-visokite-ceni-na-doktorite-po-moreto-172279", "text": "Върховната административна прокуратура разпореди проверка на медицинските центрове по Черноморието след публикация на „Монитор“ за прекалено високи цени, съобщи за медията зам.-главният прокурор и ръководител на Върховната административна прокуратура Ася Петрова. ВАП се е самосезирала след публикация на „Монитор“ от 11 юни. „Лекари дерат с по 50 евро за рецепта на морето“. Проверка показа, че 40 лв. е прегледът за българи, за 10 лв. мерят кръвното, а клиники пазят в тайна цените на манипулациите. На 13 юни т.г. прокурор Кирил Христов от ВАП е възложил на изпълнителния директор на Изпълнителна агенция „Медицински надзор“ да организира извършването на проверка в рамките на компетентността си. Във ВАП е образувана преписка след самосезирането на заместника на главния прокурор по повод публикацията за нарушения при предоставянето на медицинска помощ в курорта Слънчев бряг. Съобразно указанията на зам. главния прокурор Ася Петрова е наредено извършването на проверка по реда на надзора за законност. След запознаване с изложеното в публикацията във ВАП са преценили, че са налице данни за нарушения на Закона за лечебните заведения, за което се носи административно-наказателна отговорност. На Изпълнителна агенция „Медицински надзор“ е указано при наличие на основания да се предприемат действия за реализиране на такава отговорност. В случай че при проверката се констатират основания за сезиране на друг контролен орган, той да бъде сезиран, а при наличие на данни за престъпления от общ характер – да се сезира компетентната прокуратура. На агенцията е даден едномесечен срок за проверката, след което да се изпрати доклад на ВАП с резултатите от нея, както и съставените актове за установяване на административни нарушения и издадени наказателни постановления. А при необходимост от продължаване на проверката да се уведоми ВАП. От свои източници „Монитор“ научи, че на 2 август т.г. във ВАП е получено писмо от главния секретар на Изпълнителна агенция „Медицински надзор“ Христо Начков. Интересното е, че възлагането на проверката от прокурор Кирил Христов от ВАП е разчетено като „запитване“ дали агенцията има възможност да извърши комплексна проверка на лечебните заведения, включително и извършващите дейност в курорта Слънчев бряг. Отговорът е, че в периода 12 август до 16 август т.г. Изпълнителната агенция „Медицински надзор“ планира да извърши проверка за спазването на нормите в Закона за лечебните заведения във всичките 55 такива, регистрирани и осъществяващи дейност в курорта Слънчев бряг. В писмото се казва, че агенцията не разполага с „административен капацитет“ да обхване всички лечебни заведения на територията на страната, но спазването на нормативните изисквания в Закона за лечебните заведения е включен в обхвата на всяка планова или извънредна проверка, която ще се осъществява и в бъдеще. В края на писмото от медицинския надзор се оплакват, че срещат трудности при извършването на проверки в курортните комплекси по време на активния туристически сезон и предлагат тази проверка да бъде съвместна или при възможност да им бъде оказано съдействие. Не уточняват от кого, но явно визират полицията по нареждане на прокуратурата. От ВАП уточниха, че проверката продължава. Междувременно стана ясно, че твърде високите цени за медицинските услуги по морето продължават. Те са най-вече в големите курортни комплекси. Пациент например е платил 530 лв. - при лекар в хотел за преглед и възпаление на ухото след плуване в басейн в Златни пясъци. Манипулацията е описана в бележката като „промивка на ухото“. От фактурата, която е издадена, след като е поискана от пациента, става ясно, че прегледът при лекар през нощта струва 170 лв., изписването на рецепта е 40 лева, самата промивка на ухо, описана като 2 по 75 лева, е 150 лева, отстраняване на незалепени чужди тела от слуховия канал или тъпанчевата мембрана е 100 лева, апликация на лекарствено средство в ушния канал е 20 лева, а консумативите са изчислени на стойност 50 лева. От ИАМН пък обясниха, че в агенцията са постъпили сигнали на граждани за завишени цени в лечебни заведения по Черноморието. Летовниците от Европа идват или с туроператор, където здравната застраховка е задължителна, или пък с Европейска здравна карта, която покрива доста заболявания. За германските летовници например изобщо не е проблем, че ще се наложи да се извика лекар в хотела, в който са отседнали. След прегледа им се издава фактура, която те плащат в момента, но веднага си получават парите от застрахователя. Нито един медицински център или поликлиника край морето не работи със здравната каса, твърдят от РЗОК – Добрич. Всички медицински услуги са частни и се плащат кеш. Това означава, че и здравно осигурените българи са длъжни да се бръкнат в джоба и да си платят здравната помощ, ако имат нужда от нея по време на почивката си. А тарифите са от два до пет пъти по-високи, твърдят вече ужилени летовници. Ако нямат направление от личния лекар, българските туристи плащат без възвръщаемост. Една част от руските туристи идват без здравни застраховки и също като българите са длъжни да платят кеш. Заради скъпите лекарски услуги понякога туристите са принудени да се спасяват на принципа „неволята учи“. За да не стигнат до лекарска помощ, пострадалите търсят помощ от аптекарите. Казват какви са им симптомите и фармацевтите продават точните лекарства. Преди няколко дни турист си изгорил ръката в Кранево и отишъл в близката аптека. Там не само че получил отлично мазило, но и фармацевтката му направила превръзка. В затворените комплекси има щатен лекар, който е с работно време през деня, но винаги е на разположение и нощем, защото спи в комплекса. За лекарските му услуги никой нищо не плаща - нито български туристи, нито чуждите. Собствениците на комплексите не разкриват защо е така, но вероятно лекарските услуги са включени в туристическия пакет. Единствените, за които няма милост никъде в курортите, са пияните туристи. Един пиян турист си плаща кеш всичко, защото нито един застраховател не покрива риск пиянство. Ако лекар е повикан за прекалил с алкохола гост, той поема всички разходи – преглед, който струва 80 лв., транспорт, вливане и т.н. – всичко това може да му струва и 300 лв., но си е за негова сметка. Най-често туристите се разболяват от стомашно-чревни инфекции. Причина за това вероятно е морската вода.", "date": "2019.08.05", "title": "След публикация на „Монитор“: Прокуратурата погна високите цени на докторите по морето"}
{"url": "https://www.monitor.bg:443/bg/a/view/kontrol-li-be-da-go-opishesh-172278", "text": "Всяка година в разгара на летния сезон медицински кабинети и центрове в големите Черноморски комплекси слагат каквито си искат цени – без контрол от упълномощените за това здравни органи, без да предупредят пациента предварително колко ще му струва една или друга манипулация, а някои дори без да сложат дори ценоразписи. Впрочем, ценоразписи за услугите са задължителни по смисъла на няколко разпореждания на Министерството на здравеопазването. За някои обаче те въобще не съществуват. Пациентите от своя страна не са наясно, че такива трябва да има окачени на видно място. Проблемът надути до безочие цени в курортите не е от вчера. За него вестник „Монитор“ е писал неведнъж, кажи – речи всеки сезон, че и по няколко пъти. Това лято прокуратурата се самосезира и предприе мерки. Да се надяваме обаче, че санкциите след проверките ще бъдат такива, че занапред да не се налага пак да пишем за безобразията на някои медицински центрове по морето. Защото какво означава за манипулации заради влязла вода в ушите да ти вземат 530 лева?! Това е само един от десетките, че и стотици случаи, в които финансова жертва стават клетите болни. Никой не е застрахован, че няма да се разболее, когато отиде на море. Не е застрахован обаче и срещу риска да му вземат неколкократно повече пари за елементарно лечение, та дори той да е осигурен не само в Националната здравноосигурителна каса, но и в застрахован допълнително в здравен фонд. На този риск са изложени както българите, така и чужденците. Някой би възкликнал: Какво ги жалите, щом са дошли у нас на море, значи имат пари! Да, чужденците, може и да имат повече пари от средностатистическия българин, но това не означава, че заради некоректно отношение към тях и то от страна на лекари трябва да бъдат прогонени завинаги от българското Черноморие. Друг е въпросът, че те са здравно застраховани, но пак трябва да плащат. И съвсем друго е, че и без това задграничните летовници у нас не са хора с високи доходи. Ясно е, че таргетът е към средната, че и по-ниско платена ръка, която може дори със социалните помощи и ол инклузива да се почувства човек някоя и друга седмица на нашето море. На фона на надутите цени по Черноморието и болничните лекари се обявиха за падане на тавана на избор на доктор и екип. Той беше наложен през 2010 г. от бившия здравен министър д-р Стефан Константинов. Малко след това своите го „изядоха“, съсловието скочи срещу него и скоро той беше свален от поста. Пита се ще се поддаде ли на натиска сегашният здравен министър Кирил Ананиев? Надяваме се, че не, защото макар и финансист, познава здравната система от десетилетия.", "date": "2019.08.05", "title": "Контрол ли бе да го опишеш?"}
{"url": "https://www.monitor.bg:443/bg/a/view/lovjat-riba-i-karat-motorni-shejni-v-park-rila-172280", "text": "Три сигнала - за риболов, каране на моторни шейни и бракониерство в защитената територия на Национален парк Рила, са постъпили в едноименната дирекция към екоминистерството от началото на годината досега, съобщиха оттам пред „Монитор“, след като  , където влизането във водите е строго забранено. Все още не е ясно дали става въпрос за наш или чуждестранен турист, както и кога точно мъжът е навлязъл в едно от най-красивите езера – Окото.  „Човекът, който е изпратил сигнала до медиите, не се е свързал с нас. Поради тази причина ние нямаме нищо, върху което да работим, за да установим кой е нарушителят и той да бъде глобен. Смятам, че това не е коректно, тъй като и на сайта, и на табелите в района има телефони за връзка с НП Рила. Хората, които подават сигнали, се свързват своевременно с нас, за да можем ние да организираме акция и да заловим нарушителите. И към момента в района има дежурни 4-ма служители и един, който е паркова охрана в района“, коментира директорът на НП Рила Красимир Андонов. Освен по телефона и на електронната поща сигнал може да бъде подаден и на служителя на терен, който веднага трябва да реагира и да извърши проверка, обясниха от дирекцията. По думите на Андонов служителите към парка стоят на границата на защитената територия, за да не допускат навлизането на автомобили в района. „Ако бяха сигнализирали навреме на нашите телефони, буквално за минути щяхме да достигнем до нарушителя и той да бъде установен“, категоричен беше Андонов. Обмисляни са и варианти за поставянето на камери, което обаче на този етап е невъзможно. Служители към НП Рила коментират, че почти моментално видеонаблюдението ще стане обект на посегателство, а няма как до всяка камера да бъде назначена охрана, която да я пази. Последният случай в парка бил с един от системните нарушители, който се спречкал с парковата охрана в опит да навлезе с джипа си в района, за да закара туристи до хижа „Рилски езера“. „Този човек преди време дори удари наш служител. Има съставени и редица наказателни постановления, които той не си е платил, тъй като няма нищо на негово име и реално няма какво да му се отнеме. Този човек е изключително проблемен“, обяви още Андонов. Той посочи, че санкциите за нарушаване на правилата за влизане в езерата са от 500 до 5000 лв. за физически лица. Предвидените глоби за фирми пък са от 1000 до 10 000 лв. Екипът на световноизвестния водещ Беър Грилс вече е изплатил наложените им санкции, които бяха за близо 13 хил. лв. Глобите станаха факт, след като Беър Грилс нагази в Каракашевото езеро, а след това яде жаби в Рила. Денонощни дежурства започнаха доброволци към Планинската спасителна служба в Дупница на Седемте рилски езера. От вчера в най-посещавания планински район на България има по двама от доброволците, като това ще продължи и следващия месец. С наближаване дните за последователите на Петър Дънов броят на посещаващите Седемте езера расте и всекидневно там се качват по над 1500 човека, а в уикендите и над 2000 туристи. Съборът на Бялото братство е след по-малко от 20 дни, но най-нетърпеливите последователи на Дънов са вече в лагерна обстановка. В летния период се предприемат и много преходи в района, който е много обширен и опасен на много места. Само през миналото лято дупнишкият отряд направи над 20 спасителни акции. Поради липсата на база за ПСС планинските спасители губят по 2 часа, докато стартират акция, тъй като потеглят от Дупница, а в планината всяка минута е ценна за оцеляване. От ПСС напомнят на всички, които са решили да посетят района, да бъдат много добре екипирани, да имат застраховка, да бъдат със заредени батерии на телефоните си и да не предприемат преходи, без да са се запознали предварително с атмосферните условия и без да познават добре района.", "date": "2019.08.05", "title": "Ловят риба и карат моторни шейни в парк Рила "}
{"url": "https://www.monitor.bg:443/bg/a/view/levski-se-kachi-na-vyrha-v-klasiraneto-172281", "text": "\"Левски\" победи с 2:0 \"Царско село\" в среща от 4-ия кръг на шампионата и се изкачи на върха в класирането. Найджъл Робърта вкара в 89-ата минута, а Станислав Иванов удвои в 90-ата минута.  При контраатака в 20-ата минута Алар пропусна сам срещу вратаря Чворович. Малко по-късно той беше спънат на границата на наказателно поле, но след центрирането от фаул Чворович хвана топката. В 31-ата минута Станислав Иванов финтира Кавдански, но от няколко метра стреля направи невероятен пропуск, шутирайки в аут. Буквално в последните секунди на първата част Чворович изби центриране на Паулиньо и топката стигна до Мазурек, който отправи неточен удар. Три минути след почивката Чворович направи страхотно спасяване след удар на Паулиньо, който бе и първи точен в очертанията на вратата за „сините“ от началото на мача. Малко по-късно след центриране от фаул Антонио Георгиев пропусна да вкара във вратата на Миятович. В 56-ата минута Найджъл Робърта дебютира в елита, сменяйки Алар. Холандецът можеше да вкара гол още с първото си докосване, но Кавдански пресече подаването към него и празната врата. В 89-ата минута обаче Робърта вкара след грешка в отбраната на домакините, а минута по-късно от подобна ситуация се възползва и младокът Станислав Иванов, който оформи крайното 2:0 за \"сините\". ЛЕВСКИ (4-2-3-1): Милан Миятович; Живко Миланов, Янис Каргас, Нуно Рейш, Иван Горанов, Мартин Райнов, Илия Юруков; Станислав Иванов, Франко Мазурек, Паулиньо, Дени Алар Старши треньор: П. Хубчев", "date": "2019.08.05", "title": "\"Левски\" се качи на върха в класирането"}
{"url": "https://www.monitor.bg:443/bg/a/view/ne-davajte-na-praseto-kuhnenski-otpadyci-172158", "text": "В условията на бързо разпространение на африканска чума по свинете е добре стопаните да се въздържат да хранят животните си с кухненски отпадъци. Това припомниха от Българската агенция за безопасност на храните на сайта си. Даването на кухненски отпадъци се смята за рисково, тъй като сред остатъците от храна може да има месо и колбаси, заразени с вируса на чумата. Така от храната заразата ще се предаде на прасето.         От БАБХ подозират, че именно по този път е пламнала чумата в село Жирнов. Смята се, че заразата е била пренесена с кебапчета от Румъния, като неизядените остатъци са давани на прасетата в задния двор. Затова от БАБХ съветват стопаните, които имат такива малки стопанства, да наблегнат на комбинираните фуражи. В по-голямата си част комбинираните се предлагат гранулирани, като процесът се извършва при температура над 70 °C, което убива вируса на АЧС, посочват от агенцията по храните.     Със Закона за фуражите се забранява храненето на животните с фуражни суровини, които са получени от преработката на странични животински продукти.  Забранява се храненето на животните с кухненски отпадъци или с фуражни суровини, съдържащи кухненски отпадъци или получени от кухненски отпадъци, припомнят от агенцията, като подчертават, че изискванията за храненето на животните важат за всички лица, които отглеждат и се грижат за животни, включително и за задоволяване на нуждите на собственото домакинство. Прилагането на мерките по отношение условията за храненето са определени в Закона за фуражите. Това се отнася и за т.нар. заден двор, в който се отглеждат прасета.     Не е позволено и храненето на селскостопански животни със зелена трева, директно чрез паша или чрез окосена зелена маса от земя, която е торена с органични торове или подобрители на почвата, различни от оборски тор. Животните не бива да се пускат на паша на тези земи минимум 21 дни след наторяването, гласят още законовите изисквания.     От БАБХ отново призоваха населението да сигнализира на горещия телефон на агенцията 0700 122 99 при нарушения на мерките за биосигурност. Препоръките за храненето на животните в стопанства тип заден двор са дадени и от екипа за спешни действия на Европейската комисия, който вече беше в България. Съветите са съобразени и със Стратегията на Европейския съюз за борба със заболяването африканска чума.", "date": "2019.08.05", "title": "Не давайте на прасето кухненски отпадъци"}
{"url": "https://www.monitor.bg:443/bg/a/view/polivajte-redovno-sreshtu-brashnesta-mana-172162", "text": "Брашнестата мана се развива по тиквовите култури ежегодно и поврежда всички растителни части, но най-силна е проявата й по листата и листните дръжки на краставиците, пъпешите, тиквите и тиквичките, по дините – по-слабо. Краставиците се атакуват от два вида гъбни патогени, но преобладаващ е видът Sphaerotheca fuliginea. Гъбният причинител се развива целогодишно в оранжериите и оттам заразата преминава на полето. Интензивно развиващите се растения силно се нападат от болестта.     На открито признаците се наблюдават предимно от долната страна, а при краставиците, отглеждани в оранжерии - от горната страна. Във всички случаи признаците се наблюдават още при разсада. Отначало по листата се образуват дребни кръгли петна, покрити с бял брашнест налеп. По-късно те се разнасят, сливат се помежду си, обхващат едната страна на листа и преминават от другата. Повредените листа жълтеят, намаляват тургора и накрая изсъхват.     Понякога брашнестият налеп може да обхване и стъблото, от което то изсъхва. Плодовете не се поразяват, но поради прегаряне на листата те остават по-дребни и меки. Белият прашец по листата са летните спори на паразита. При най-слабо движение те се разнасят и причиняват нови заразявания. Не е установено презимуването на причинителя в растителните остатъци. Най-често има непрекъснато заразяване с летни спори. Инкубационният период е от 3 до 7 дни. В оранжериите намира много добри условия за развитие. Спорите покълват най-добре при висока относителна влажност на въздуха и при температура 20 оС.     Признаците са много характерни - по листата от двете страни се появяват малки петна с бял или кремав брашнест налеп. Петната нарастват, сливат се и листата изглеждат като посипани с брашно. Болните листа изсъхват, а по-рано заразените растения загиват. Цветовете окапват, а плодовете остават дребни и меки. За инфектирането не е необходима вода, затова в години с малко валежи през вегетацията брашнестата мана се развива силно на полето. Брашнестата мана по зеленчуковите култури се контролира ефективно при съчетаване на агротехнически и химически мерки. Редовното поливане на растенията ограничава значително болестта. След прибиране на продукцията растителните остатъци задължително се събират и унищожават.         При поява на първите петна растенията се третират с един от регистрираните фунгициди: Вивандо -30 мл/дка, за краставици - 20 мл/дка; Скор 250 ЕК- 0,075%; Байфидан 250 ЕК - 0,02%; Топаз 100 ЕК- 0,025%; Домарк 10 ЕК- 40-50 мл/дка; Систан Екозом ЕВ - 65-165 мл/ дка; Флинт макс 75 ВГ- 20 г/дка; Колис - 50 мл/дка и други. Пръсканията започват, когато се появят първите петна по листата. Особено важно е болестта да бъде своевременно открита по разсада, за да може още в началото да бъде максимално ограничена.  ", "date": "2019.08.05", "title": "Поливайте редовно срещу брашнеста мана"}
{"url": "https://www.monitor.bg:443/bg/a/view/danyk-vredni-emisii-za-kravite-172153", "text": "Правителството на Нова Зеландия има намерение да въведе данък парникови газове в сферата на производството на торове и животновъдството. Националната асоциация на фермерите приветства проекта, но предупреди, че не бива фермерите да бъдат обременявани прекалено строго, пише agrarheute.com. Нова Зеландия иска да се превърне във въглеродно неутрална до 2050 г. Да се реализира тази цел е невъзможно без значителен принос от страна на селскостопанския сектор, доколкото неговият дял е почти 50% от всички парникови газове, генерирани в страната. В момента правителството съвместно с фермерските асоциации разработва „План за действие за намаляване на парниковите емисии в селското стопанство“.     Чиновниците и представителите на земеделския сектор принципно са се съгласили от 2025 г. на ниво фермерски стопанства количеството на парниковите газове да се регистрира, а животновъдите да плащат за правото да замърсяват атмосферата. При въвеждането на новия данък правителството първоначално ще предостави безплатно 95% от норматива за замърсяване. По данни на Министерство на околната среда на Нова Зеландия при настоящ размер на данъка за парникови газове, еквивалентен на 16,50 евро/тон CO2, аналогичният данък за фермерите ще бъде само 0,6 евроцента за килограм произведено говеждо месо или мляко на прах и по-малко от 1 цент за овче месо.     Допълнително ще бъдат разгледани административните разходи и разходите на фермерите за понижаване на парниковите емисии. Например, ако емисиите са под установената норма или фермерите прилагат екологични мерки, такива като засаждане на дървета, те ще получават компенсация от бюджета. До 2025 г. система за контрол на парниковите емисии е планирано да бъде въведена във всяка една животновъдна ферма и преработвателно предприятия за месо и мляко.", "date": "2019.08.05", "title": "Данък вредни емисии за кравите"}
{"url": "https://www.monitor.bg:443/bg/a/view/za-tri-godini-76-000-fermi-faliraha-172166", "text": "За последните три години фалиралите ферми, които нямат никаква активност, са 76 хиляди, а като „служебно изгубени“ се водят 60 036 животни. Най-много са отпадналите овце и кози – съответно 24 363 и 13 099, следвани от кравите – 11 585 животни. От „служебно изгубените“ все пак 131 са възстановени.     Браншовите организации от животновъдството най-после имат актуална информация за състоянието на сектора и за фалиралите стопанства през последните години, след като от Българската агенция за безопасност на храните беше подадена последната статистика на Интегрираната информационна система ВетИС.   Проверките за идентификация на животните не са приключили, затова и данните са предварителни. Според тях във ВетИС от началото на годината досега са родени и въведени 80 815 едри преживни животни, 209 099 дребни преживни животни, 40 317 свине,1681 еднокопитни и 208 370 пчелни семейства. До края на годината се очаква броят им почти да се удвои. Земеделският министър Десислава Танева е похвалила процеса на идентификация, който върви във ведомството. Целта е да бъдат засечени фермите с мними животни, за които фонд „Земеделие“ плаща субсидии.    ", "date": "2019.08.05", "title": "За три години 76 000 ферми фалираха"}
{"url": "https://www.monitor.bg:443/bg/a/view/brymbar-zarazjava-krastavicite-s-bakterii-172159", "text": "Бактерийното увяхване по краставиците е карантинна болест за България. Наблюдава се по краставици, тиквички и пъпеши, отглеждани в оранжерии и на открито. Болестта се наблюдава масово по оранжерийните краставици, отглеждани в хидропоника. Наблюдавана е по краставици и пъпеши, отглеждани в оранжерии и на открито.     Първите признаци на бактерийното увяхване се забелязват като увяхване на едно или повече листа на растението, завиване на периферията им надолу, а след няколко дни болните листа изсъхват напълно и увисват на листната дръжка. Листните дръжки на напълно некротиралите листа пожълтяват и изсъхват, а по-късно омекват и увисват надолу. Стъблата на заразените растения остават дълго време непроменени и външно запазват зеления си цвят. При напречен прорез и натиск на отреза се наблюдава изтичане на бял ексудат.     Причинителят е Erwinia tracheiphila. Бактерията е грам-отрицателна, не спорообразуваща, пръчковидна. Върху изкуствена хранителна среда бактерията образува сиво-бели кръгли, гладки и блестящи колонии. Бактерията е доста чувствителна на изсушаване и се съхранява в растителните остатъци само за няколко седмици. Зимува в краставичните бръмбари от родовете Diabrotica Acalymma.     През пролетта презимувалите заразени бръмбари се хранят от листата на краставиците и ги заразяват чрез образувалите се от тях рани. Бактериите достигат до ксилема, там те се размножават бързо и заразяват цялото растение. За разлика от много други видове от род Erwinia тази бактерия не предизвиква гниене. Чрез устицата заразявания не се причиняват. Разпространението на бактерията от болни на здрави растения става не само чрез краставичните бръмбари, но и от други насекоми, които образуват рани по растенията, като мокрици и др., а също и по механичен начин, посредством оръдията за производство или с ръцете на работниците. Заразяването се извършва само при наличие на капка вода, в която бактерията се движи до раната. Инкубационният период е 6-7 дни, а може и да е по-дълъг, ако температурата е неблагоприятна за развитието на болестта. Чрез семена от болни растения бактерията не се разпространява.   Борбата е насочена основно към премахване на заболелите растения и на преносителите на бактерията. При наличие на болестта се третира с антибиотиците стрептомицин сулфат 1:5000, неомицин 1:5000 и др.       При обикновената краставична мозайка по-старите листа на заразените растения са нормално равномерно оцветени. Връхните обаче са по-дребни, грапави, мозаично прошарени, с жълтозелени и светлозелени петна със завити към гръбната част периферии. Растенията са жълтеникави и междувъзлията са силно скъсени. Плодовете са по-дребни, често мозаично прошарени. Причинител е вирусът на обикновената мозайка по краставиците - Маrmоr cucumeris var. Vulgare, който се развива по редица културни и диви растения. В някои райони или на отделни площи този вирус има голяма концентрация. Той не се предава при контакт, не се пренася със семената и не се запазва в растителните остатъци в почвата. Разпространява се от листните въшки. Борбата се осъществява, като се регистрират участъците със силно заразяване и в близост да не се отглеждат чувствителни зеленчукови култури. Да не се допуска намножаване на листни въшки чрез периодични пръскания през цялата вегетация. В оранжериите първите мозаични растения и съседните две от тях се отстраняват, почвата и сламата под тях се изгребват, празните места се зареждат отново и се подсаждат с резервни растения.  ", "date": "2019.08.05", "title": "Бръмбар заразява краставиците с бактерии"}
{"url": "https://www.monitor.bg:443/bg/a/view/kosim-moravata-tri-pyti-sled-otpuskata-172156", "text": "Ако по време на отпуската тревата на моравата ви е много израснала, трябва да я косите най-малко три пъти: първо на височина 10-12 см, след седмица - на 7-8 см, и след още седем дни - до 4-5 см. Поставете разпръсквачите на поливната система сред градината и отворете крана за половин час. За да проверите колко надълбоко е попила водата, изкопайте дупка с помощта на лопата. Ако горният слой на дълбочина 15-20 см е потъмнял и е станал кален, може да спрете дъждовалната система. За да предпазите някои по-чувствителни видове растенията от гъбни заболявания, поливайте ги с лейка без решетка, като внимавате да не намокрите листата им.   За да цъфтят в ярки цветове есенните минзухари през октомври, отредете достойно място за тях в градината си. Грудките на есенния минзухар се засаждат на 5-6 см дълбочина. Ако имате грудки, то разделете дъщерните от майчините. По-малките засадете около по-големите. Така след години ще имате композиция от есенен минзухар. Декоративните треви навлизат в най-красивата си фаза. Август е прекрасен с цъфтящите декоративни треви. Засадени в композиция с други многогодишни цъфтящи и рози, тревите показват с финес и изящество нежните си копринени съцветия. Привлекателни са различните видове мискантус (Miscanthus), достигащи до 100-150 см височина. Мискантусът е студоустойчив и е с прекрасна есенна окраска. Също атрактивни са и пенисетум (Pennisetum), коилото ( Stipa),  стрелковидна трева ( Panicum).     В цветната градина цъфтят различни едногодишни и многогодишни видове. Радват с разнообразие от багри и форми богородички, циния, тагетес , невен и още много други, но оставени без грижи, те бързо ще загубят чара си. Трябва да се полива, да се поддържа почвата рохка и чиста от плевели. Градинската иглика (Primula acaulis), която е отглеждана вече 3-4 години на едно и също място, е образувала много розетки. Сега трябва да се раздели коренището и новите растения да са засадят на подходящо място. През втората половина на месеца се размножават чрез разделяне на коренището и многогодишните астри и делфиниума, флокса и божура. Към края на месеца пък е редно да се подготвят местата за засаждане на теменужки, маргаритки, незабравки и други, за които разсадът благодарение на добрите августовски грижи ще бъде готов скоро за засаждане.   Август е и месецът, в който се засажда ходжово лале (Fritilaria).  Намерете му слънчево място и не забравяйте да помислите за това, че растенията трябва да се съчетаят хармонично с околните екземпляри на флората. Имайте предвид, че ходжовото лале става високо от 60 до 100 см, затова разстоянието между растенията не трябва да бъде по-малко от половин метър. Изкопайте ямка с дълбочина 30-40 см. Насипете дъното с пясък за дренаж на дебелина 10 см и засадете в него луковиците. Тази пясъчна възглавница ще предотврати загниването на корените, което се среща често при фритиларията, ако има застояване на вода около тях. След това запълнете ямката с почва, която предварително сте размесили с прегорял компост.     Подходящи за  северната страна на дома или пък под дървото, на сянка, са прекрасните многогодишни растения – хоста, астилбе, аконитум, медуница, горянче. Те не се страхуват от липсата на преки слънчеви лъчи и цъфтят обилно. Групата се допълва и от родгерсията - мощно тревисто многогодишно растение с релефни листа. Можем да ви предложим още един вариант: направете си на сянка стилизиран горски ъгъл. Засадете в него, например папрати, а от тревите - пластица (Deschampsia). Тайнственост и горски дух на ъгълчето ще предадат камъните и останките от стари дървета, покрити с мъх и лишеи.       На сенчесто място на влажна, богата на хранителни вещества почва ще расте добре и астилбето до 10 години без пресаждане. Коренищата на храста обаче ще нарастват на височина и ще се вдървесиняват, а растението ще остарява. Можете да го разделите с остър градински нож, за да може на всяка част да има коренища с корени и няколко пъпки. Листата изрежете. Засадете на ново място на сянка. Разстоянието между растенията трябва да е 30-50 см, в зависимост от височината им.  ", "date": "2019.08.05", "title": "Косим моравата три пъти след отпуската"}
{"url": "https://www.monitor.bg:443/bg/a/view/es-otpuska-e10-mln-za-vaksina-172157", "text": "Европейската комисия ще отпусне 10 млн. евро за разработването на ваксина срещу африканската чума по свинете, съобщи електронното издание Meat-Inform.   Средствата ще бъдат използвани по проекта VACDIVA, ръководен от испанския професор Хосе Мануел Санчес-Вискаино. В него ще се включат лаборатории от 10 държави - членки на Европейския съюз, в които в момента се разпространява заболяването, лаборатории от държави извън ЕС, които също са засегнати от болестта, както и изследователски центрове и компании, произвеждащи ваксини и средства за диагностициране на африканската чума по свинете. Целта на проекта е решаването на проблема с болестта в Европа и в останалите страни, пострадали от нея, чрез иновативни дейности, базирани на досегашни разработки.     Очаква се привличането на руски, китайски и африкански лаборатории да осигури изключително полезна подкрепа за проекта. Освен това активното участие на свиневъди, селскостопански организации, ловни сдружения и международни агенции ще увеличи ефекта от провежданите в рамките на проекта мероприятия, информираността в обществото и обучението на практикуващите в сектора.     VACDIVA ще предостави на държавите, в които се разпространява африканската чума по свинете, по 3 експериментални безопасни ваксини за диви и домашни прасета, които да бъдат изпитани на място, както и диагностични тестове DIVA за наличието на вируса. Чрез проекта също така ще бъде разпространена информация за ефективни и нискобюджетни стратегии за контрол върху разпространението на заболяването.    ", "date": "2019.08.05", "title": "ЕС отпуска €10 млн. за ваксина"}
{"url": "https://www.monitor.bg:443/bg/a/view/shemadjii-zasadiha-30-000-dka-s-nesyshtestvuvasht-zarzavat-172171", "text": "При проверките на фонд „Земеделие“ и агроведомството през миналата година разминавания в парцелите и нарушения при заявените зеленчуци са открити върху 4780 парцела с близо 30 000 декара площ (или 3 хил. хектара). Това е съобщила зам.-министърът на земеделието Вергиния Кръстева пред участниците в консултативния съвет по овощарство и зеленчукопроизводство, проведен в агроведомството, съобщи „Синор“. По този повод от бранша настояха от схемите за подпомагане да се премахнат плодове и зеленчуци, които не се преработват от консервните заводи, с идеята, че по този начин ще бъде осигурена суровина за индустрията.     Това предложение обаче не е прието и схемите се запазват в сегашния си вид, е съобщила по време на заседанието министърът на земеделието Десислава Танева. Нейното обяснение било, че в „настоящия програмен период към днешна дата няма възможност за промяна на бюджетите по схемите“. За да се пресекат обаче схемите с недействителните полета, чертани само за да се получават субсидии, зам.-министър Кръстева обясни, че е направена промяна в наредба 3, така че заявената култура да съответства на начина на трайно ползване на физическия блок.     Всичките 4780 парцела ще бъдат проверени допълнително на място. Другата стъпка е към нови инспекции на място, свързани с риск-анализ, който се изготвя в Държавен фонд „Земеделие“. При обвързаното подпомагане на плодове и зеленчуци през миналата година проверките на място са били 5%. През тази година тези проверки са завишени върху 20% от заявените площи, посочи Кръстева. Ако се установи, че върху полетата няма зеленчуци, няма да има и плащане по конкретното заявление.    ", "date": "2019.08.05", "title": "Схемаджии „засадиха“ 30 000 дка с несъществуващ зарзават"}
{"url": "https://www.monitor.bg:443/bg/a/view/jivotnovydite-poluchiha-nad-23-mln-lv-po-de-minimis-172169", "text": "ДФ „Земеделие“ изплати над 23 млн. лв. (23 085 245 лв.) на животновъдите по държавна помощ de minimis, която се предоставя съгласно Регламент (ЕС) 1408/2013. Финансова подкрепа получиха 13 743-ма земеделските стопани, които отглеждат крави и юници, биволи, овце майки и кози майки. През юни УС на ДФЗ утвърди за държавната помощ бюджет в размер на 26,3 млн. лв. На подпомагане подлежат регистрирани стопани, подали заявления за директни плащания за Кампания 2019 г. Те трябва да са били допустими за финансиране и да са получили субсидии за животни за Кампания 2018 г.     Фермерите трябва да имат: • най-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018. • от 10 до 300 броя овце майки или кози майки, допустими за подпомагане за Кампания 2018; • минимум 301 овце майки или кози майки, както и не повече от 15 декара постоянно затревени площи на животинска единица за Кампания 2018.     Подпомагането е разпределено, както следва: • до 40 лв. за крава и юница до 250-о животно; • до 40 лв. за бивол до 250-о животно; • до 20 лв. за крава и юница от 251-вото до 500-ото животно; • до 20 лв. за бивол до 250-ото до 500-ото животно; • до 15 лв. за овца майка или коза майка при минимум 10 животни; • до 7 лв. за овца майка или коза майка за стопанства с най-малко 301 животни. Фермерите следва да имат и не повече от 15 декара постоянно затревени площи на животинска единица за Кампания 2018. За близо 200 заявления субсидиите на животновъдите ще бъдат изплатени на по-късен етап, след извършване на допълнителни административни проверки. Производството на сирене с палма се увеличава с 6% през първите пет месеца на годината. Това сочи анализ на Центърът за икономически изследвания в селското стопанство (CAPA) към Института за аграрна икономика. В същото време изкупуваните количества краве мляко се понижават с 4,4 хил. т илис с два процента. Този процес води до спад и в производството на краве масло с 8%, а сирената от краве мляко намаляват с 4%. Производството на краве мляко през тази година се очаква да бъде около 900-910 хил. тона при спад от 6% спрямо средното равнище от последните три години. Обратно на тенденцията в нашата страна изкупеното краве мляко в ЕС се е увеличило с 0,3% през първите пет месеца на тази година спрямо същия период на миналата. Наблюдението на българския пазар показва сезонен спад на изкупните цени на кравето мляко. Проект на Наредба на земеделското министерство предвижда промени в изискванията и контрола върху дървесината, която се използва за битово отопление. Основната цел е да се ограничат концентрациите на замърсителите на атмосферния въздух. Измененията предвиждат комплекс от изисквания, като най-важното от тях е използване на суха дървесина. Тя не трябва да е механично третирана с лепливи вещества, като бои, лакове, смоли и лепила, както и да не е претърпяла друга химическа обработка или да е свързана с примеси, представляващи текстил, пластмаси, гуми или други вещества. Текстовете на проекта са съобразени с европейските директиви за по-чист въздух в Европа. Проектът на нормативния акт е изготвен от междуведомствена група. Добруджанският земеделски институт ще предложи за есенната сеитба 12 сорта от българската селекция пшеници, съобщи директорът на научната база Илия Илиев пред журналисти. Институтът ще подготви около 450 - 500 тона семена за кампанията от сортовете с високопродуктивни качества \"Енола\", \"Лазарка\", \"Драгана\", \"Мерилин\", \"Галатея\", \"Божана\" и други. Сред най-новите, които институтът представи и изложени, са \"Кристалина\", \"Калина\", \"Драгана\", \"Рада\" и други. Новата селекция има продуктивен потенциал по 7 - 8 до 9,5 тона зърно на хектар, посочват научните работници. Вече има заявки от зърнопроизводители за базови семена от български сортове пшеница, които и за предстоящата кампания институтът ще предлага по 850 лева за тон, каза директорът на селекционната база. Илия Илиев коментира, че в приключилата жътвена кампания на сортове, създадени в института, са дали много добри добиви - по 730 - 830 килограма от декар в експериментални полета.  ", "date": "2019.08.05", "title": "Животновъдите получиха над 23 млн. лв. по de minimis"}
{"url": "https://www.monitor.bg:443/bg/a/view/grycki-praskovi-prevzeha-ol-inkluziva-172172", "text": "Компотите у нас масово се правят с гръцки праскови. Плодовете, внесени от южната ни съседка, са превзели и ол инклузива в хотелите. Така излиза, че храним чуждите туристи, а и българските, с вносна некачествена продукция. Преработвателните фабрики ползват вносна суровина, защото родната не достига. Нужни са им към 15 хиляди тона годишно, а родните производители могат да им осигурят едва към 5000. Това коментира председателят на сдружение „Българска праскова“ Коста Петров. Тази година родната продукция може да е и по-малко заради градушки и слани, каза още той.     Около 90% от прасковите и нектарините, които се предлагат в големите вериги хипермаркети, също са внос от Гърция. Българска стока може да се намери предимно в малките магазинчета и по пазарите. „Веригите и хотелите търсят ниска цена, но не и качество. А гърците буквално ни мачкат с цените“, каза Петров. Те имат и огромно производство. Заради грешна държавна политика пък родните дребни и средни производители се заели да садят градини, но се оказало, че няма къде да пласират продукцията си.     Хипермаркетите искат продукцията да е сортирана, опакована, охладена. А ние имаме една хладилна база в Сливен, която не можем да я използваме заради безумно високи цени. Парадоксалното е, че тя е към Министерството на икономиката, а не към това на земеделието. Поискаха ни за съхранение такива цени, все едно са мол „София“, оплака се шефът на сдружението. За наем и електричество сдружението трябва да плаща по 8000 лева на месец за 100 кв. м площ.     Напоследък гърците ни изтласкали и от сигурния досега пазар в Румъния. „Румънците внасяха от нас, понеже сме по-близо. Гърците обаче загубиха пазарите в Русия и в бившите съветски републики и сега навлизат ударно в Румъния. Там не продават прасковите – подаряват ги“, каза още Петров. Той отново призова държавата да удари рамо на българските дребни и средни производители. Хората се опитват да се сдружават, а на практика не могат да използват държавните хладилни бази, посочи той.   Черешопроизводители от Кюстендилско поискаха поставянето на хладилни инсталации с цел продукцията им да бъде съхранявана за по-дълго време. „Черешоберът вече приключи и можем да кажем, че над 95% от продукцията са реализирани. Факт е обаче, че не всеки успя да продаде черешите си на добра цена. Например по морето те се изкупуваха по 3 лв. за кг. За да стигнат до там обаче, е необходимо да имаме хладилни камери в региона, като по този начин ще съхраним плодовете за прясна консумация за по-дълго време“, коментира председателят на земеделската кооперация в село Горна Козница Валери Йовев. По негови думи над 600 килограма средно от декар са набраните череши в региона, което е изключително добра реколта. В Кюстендилско пък има  около 18 000 хил. декара плододаващи масиви. Младите овошки също не са малко, посочват още земеделци.", "date": "2019.08.05", "title": "Гръцки праскови превзеха ол инклузива"}
{"url": "https://www.monitor.bg:443/bg/a/view/majka-goshtava-decata-si-s-vesel-keks-172273", "text": "47-годишна жена е в ареста заради кекс с канабис. За „веселата“ гощавка се разбрало след сигнал, получен на тел. 112, за няколко души с хранително отравяне. В Центъра за спешна помощ в Сандански били прегледани две жени на 47 г. и на 22 г., както и двама мъже на 19 г. и на 22 г. От пристигналите на място полицейски служители на РУ-Сандански е установено, че същите са консумирали домашно приготвен сладкиш, в който е имало масло от канабис. Стоянка Которокова е родом от Сандански, живее над 15 години в Щатите и работи като строителен техник зад океана. Тя била приготвила кекса за децата и за госта си - американеца Нил Томас. След като консумирали кекса, на четиримата им прилошало. Те започнали да халюцинират, да повръщат и получили силно сърцебиене. Майката и двете й деца припаднали вследствие на предозиране на наркотичното вещество. Само американецът намерил сили и транспортирал с кола всички пострадали в санданската болница. След като медиците стабилизирали състоянието им, били изписани, а жената и неин роднина прибрани в ареста. 34 грама канабис бил вкаран в сладкиша, твърди свекърът на Стоянка, който бил свидетел на приготовленията на сладкиша. Той сам е предал в полицията спринцовката с остатъци от жълто-кафеникавото канабисово масло, което е било инжектирано. „Майка да си трови съзнателно децата си?! Досега такова нещо не сме видели!“, коментираха вчера една част от санданчани. „В тази история нещата са много объркани“, смятат други. За случая е уведомена Районната прокуратура в Сандански. Образувано е досъдебно производство, като работата по разследването продължава. Родината на веселите кексчета е Холандия, но са на мода и в Щатите. Консумацията на канабис, особено когато е предозиран, има силен психотропен ефект и може да доведе до халюцинации и до по-тежки състояния, ако е суров, чист и в големи количества.", "date": "2019.08.05", "title": "Майка гощава децата си с “весел“ кекс"}
{"url": "https://www.monitor.bg:443/bg/a/view/bolnici-iskat-otpadane-na-tavana-za-izbor-na-ekip-172272", "text": "Доплащанията за избор на лекар и на екип да бъдат без горна граница в лечебните заведения и да бъдат определяни от самите тях. За това настояват пет болнични сдружения и асоциации. Това са Асоциацията на университетските болници, Българската болнична асоциация, Националното сдружение на частните болници, Националното сдружение на областните многопрофилни болници и Сдружението на общинските болници в България. Техни представители са се обединили около това предложение за промяна на специална работна среща като един от вариантите за излизане на няколко годишното недофинансиране на сектора, става ясно от изявлението. Таванът за доплащане бе въведен през 2010 г. от бившия здравен министър д-р Стефан Константинов. За избор на екип в болница той варира от 350 до 950 лв. в зависимост от цената на клиничната пътека и се формира като процент от нея. Независимо от това пациентите не могат да плащат повече от 950 лв., дори тя да струва десетки хиляди. Така беше отрязана практиката в някои лечебни заведения пациентите буквално да бъдат изнудвани да посочат лекар или лекари и да си платят, макар и да не ги познават. Стигаше се и до случаи, в които се „избираше“ екип, при положение че от дадена специалност в лечебното заведение имаше само един лекар. На места тази сума достигаше дори 10 бона. От януари т.г. пък болниците бяха задължени да обявят ценоразписите си в Министерството на здравеопазването. Те са длъжни и да ги обявят на видно място за пациентите. Към момента прегледът по избор при доцент или професор варира от 160 до 200 лева. Ако докторът не е хабилитиран, хонорарът му се движи между 90 до 140 лева. В някои болници са въведени и цени за избор на консултант, които са в диапазона от 625 до 2500 лева. За екстри в лечебното заведение се заплаща от 40 до 150 лева. Цената на самостоятелна стая варира от 85 до 250 лева. В някои болници те са по-скъпи през почивните и празничните дни отколкото през делничните. Болниците настояват още и за определяне на единни и реални цени на медицинските услуги, което означава актуализиране на клиничните пътеки, става ясно още от изявление на петте асоциации и сдружения. От там искат и да се определят източниците на дофинансиране в предложения от здравния министър Кирил Ананиев проект за реформа при запазване на солидарния модел. От лечебните заведения в страната, които към момента са 363, заявяват още, че обмислят възможността да се обединят във Федерация на болничните асоциации, по модел на европейските структури, която да бъде партньор в процесите и участник в преговорите с институциите чрез единна позиция от болничните структури по ключови за всички страни въпроси.", "date": "2019.08.05", "title": "Болници искат отпадане на тавана за избор на екип"}
{"url": "https://www.monitor.bg:443/bg/a/view/evakuiraha-3-bloka-v-karnobat-zaradi-tech-na-gaz-ot-cisterna-obzor-172271", "text": "Теч на газ пропан-бутан от цистерна вдигна на крак полицията и пожарната в Карнобат. Инцидентът стана в нощта срещу неделя на жп гарата в града. Около 2 часа след полунощ дежурните служители чули необичаен шум от изтичане на газ и специфична миризма. За броени минути те открили товарната жп цистерна с теча, която била част от влакова композиция.  \"Констатирано е, че влаковата композиция е от шест звена, като е спряна в близост до друга композиция, превозваща газьол. Тя е пристигнала около 20,05 часа на разпределителна гара, разположена на около 1 км от жп гара \"Карнобат\", обясниха от полицията. Целият район около композицията незабавно е бил отцепен и е спряно движението през жп гара Карнобат, а периметърът е бил разширен за максимално обезопасяване. Предприета е била и спешна евакуация на живеещите в близките до разпределителната гара три блока. Хората са били изведени от домовете им посред нощ и са транспортирани на безопасно разстояние, където са останали близо 3 часа.  В рамките на 40 минути са събрани всички служби. Те са дошли със специалистите на фирмата получател и фирмата изпращач. Отреагирано е и течът е спрян”, коментира зам. областният управител на Бургас Владимир Крумов. „Най-близко живеещите хора бяха евакуирани изключително бързо, без паника, съвсем спокойно. Изчакахме екипите да отстранят повредата и затова беше отцепен целият район. Екипите, които трябваше да отстранят повредата, се справиха много бързо. Движението е възстановено, няма пострадали хора и няма обгазяване”, каза директорът на ОДМВР – Бургас, ст. комисар Калоян Калоянов. „Към 3,30 ч. мина полиция и ни предупреди, че тече евакуация. Отидохме на гарата, но никой нищо не каза. Стояхме два часа и половина и се прибрахме. Не усещахме никаква миризма”, разказа очевидецът Драгомир Балчев пред Нова тв. \"Екипите от \"Пожарна безопасност и защита на населението\" са неутрализирали възникналия проблем около 5 часа сутринта и преминаването на влаковите композиции през гара Карнобат е възстановено с нормален ритъм, като е разрешено и на евакуираните да се приберат по домовете си\", съобщиха от полицията. Собственици на апартаменти в съседните блокове обаче дори не разбрали защо през нощта има полиция пред домовете им. „Научавам сега от вас за инцидента. Трябваше да бъдат евакуирани и нашите блокове”, добави съседката Станка Иванова. На място са пристигнали изпращачът и получателят на товара във вагона цистерна.", "date": "2019.08.05", "title": "Евакуираха 3 блока в Карнобат заради теч на газ от цистерна (ОБЗОР)"}
{"url": "https://www.monitor.bg:443/bg/a/view/kmetyt-na-ruse-osvobodi-ot-dlyjnost-svoj-zamestnik-172277", "text": "Кметът на Русе Пламен Стоилов освободи от длъжност един от своите заместници. Това се казва в съобщение, изпратено от пресцентъра на общината до русенските медии. Заповедта, с която се освобождава заместник-кметът Димитър Наков, с днешна дата. Той бе на длъжността с ресор „Устройство на територията“. Също от днес се преустановяват и функциите на Мария Иванова като ръководител на пресцентъра на Община Русе, се посочва още в съобщението. Мотиви за промените в ръководството на общинската администрация не се съобщават.", "date": "2019.08.05", "title": "Кметът на Русе освободи от длъжност свой заместник"}
{"url": "https://www.monitor.bg:443/bg/a/view/agrometeorologi-ch-na-prognoza-za-mesec-avgust-2019-172152", "text": "През повечето дни от първото десетдневие на август агрометеорологичните условия ще се определят от неустойчиво време и температури около и малко под нормата за периода. Прогнозираните метеорологични условия в началото на месеца ще повишат степента на зарази от някои гъбни патогени: мани по зеленчуковите култури от късното полско производство, късно кафяво гниене по овошките, сиво гниене по зреещите ранни сортове грозде. Падналите валежи в края на юли, надвишили на места в северозападните и централните райони 30-40 l/m² (Нoво село, Видин, Враца, Монтана, Ловеч, В.Търново) и очакваните през първото десетдневие на август, ще се отразят благоприятно на вторите култури и на по-късните хибриди царевица, при които ще се осъществява формиране и наливане на зърното. През десетдневието при средно ранните хибриди царевица ще протича фаза млечна зрелост, а при ранните ще се наблюдава восъчна и пълна зрелост - агростанции Бъзовец, Кнежа, Главиница, Пазарджик и Пловдив. При слънчогледа в Дунавската равнина и в южните райони ще протича фаза узряване. В края на първото десетдневие се прогнозира съществено повишение на температурите и ускорено протичане на последните фази от развитието на късните полски култури. През второто и третото десетдневие агрометеорологичните условия ще се определят от относително сухо време и температури около и над климатичните норми. През втората половина на август голяма част от късните полски култури ще приключат развитието си. При слънчогледа ще се наблюдава масово техническа зрелост, при соята – фаза узряване. В края месеца при средно късните хибриди царевица ще преобладава восъчна зрелост. При ориза ще протича фаза млечна зрелост, при памука - разпукване на плодните кутийки. През втората половина от месеца недостигът на почвена влага при вторите култури ще се задълбочава и ще налага повишени поливни норми. На много места в полските райони отсъствието на влага в горните почвени слоеве ще възпрепятства качественото провеждане на дълбоката оран и предсеитбените обработки на площите, предвидени за засяване със зимна рапица. Агротехническите срокове за сеитбата на рапицата започват да текат през третото десетдневие на август. През август при късните сортове овошки не трябва да се подценява вредната дейност на последното поколение плодови червеи. Относително сухото време през повечето дни от месеца ще бъде предпоставка за увеличение популацията на акари. В лозовите масиви е необходимо да се следи за появата и плътността на гъсениците от третото поколение на шарения гроздов молец. Растителнозащитните пръскания трябва да се провеждат през по-хладните часове на деня с препарати с подходящ карантинен срок съобразен с периода на зреене на културите.  ", "date": "2019.08.05", "title": "АГРОМЕТЕОРОЛОГИЧНА ПРОГНОЗА ЗА МЕСЕЦ АВГУСТ 2019"}
{"url": "https://www.monitor.bg:443/bg/a/view/senzacijata-za-bjalata-akula-pionki-na-oligarsi-bylnuvat-peevski-172275", "text": "Когато живакът започне да удря 30 градуса по Целзий, очевидно мосъците на много хора не издържат и видимо започват да изпушват. Точно такова явление се наблюдава от няколко дни по знайни и незнайни БГ сайтове, които открито обслужват интересите на подсъдими олигарси. Неиздъжали на жегата и стреса, писачите запретват ръкави, за да наклепат основния и вечен враг на задкулисните играчи у нас - депутатът от опозиционната ДПС и издател на \"Телеграф медиа\" Делян Пеевски. Клепането става, разбира се без доказателства и по една единствена, оцеляла в жежкото лято опорна точка - конвейрът от лъжи срещу депутата да лъжи. Така в рамките на няколко часа - в различни издания, на уж различни собственици, но всички с общ властови център (олигарсите, създадени от Иван Костов) нароиха купчина странни материали. В един свързват без факти и доказателства Пеевски с името на единствения кандидат за главен прокурор Иван Гешев. В друг писачите за втора седмица преповтарят, че държавното обвинение осветило ЕГН-тата на народния предствител, премиера Бойко Борисов и на главния прокурор Сотир Цацаров, но в действителност самите те разкриват тези лични данни. В трети пък овехтялото ченге от ДС Илиян Василев, който отдавна се е отдало под наем на банкера-беглец Цветан Василев, обвинява Пеевски и за кризата с африканската чума по свинете. Единственият общ знаменател между всички тези бълнувания е - както казахме и по-горе, нуждата да се изпълнява директивата на олигарсите потокът от лъжи срещу Пеевски в интернет пространството да не секва. Затова дори в мъртвия откъм новини август, пионките на задкулисните играчи неуморно заработват потни хонорари като пишат измислици. Така че, молим никой да не се учудва, ако в жегите някой стар уморен агент на ДС, който в момента заработва като обслужващ персонал на задкулисието, реши да възкреси овехтялата сензация с акулата в Черно море и да я припише на Пеевски.", "date": "2019.08.05", "title": "Сензацията за бялата акула: Пионки на олигарси бълнуват Пеевски"}
{"url": "https://www.monitor.bg:443/bg/a/view/slaj-i-dolf-lundgren-krojat-nov-serial-172265", "text": "Световноизвестните актьори Силвестър Сталоун и Долф Лундгрен обединяват сили за общ проект. Двамата обявиха своя нов съвместен продукт – сериалът Тhe International. Сюжетът ще се завърти около таен агент на ООН, който е специалист по освобождаването на заложници. Главната роля е поверена на Лундгрен. 73-годишният Слай ще бъде продуцент и режисьор на пилотния епизод. Правата за излъчването на продукцията вече са придобили телевизионните компании Фокс, Си Би Ес и Ен Би Си, като стрийминг платформата Netflixсъщо е проявила интерес към сериала. С продуцирането на поредицата ще се заеме филмовата къща на Сталоун \"Балбоа продакшънс\".", "date": "2019.08.05", "title": "Слай и Долф Лундгрен кроят нов сериал"}
{"url": "https://www.monitor.bg:443/bg/a/view/agrometeorologi-ch-nite-uslovi-ja-prez-perioda-5-11-avgust-2019-g-172149", "text": "Месец юли в Северозападна и Североизточна България се характеризираше с температури по-високи от климатичната норма и по-ниски в Южна България. Регистрираните валежи бяха от 31 l/m2 в Добрич до 107 l/m2 във В. Търново. Средните денонощни температури на въздуха през периода бяха в граници от 21.3ºС в София, до 25.5ºС в Сандански. Отклоненията на средните денонощни температури от нормата за месеца бяха отрицателни в Южна България, а също и в областите Видин, Плевен, Русе и Шумен, като варираха между -0.1ºС в Сандански и Русе до -0.7ºС във Видин, фиг.1. По-топло, в сравнение с нормата е било в Добруджа, по Черноморието и в Северозападна България, с изключение на Видин. Средното отклонение на температурата за периода е положително и е 0.1ºС. През първото и трето десетдневие на месеца бяха отчетени средни денонощни температури на въздуха по-високи от 25ºС в Северозападна и Централна Северна България. В станциите по поречието на Дунав, както и във Враца, Монтана, Кнежа, Елхово и Сандански бяха отчетени максимални температури на въздуха по-високи от 35оС. При тези температурни условия темповете на развитие на земеделските култури през първото и трето десетдневие бяха ограничени от високите температури предизвикващи стрес. Акумулираните суми от активни температури са от 2198ºС в София и Софийското поле, до 2795ºС в Сандански. Освен в Сандански, високи температурни суми са акумулирани още в Северозападна България и по поречието на р. Дунав – в станции Лом, Свищов, Оряхово, Русе, Силистра, а също и в Хасково и Пловдив. Най-ниски темпове на нарастване на сумата от активните температури са отчетени в Кюстендил, Казанлък, Добрич, Разград и Шумен. Тези суми са по-високи от нормата за периода с от 107ºС в Сандански, до 398ºС в Добрич. В началото на периода 5-11 август се прогнозира слабо понижение на температурите на въздуха. Има вероятност за слаби, краткотрайни превалявания. В средата на седмицата температурите ще се повишат, като максималните ще достигнат 35-38ºС. В края на периода се прогнозира временно увеличение на облачността, слабо понижение на температурите и вероятност за превалявания. Към средата на периода прогнозата е максималните температури да достигнат и надминат стойности, предизвикващи топлинен стрес. През периода при посевите със слънчоглед ще се наблюдава узряване на семената. При царевицата в полските райони на страната, в зависимост от хибридите ще се наблюдават различни фази – при средно ранните ще протича фаза млечна зрелост, а при ранните – восъчна и пълна зрелост. При овощните видове ще продължи наедряването на плодовете, узряване и прибиране при праскови, сливи, круши и ябълки. Отчетените през месеца валежи варират в широки граници. Най-значителни количества бяха отчетени във В. Търново, 107 l/m², Благоевград, 99 l/m², Сливен, 88 l/m², Ловеч, 86 l/m², Кюстендил, 79 l/m² и Кърджали, 76 l/m², фиг. 3. В тези райони валежните количества са най-големи и бяха с най-голяма интензивност. Под 50% от климатичната норма за месец юли бяха валежите в Добрич и Елхово, а на отделни места в Централна България, измерените валежи превишаваха климатичната норма. Поради неравномерното разпределение на валежите във времето и пространството, състоянието на водните запаси в почвата се различават в различните райони на страната. При измерването на почвената влажност в края на второто десетдневие на месеца в агрометеорологичните станции на НИМХ, не беше регистрирано екстремно почвено засушаване, но в районите на Югоизточна България и част от Тракийската низина и централна Северна България, както и в Софийското поле и района на Сандански е отчетено силно засушаване. Независимо от падналите големи количества валежи в Благоевград и Кюстендил, както и в Шабла и Добрич, през част от второто и трето десетдневие на юли бяха регистрирани 10 и повече последователни дни без валеж или такъв под 1 l/m². Прогнозата за топло време няма да препятства работата на полето, прибирането на реколтата и извършването на сезонните агротехнически мероприятия. Ново! Информация за условията за извършване на агротехнически мероприятия в 50 пункта може да намерите на сайта на секция „Агрометеорология“ http://agro.meteo.bg/bg                                                                                                             ", "date": "2019.08.05", "title": "АГРОМЕТЕОРОЛОГИЧНИТЕ УСЛОВИЯ ПРЕЗ ПЕРИОДА 5-11 АВГУСТ  2019 г."}
{"url": "https://www.monitor.bg:443/bg/a/view/zaradi-razkritija-za-hakerite-oligarsi-opitvat-politicheski-natisk-vyrhu-prokuraturata-obzor-172269", "text": "Зам.-главният прокурор Иван Гешев се опълчи срещу опитите за политически натиск, върху държавното обвинение. Това става ясно от позиция на Гешев, която бе разпространена от пресцентъра на прокуратурата. В документа Гешев посочва, че “опитите за политически натиск за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани“. В позицията си Гешев благодари на колегите си за изразената от тях подкрепа. \"Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от прокуратурата, независимо дали са изразили подкрепата си за мен в качеството ми на кандидат за главен прокурор, или не са го направили\", посочва Гешев. По повод журналистически публикации, предимно в издания, свързани или собственост на подсъдимите олигарси Иво Прокопиев и Цветан Василев, както и на Огнян Донев, в които се иронизира масовата подкрепа на следователи, прокурори и съдебни служители за номинацията за следващ \"обвинител №1\", Иван Гешев пише: \"Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор\". В позицията на заместника на главния прокурор е отделено и специално внимание на внушенията, които Росен Босев от „Капитал“ на подсъдимия бос Иво Прокопиев отправя срещу прокурор Силвия Соколова от Специализираната прокуратура в публикация за подкрепата на специализираните магистрати на кандидатурата на Гешев. Босев, който живее на семейни начала с дъщерята на провалилата се като вътрешен министър социоложка Румяна Бъчварова, превратно тълкува коментар на Соколова от 2013 година, в който тя посочва, че прокурорите изпълняват устните заповеди на началниците си. Дъщерята на бившия началник на кабинета на Бойко Борисов - Лора Филева, също е журналист в издание на подсъдимия Иво Прокопиев. \"От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено с всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея персонално е дадена от федералния прокурор на Кралство Белгия Фредерик ван Льов, който в писмо до главния прокурор г-н Сотир Цацаров благодари за отличната й работа при най-мащабната операция на полицейски и съдебни служби в Европа през 2017 година под названието \"Халифакс\", посочва още Иван Гешев. \"Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус\", пише в заключение номинираният за следващ главен прокурор. Междувременно говорителят на прокурорската колегия на Висшия съдебен съвет коментира процедурата по избор на нов главен прокурор. Тя заяви, че колегията не се чувства под натиск и изрази надежда членовете й да не се влияят от протестите. Институции извън съдебната власт също могат да подкрепят или да не подкрепят конкретен кандидат, както и да задават въпроси, коментира тя писмото от УНСС в подкрепа на Гешев и допълни: фактът, че той е предложен за главен прокурор, не значи, че трябва да спре да работи или да не е заместник главен прокурор.", "date": "2019.08.05", "title": "Заради разкрития за хакерите: Олигарси опитват политически натиск върху прокуратурата (ОБЗОР)"}
{"url": "https://www.monitor.bg:443/bg/a/view/tazgodishnijat-uli-naj-goresht-v-istorijata-172276", "text": "Тазгодишният месец юли, белязан от изключителни горещини в Европа, е най-горещият регистриран някога в света, като изпреварва юли 2016 година, предаде Франс прес, позовавайки се на данни на европейската служба \"Коперник\" за климатичните промени. \"Месец юли обикновено е най-горещият през годината в света, но според данните ни тазгодишният юли е и най-горещият регистриран някога - заяви директорът на службата Жан-Ноел Тепо. - С увеличаването на парниковите емисии и въздействието от покачването на глобалните температури рекордите ще продължат да валят.\" Данните на \"Коперник\" показват, че през юли т.г. живачният стълб се е повишил с 0,04 градуса Целзий в сравнение с предишния рекорд през юли 2016 година, когато имаше силно влияние на феномена Ел Ниньо, пише изданието, цитирано от БТА. Разликата в температурите е толкова малка, че е възможно други организации, които събират данни за климата, да не стигнат до същите заключения, се отбелязва в комюнике на службата. Според нея температурата през юли 2019 година е била с 0,56 градуса Целзий по-висока от средните температурни стойности през периода 1981-2000 година и с близо 1,2 градуса Целзий по-висока в сравнение с прединдустриалната епоха.", "date": "2019.08.05", "title": "Тазгодишният юли най-горещ в историята"}
{"url": "https://www.monitor.bg:443/bg/a/view/dvama-ekscentrichni-britanci-v-dvoreca-172263", "text": "Британските художници Джон Кики и Дарън Баркър откриват за пръв път своя изложба в България. Експозицията ще отвори врати на 8 август, четвъртък, от 18 ч. в Национална галерия – Двореца, на пл. „Александър І“ 1 и ще остане там точно един месец – до 8 септември. Произведенията на двамата артисти изследват екзистенциалните въпроси на човешкото битие и проблемите на обществото с различен пластичен език, като водят художествен диалог на принципа на контраста, а не на сходството, обясни за „Монитор“ главният уредник на изложбата Елица Терзиева. Традиционни като живописна форма, фигуративни, черпещи сокове от неоекспресионизма, те се допълват взаимно, независимо от индивидуалния стил и тематика. В двореца ще бъдат показани – както едроформатни, така и камерни. Дарън Баркър пристига още днес в България за дооформянето на сбирката и откриването, докато Кики поради здравословни проблеми няма да може да присъства на събитието лично, уточниха от Националната галерия. По-известният от двамата – Джон Кики, е високо ценен не само в Обединеното кралство, но и на международната сцена. В представената серия авторът препраща към популярния в историята на изкуството образ на инфантата. Произведенията са многократно преработвани. Джон Кики, набор 1943-та, започва художественото си образование в училището по изкуства в Камбъруел и в школата на Кралската академия. По времето, когато завършва обучението си през 1967 г., той вече е развил уникален стил, който експертите определят като синтез между фигуративна живопис, абстракция и попарт. Кики е роден в Кипър и въпреки че в работата си се позовава на различни класически митове, той смята, че възпитанието му в Англия е било по-важно за изкуството му, отколкото влиянието на средиземноморската култура. В картините му се усещат безсъниците на крайморските градове, мяркат се весели светлинки от брега и кейовете. Той не рисува натуралистично, но изобразява разпознаваеми фигури в едноизмерните пространства на своите живи композиции. Използва главно акрил, изпипва до съвършенство най-показателните детайли в образите и залага на интензивността на цветовия контраст и противопоставянето на повърхности с различни текстури. Обикнат от него похват е да „цитира“ великите шедьоври от миналото, особено на Ел Греко, Веласкес, Пикасо. Кики се радва на огромна популярност както в цяла Европа, така и в САЩ: изложбите му привличат много публика по света и критиците се надпреварват да го възхваляват. Славата обаче не го е променила и от детството си той продължава да живее основно в на източното английско крайбрежие. През над 50-годишната си кариера той е излагал свои работи в множество престижни пространства, вкл. Кралската академия, галериите „Хайуорд“ и „Серпънтайн“ в Лондон, „О Кей Харис“ в Сохо, Ню Йорк и др. Дарън Баркър е по-млад, около 45-годишен, изучавал е изкуства и в момента се е посветил главно на консервацията и реставрацията на архитектурни паметници. Изявява се и като фотограф. У нас представя създадени наскоро живописни творби, изпълнени с маслени бои върху платно. Те са странни, сантиментални и тревожни – двусмислен разказ за човешките табута и страхове в цвят и образи. Изложбата в двореца не е първата съвместна поява на двамата творци. Едно от най-скорошните им общи участия е на Фестивала на изкуства в Ярмут миналото лято. Тогава Баркър казва: „Чест и привилегия е за мен да покажа своите творения, които обикновено съхранявам в градината на дома си, заедно с художник с такава известност като г-н Кики. Изпитвам огромно уважение към Джон. Той е най-талантливият и блестящ художник, с когото някога съм се срещал, и е готин човек“.", "date": "2019.08.05", "title": "Двама ексцентрични британци в Двореца"}
{"url": "https://www.monitor.bg:443/bg/a/view/ajnstveni-plajove-bijuta-krasjat-iztochnite-bregove-na-sardinija-172238", "text": "Преди десетина дни семейство испанци на курорт край градчето Орозей на о. Сардиния било сварено от природозащитници да товари в багажника на колата си осем пластмасови бутилки с пясък, камъчета и мидени черупки, събрани от приказен местен плаж. След като им било обяснено, че вършат престъпление, испанците се оправдали, че плячката им трябвала за техния аквариум и го ударили на молби да им бъде разрешено да си я носят вкъщи. Бдителните сардинци обаче въобще не се трогнали от настойчивото искане на гостите, а ги помолили веднага да върнат пясъка, камъчетата и мидените черупки точно там, където са пълнили с тях пластмасовите си шишета – красивото заливче „Мариолу“. Сторили го, тъй като в противен случай ги чакала тлъста глоба до 3000 евро и евентуална конфискация на автомобила – мерки, с които властите на острова от няколко години се опитват да бранят природните му дадености от летовници - похитители. Случаят стана повод италианците да се сетят, че прелестите на о. Сардиния не са само в провъзгласения от световния „джет-сет“ за райски кът „Изумруден бряг“ или „Коста смералда“ на езика на Данте. Дума да не става – вярно е райски този бряг, защото разклонените като рога на елен негови заливчета с малки пясъчни ивици наистина са изумително красиви. А като към тях се прибавят шикозното бутиково курортно градче Порто Черво /“cervo“ – „черво“ - елен на български– бел. кор./, което е нещо като център на дългата към двайсетина километра „Коста Смералда“ или пък Порто Ротондо, където се намира прочутата вила „Чертоза“ на четирикратния премиер на Италия Силвио Берлускони, картинката с щедри творения на естеството става пълна. Да, но търсейки отговор на въпроса: Защо испаниците не са отишли там да си събират пясък и черупки?, медиите на Апенините стигнаха до извода, че гостите от Иберийския полуостров съвсем не са сбъркали в избора си. Просто защото, ако около Порто Черво Бог никак не е пестил силите си, за да създва хубости, то Така смятат не само местните хора, но също така и журналистите – пътешественици, които не се притесняват да сипят суперлативи за заливите там, за плажовете и морската вода. И които от доста време в репортажи и пътеписи обявяват най-вече плажовете за „тайнствени“ и „засекретени“, но не защото на някой властник или местен феодал му е хрумнало да не се шуми около тях. Не, хората тъдява си ги искат да останат такива, каквито са от памти века, естествени бижута с оная влудяваща знойна красота, която за жалост масираното човешко присъствие другаде руши безпардонно. И за да ги има и в годините занапред, местните са обявили „тайнствата“ за защитени зони, в които строителството на масивни сгради ако не е забранено, не е желателно. Освен това както властите, така и жителите тук въобще не рекламират плажовете си или скалите с най-причудливи форми, като оставят тази работа на мълвата. Та ако човек прелети за броени минути със затворени очи от „Коста Смералда“ до крайбрежието на Орозей, то той ще има усещането, че е попаднал в друг, коренно различен и отдалечен на хиляди километри свят. Например, на някой от Малдивските острови или на Караибите, където поне според пощенските картички плажовете са широки и километрични, дюните – извечни, пясъкът бял, розов или златист, водата изумрудено-зелена, а заформените тук-там малки лагуни – басейни за богини. Е, същите са чудесата и по крайбрежната ивица на Орозей с тази разлика, че за тях почти не се говори, на поразия и си ги знаят само ценителите на извечната божествена природа. Които ценители предпочитат да прекарат отпуската си сред нея, без да се хвърлят в шеметния лукс на Порто Черво и Порто Ротондо макар и да имат материални възможности да го сторят, вървейки понякога с километри, за да стигнат до сякаш девствен залив или плаж. Ами за да си опазят щедрите природни дадености за гости, които милеят истински за тях и умеят да им се радват, сардинците от Орозей са строили например къщите си и хотелите далеко от бреговата ивица. А прокараните все пак из нея пътища са тесни и криволичещи, правени така, че да не „наранят“ дюна, да не бастисат вечнозелен средиземноморски храсталак или да не отнемат с парче асфалт и метър от пясъчната ивица. Разбира се, срещат се дървени бараки, където са уредени барчета, закусвални или бюра за даване под наем на водни колела или на оборудване за гмуркане. Но и те, и инсталираните тук-там чадъри и шезлонги, могат за нула време да бъдат раздигнати и плажът да си стане такъв, какъвто винаги е бил. А що се отнася до това, кой от кой плаж край Орозей е по-красив, местни краеведи са си направили труда да стъкмят нещо като Отзад напред тя започва с „Кала Луна“, който се намира в най-северната част на залива, до него може да се стигне само по вода, но в замяна на това е рай за гмуркачите. Деветият – плажът „Санта Лучия“, е в съседство с малко рибарско селище и е истинска мека за млади хора и от Италия, и от чужбина. Следва „Ла Калета“, който е може би един от най-посещаваните плажове, тъй като белият му пясък „се спуска“ плавно в морето и то е дълго, дълго плитко, удобно за къпане на хора на всякаква възраст. Седми е „Кала Либерото“, който е сравнително малък, да се простира най-много на 100 – 150 метра, но в замяна хубостта му е неземна. На шесто място е „Марина ди Орозей“, който пък е дълъг 2 км и по чиито златист пясък са устроени сектори с чадъри, шезлонги, детски площадки и други глезотии. После идва ред на „Кала Либерто“, който с белия си пясък и изумрудена кристална вода, следва го „Озала“ с дълбоките си сини води, след това е „Беркида“, чиито светло сив пясък е премисен с фино изваяни камъчета – идеални за естествен масаж на ходилата. На второ място е „Са Куркурина“, който е предпочитан от децата, тъй като пясъкът му е бял и фин, с други думи идеален за вдигането на замъци, а водата пред него е плитка и подходяща за всякакви игри. Първи е плажът „Бидероза“, който е събрал в себе си всичко онова, което го има в останалите плажове от „Топ 10“, плюс пълни с всякаква морска фауна води. Съвсем не случайно той е обявен за природен резерват и за защитата му се грижи държавата. А самото градче Орозей се намира на 2 км от брега, основано е през II век след Христа от римски генерал, през зимата жителите му са 7 хиляди души, а през лятото 3 – 4 пъти повече. Неговата архитектурата е смесица от средиземноморски стилове, понякога африкански, понякога европейски, но винаги демонстриращи сдържана и покоряваща изящност. В Орозей и около него са повечето тризвездни и четиризвездни хотели в района, където нощувката в Малко по-евтино е преспването в апартамент под наем, докато по-скъпи са даваните в околността пак под наем доста луксозни вили. И в градчето, и из малките селища покрай брега, е пълно с ресторантчета, където за спагети с морски дарове, прясна рибка на скара и половинка местно бяло вино плащаш 30 – 40 евро. Ако не си скапан от слънцето и водата, вечер пък можеш да се разхождаш до насита под осеяното с ярки звезди дълбоко небе, далеч от дискотеки, шикарски барове и снобски изцепки. А после да си легнеш и да те приспи пърхането на пиниите и храсталаците, зашумели от шетащия неуморно из тях вечерен бриз.", "date": "2019.08.05", "title": "Тайнствени плажове–бижута красят източните брегове на Сардиния"}
{"url": "https://www.monitor.bg:443/bg/a/view/myj-po-banski-se-placika-v-okoto-na-sedemte-rilski-ezera-172260", "text": "Мъж по бански беше заснет да се къпе в защитените Рилски езера, където влизането във водите е строго забранено. Все още не е ясно дали става въпрос за наш или чуждестранен турист, както и кога точно мъжът е навлязъл в едно от най-красиви езера – „Окото“. „Човекът, който е изпратил сигнала до медиите, не се е свързал с нас. Поради тази причина ние нямаме нищо върху, което да работим, за да установим кой е нарушителят и той да бъде глобен. Смятам, че това не е коректно, тъй като и на сайта и на табелите в района има телефони за връзка с НП „Рила“. Хората, които подават сигнали се свързват своевременно с нас, за да можем ние да организираме акция и да заловим нарушителите. И към момента в района има дежурни 4-ма служители и един, който е паркова охрана в района“, коментира директорът на НП „Рила” Красимир Андонов. По негови думи служителите към Парка стоят на границата на защитената територия, за да не допускат навлизането на автомобили в района. „Ако бяха сигнализирали на време на нашите телефони буквално за минути щяхме да достигнем до нарушителя и той да бъде установен“, категоричен беше Андонов. До този момент са обмисляни и варианти за поставянето на камери, което обаче на този етап е невъзможно. Служители към НП „Рила“ коментират, че почти моментално видеонаблюдението ще стане обект на посегателство, а няма как до всяка камера да бъде назначена охрана, която да я пази. През вчерашния ден пък един от системните нарушители се спречкал с парковата охрана в опит да навлезе с джипа си в района, за да закара туристи до хижа „Рилски езера“. „Този човек преди време дори удари наш служител. Има съставени и редица наказателни постановления, които той не си е платил, тъй като няма нищо на негово име и реално няма какво да му се отнеме. Този човек е изключително проблемен“, обяви още Андонов. Той посочи още, че санкциите за нарушаване на правилата за влизане в езерата са от 500 до 5 000 лв. Екипът на световноизвестния водещ Беър Грилс вече изплати наложените им санкции, които бяха за близо 13 хил. лв. Глобите станаха факт, след като Беър Грилс нагази в Каракашевото езеро, а след което яде жаби в Рила. Денонощни дежурства започнаха доброволци към Планинската спасителна служба в Дупница на Седемте Рилски езера. От понеделник, в най-посещавания планински район на България има по двама от доброволците, като това ще продължи и следващия месец. С наближаване дните за последователите на Петър Дънов, броят на посещаващите Седемте езера расте и всекидневно там се качват по над 1500 човека, а в уикендите и над 2 000 туристи. Съборът на \"Бялото братство\" е след по-малко от 20 дни, но най-нетърпеливите последователи на Дънов са вече в лагерна обстановка. В летния период се предприемат и много преходи в района, който е много обширен и опасен на много места. Само през миналото лято, дупнишкият отряд направи над 20 спасителни акции. Поради липсата на база за ПСС, планинските спасители губят по 2 часа, докато стартират акция, тъй като потеглят от Дупница, а в планината всяка минута е ценна за оцеляване. От ПСС напомнят на всички, които са решили да посетят района да бъдат много добре екипирани, да имат застраховка, да бъдат със заредени батерии на телефоните си и да не предприемат преходи, без да са се запознали предварително с атмосферните условия и без добро познаване на района.", "date": "2019.08.05", "title": "Мъж по бански се плацика в „Окото“ на Седемте Рилски езера"}
{"url": "https://www.monitor.bg:443/bg/a/view/moreto-pogylna-myj-skochil-da-spasjava-tri-deca-172262", "text": "35-годишен мъж от Варна се удави в морето на Втора буна на варненския плаж. Инцидентът е станал на 3 август, малко преди обяд, съобщи управителят на ДКЦ „Света Клементина“, д-р Иван Иванов. Въпреки усилията на спасителите, мъжът е починал вследствие на удавяне от силно течение на морето. Доколкото е известно, мъжът е влязъл заедно с един от спасителите да помогне на две или три деца. Течението обаче го дръпало навътре и той се удавил, обясни д-р Иванов. Според очевидци, спасителите стояли на буната и дълго време безучастно гледали как мъжът се дави, защото било в неохраняемата зона. Влезли, едва когато вече било късно и точно преди линейката да дойде. Шефът на спасителите Георги Есов обаче категорично отхвърли тази версия, тъй като е забелязан, удавникът е бил в поза гъба, тоест с лице към водата и неподвижен. „Това става, когато удавникът престои няколко часа във водата след удавяне и тялото се подува и изплува над вълните“, обясни морския специаалист. Спасителите от поста до „Рапонги“ Венко и Валери, които били на 200 метра от мястото на инцидента, веднага ввлезли извадили удавника. Съдебните медици ще установят с точност причините и времето на удавянето, но нашите момчета са действали както трябва, коментира още Есов. От пресцентъра на полицията потвърдиха, че на 3 август е получен сигнал за удавник в неохраняема зона в Северната част на варненския плаж, близо до заведение. Не коментираха обаче причините и обстоятелствата, довели до злощастния край. Няколко часа по-късно, младежи бедстваха в морето край Варна, като бяха на секунди от смъртта. Инцидентът се случил по време на бурята, около 15.30 часа. Точно тогава 20-годишното момиче карало сърф между вълнолома и плажа на Галата. Силният порив на вятъра и големите вълни обаче го обърнали. Ученик от механотехникума забелязал инцидента от вълнолома и се хвърлил да спаси девойката. Морският порив обаче, бил по-силен от него, вълните го изтощили и той също се оказал в капан. Нямал сили да плува нито напред, нито на назад, като фаталният край и за двамата бедстващи бил близо. В този момент двойката на сърфа била забелязана случайно от Йордан Йорданов и Галина Райкова, които в този момент плавали с моторната лодка „Славеа“ по посока на кв. „Аспарухово“. Те успяли да спасят и двамата младежи.", "date": "2019.08.05", "title": "Морето погълна мъж, скочил да спасява три деца"}
{"url": "https://www.monitor.bg:443/bg/a/view/skandal-zaradi-shofiorskite-knijki-na-bylgarite-ot-zapadnite-pokrajnini-172264", "text": "Десетки наши сънародници сменят адресните си регистрации от Кюстендил в столицата заради отказ от КАТ – Кюстендил да им издадат шофьорски книжки. Скандалът гръмна в понеделник, а с проблема се зае и генералният консул на българите в Ниш, Едвин Сугарев. „Всичко започна от началото на тази година. Първоначално при мен дойдоха 6 момчета, които имат постоянен адрес и лична карта в България. Те учат в кюстендилските гимназии и тази година ще са абитуриенти. Платили са си за шофьорски курс, изкарват го успешно и отиват в КАТ. От там им казали, че нямат бащино име и заради това не могли да получат свидетелствата си за правоуправление на МПС“, обясни председателят на Културно-информационния център в Босилеград, Иван Николов. Малко след първият сигнал последвала буквално вълна от хора, които ежедневно се жалвали в КИЦ-а. Стигнало се дори до абсурдната ситуация нашите от Западните покрайнини да си сменят адресните регистрации само и само да си вземат книжките. „Всичко това се случва само и единствено в КАТ – Кюстендил. В другите градове не е така. Как досега ставаше да им издават книжки, а вече не може. По тази логика децата, които завършват в гимназиите в областния град също не трябва да получат диплома“, разясни ситуацията Николов. Масово пък от Западните покрайнини напирали за гражданство и книжки в Кюстендил, за да могат свободно да пътуват в ЕС. „Ако са български граждани имат права, както всички в България. Проблемът е, че отказват на хора с българско гражданство и то без писмено обяснение. Защо изобщо ги приемат да карат курсове като не им дават шофьорски книжки? Сега част от тях трябва да карат курсовете и тук. Един вид трябва да плащат двойно“, каза още Николов. С проблема се е заел и генералният консул на България в Ниш, Едвин Сугарев. Той е сигнализирал със свое писмо ОДМВР – Кюстендил. Демократичният съюз на българите в Босилеград също настоява за спешна проверка от вътрешния министър Младен Маринов. „Демократичният съюз на българите остро протестира срещу подобни постъпки, с които се ограничават правата на българите живеещи в Босилеград на основание българско гражданство. Правата на българските граждани от Босилеград са равни с правата на българските граждани живеещи в България и са гарантирани с Конституцията и законите на Р България. Следователно, не могат да бъдат оспорвани и ограничавани от когото и да е. Призоваваме Министерството на вътрешните работи на Р България да разследва този случай, който огорчава българите от Босилеград и уронва престижа на Р България като държава майка и покровителка на всички българи по света“, посочиха в своя декларация и от Демократичния съюз на българите в Босилеград. По повод проблема от ОДМВР – Кюстендил обявиха, че свидетелствата за управление на моторни превозни средства се издават от сектор „Пътна полиция“ при ОДМВР – Кюстендил по постоянен адрес на заявителя при спазване на нормативно определени правила за необходимите документи и изисквания. В сектор „Пътна полиция“ – Кюстендил се издават свидетелства за управление на моторно превозно средство на лица,  които са установили обичайното си пребиваване на адрес в Кюстендилска област. Уточняваме, че едно и също лице може да притежава само едно свидетелство за управление на моторно превозно средство, издадено от държава - членка на Европейския съюз. При съмнения или постъпили сигнали за лица, които са посочили постоянен адрес на територията на Кюстендилска област, но живеят и работят извън България, а са внесли заявление за издаване на СУМПС и са подписали декларация с невярно съдържание, се правят проверки и се уведомява съответната прокуратура. Издаването на СУМПС от сектор „Пътна полиция“  на ОДМВР – Кюстендил се осъществява при стриктно спазване на европейското и българското законодателство. Откази за издаване на СУ МПС не са правени на основания, които не са предвидени в нормативната уредба, като уточняваме, че постоянният адрес на гражданите не винаги се припокрива с адреса на обичайното им пребиване, обявиха от ОДМВР - Кюстендил.", "date": "2019.08.05", "title": "Скандал заради шофьорските книжки на българите от Западните покрайнини"}
{"url": "https://www.monitor.bg:443/bg/a/view/spestjavane-ili-kak-da-stanete-po-bogati-v-tri-stypki-172268", "text": "Актуално проучване от последните часове показва, че българите стават все по-малко  . Дори да е така, което може само да ни съмнява, наличието на финансовата грамотност на по-голямата част от обществото все още не е висока. Повечето хора изобщо не спестяват по една или друга причина, а дори и да искат да спестят, им липсват елементарни познания относно това как да го правят по възможно най-разумен начин. Съществуват  , които може да ни осигурят спокойствие.  : не поверявайте своята финансова сигурност изцяло в чужди ръце, дори това да са ръцете на доказани професионалисти. Най-честата грешка е да разчитаме единствено на държавата, която управлява пенсионния ни фонд в НОИ. Единствените други спестявания, които повечето хора в наши дни имат, са вноските, които постъпват в индивидуалните им партиди в частните пенсионни фондове, където ги осигурява техният работодател. Много хора дори не разчитат на такива фондове, а само и единствено на държавния пенсионен модел, което е много голяма грешка. В крайна сметка успешното спестяване не изисква изключително сложни стратегии и инвестиции, че да нямаме избор освен да се доверим на професионални експерти. То изисква единствено някои елементарни познания по икономика и финанси, с които всеки човек може сравнително бързо да се сдобие в свободното си време. След придобиването на познания идва логично ред на   на спестяването: инвестирането. Дори трупането на пари под матрака на практика представлява инвестиция в съответната валута, в която са деноминирани тези пари. Именно по този начин трябва да разсъждаваме, когато заделяме пари в брой, дори когато ги слагаме на влог в банката. Когато се научим да гледаме на всяка форма на спестяване по този начин, въпросът, който трябва да си зададем, е следният - смятаме ли, че възвращаемостта на нашата инвестиция ще е достатъчно голяма, за да покрие нашите нужди? Една от причините обикновеното трупане на валута вкъщи да е лош метод на спестяване в наши дни е наличието на постоянна инфлация. Записвайте всяко нещо, което купувате и проследете парите си в края на месеца. Анализът на доходите ви ще покаже, че вероятно ще откриете нещо, за което не знаете, че харчите парите си или ще откриете излишни харчове. Планирайте внимателно разходите, които се повтарят, като ипотеката всеки месец. Експерти в кредитирането съветват разговор със служители в банката ви с цел рефинансиране или промяна на условията към сегашния кредит на две години. Без значение дали са за ипотека, наем, кола или карта за фитнес - проверете дали тези сметки не могат да се оптимизират. Важно е да се мисли за тези неща като голям брой разходи, за които трябва да се спестят пари, вместо да се възприемат като месечна сметка. Важно е да знаете от какво имате нужда и какви цели си поставяте. Ако имате половинка и обмисляте пoĸyпĸaтa нa нeдвижим имoт, мoжeтe дa зaпoчнeтe oтзaд нaпpeд т.е. зaпoчнeтe oт тoвa, имoт нa ĸaĸвa cтoйнocт мoжeтe дa cи пoзвoлитe и тoгaвa дa пpeминeтe ĸъм тъpceнeтo. Ha пъpвo мяcтo e дoбpe дa имaтe cпecтeни cpeдcтвa зa пoĸyпĸaтa. Cпeциaлиcтитe пpeпopъчвaт, дa cтe зaдeлили 20% oт cтoйнocттa нa имoтa, пpeди дa пpибeгнeтe дo пoĸyпĸa нa ĸpeдит. Ако мечтанията дом струва 100 000 лева, тогава ще са ви необходими 20 000 лева, които за да спестите на равни вноски ще ви отнеме 5 години или 60 месеца. Научете се да различавате нещата, които ви \"трябват\" и \"искате\". Бъдете внимателни за всяка покупка, която правите. Импулсивно хората си купуват от сладолед до нов телефон в рамките на няколко часа. Натрупването на богатство или поне стабилност във финансите често е свързано с усърдното спестяване и със съзнателното правене на разходи. Но и не следвайте тълпата, защото не всичко може да се оптимизира до крайност.", "date": "2019.08.05", "title": "Спестяване или как да станете по-богати в три стъпки"}
{"url": "https://www.monitor.bg:443/bg/a/view/osem-raneni-v-jestoka-katastrofa-s-tri-koli-kraj-sozopol-172267", "text": "Осем души, сред които и две деца пострадаха при тежка верижна катастрофа на пътя Созопол - Приморско. Пътният инцидент е станал в около 8.30 часа в понеделник, близо до разклона за село Равадиново. Три автомобила са се блъснали един след друг, след рисково изпреварване. Според свидетели катастрофата е причинена от 45-годишна жена от Приморско, управлявала лек автомобил „Хонда Акорд”, с бургаска регистрация. Тя летяла с висока скорост и внезапно навлязла в лентата за насрещно движение. Според свидетели, тя е предприела рисково изпреварване, но не е изключено и да е изгубила контрол върху возилото. \"При навлизането в насрещното, \"Хондата\" се блъснала странично с  лек автомобил „Опел Вектра”, с монтанска регистрация, управляван от 39-годишен мъж от Монтана, а впоследствие от удара возилото се завъртяло и отскачайки се блъснало в трета кола „Киа Сийд”, с врачанска регистрация, управляван от 29- годишен мъж от село Крушовица, обл. Враца\", обясниха от полицията. При верижната катастрофа са пострадали общо осем души, сред които и две деца. Всички ранени са били откарани в УМБАЛ – Бургас, където са настанени за лечение с различни травми. Най-тежко са пострадали пътуващите в \"Опел Вектра\" - водача е получил контузия в коремната област, а пътуващата с него жена  и 5  годишното й дете са настанени в неврохирургия с комоцио. 45-годишната шьофьорка, управлявала \"Хондата\" е  приета в отделението по ортопедия с фрактури на няколко прешлена и счупена раменна ключица. Леко пострадало е 9-годишното й дете, което е прегледано и освободено за домашно лечение.   С леки наранявания в коремната област са водача на третия автомобил \"Киа\" и спътникът му, които също са освободени за домашно лечение.  Заради инцидента в понеделник временно бе затворен главният път между Созопол и Приморско, а  колоната от автомобили бе пренасочена през два алтернативни маршрута. До обяд движението към най-южното черноморие ставаше по трасето Бургас - Малко Търново през отбивката за село Ясна поляна и Приморско, а другият вариант за преход бе през ваканционно селище Дюни. В ранния следобед, трите катастрофирали автомобила бяха изтеглени от пътното платно и отсечката бе отворена за движение.  На същото място в късния следобед в неделя стана друга тежка катастрофа при която пострадаха четирима души, сред които и две невръстни деца. Според дежурните лекари към момента няма опасност за живота на пострадалите в двете катастрофи. ", "date": "2019.08.05", "title": "Осем ранени в жестока катастрофа с три коли край Созопол"}
{"url": "https://www.monitor.bg:443/bg/a/view/otide-si-aktrisata-nina-stamova-172259", "text": "Два месеца преди да навърши 84 години почина известната актриса Нина Стамова. Незабравими ще останат нейните изпълнения на сцената в „Кой се страхува от Вирджиния Улф“ на Едуард Олби под режисурата на Младен киселов, \"Пясъчен пъзел\" (\"Аскеер 98\" за водеща женска роля) и „Милост за мама“ от нейната дъщеря, драматурга Яна Добрева, режисирани от Илия Добрев, и още десетки роли на сцената и екрана. „С прискърбие и огромна тъга ви съобщаваме, че една изключителна актриса напусна този свят – легендарната Нина Стамова, оставила безброй значими и ярки следи в историята на българския театър и кино. Актрисата беше важна част от историята и на нашия – Младежкия театър, в който ще бъде запомнена с вълнуващите си роли, с мечтите си, с вярата и топлотата, която носеше със себе си. Впечатляваща актриса и невероятен човек, който винаги ще бъде част от семейството на Младежки театър „Николай Бинев“, написаха във Фейсбук от трупата, в която актрисата десетилетия игра. „...Актриса. Красива и талантлива. Сложна и драматична. Магнетична. Правеше от обикновеното – хубаво. Откриваше в лошото – добро. Можеше красиво да плете и шие, красиво да обзавежда. Можеше да пее и да рисува. Да се бори за справедливост. Да раздава милост. Безпределно да вярва. Безспирно да чете. Да благоговее пред Живота. Да благодари за миговете му. И някак от млада и безапелационна се превърна във възрастна и благородна. Не остаря. Остана елегантна, изящна и хубава. Овладя любовта и прошката. Надгради себе си. Прекрасна. Честна. Кармична. Единствена. Майка ми“. Това е само част от трогателното признание на Яна Добрева, споделено в социалната мрежа от Яна Добрева. Нина Стамова е родена на 1 октомври 1935 г. в Чирпан. Завършва актьорско майсторство във ВИТИЗ в клас на проф. Боян Дановски. Дебютира като Мила в спектакъла „В полите на Витоша“ на Димитровградския театър. През годините е играла още в театрите във Варна, Пловдив, НДК, театър „Миниатюра“, Театър 199, Младежкия... Участвала е във филмите „Няма нищо по-хубаво от лошото време“, „Покрив“, „Дом за нашите деца“, „Меги“, „Отвъд чертата“ и др. Нина Стамова е съпруга на покойния голям наш актьор проф. Илия Добрев. Поклонението ще се състои утре, вторник, от 11 ч. в столичната църква „Св. София“.", "date": "2019.08.05", "title": "Отиде си актрисата Нина Стамова"}
{"url": "https://www.monitor.bg:443/bg/a/view/plamna-gorata-nad-sveti-vlas-172266", "text": "Гори гората над Свети Влас, към мястото на инцидента се е отправил един противопожарен автомобил с петима огнеборци. Натам са пратени и много полицейски патрули, съобщиха от Обласнтната дирекция на МВР. Сигналът за огъня е получено преди двадесетина минути в РПУ – Несебър. Все още не е ясно каква площ е обхванал огънят, тъй като теренът е труднодостъпен, но огънят се вижда отдалече.", "date": "2019.08.05", "title": "Пламна гората над Свети Влас"}
{"url": "https://www.monitor.bg:443/bg/a/view/tejyk-plejofen-jrebij-za-evrobojcite-172261", "text": "Изключително сериозни съперници очакват трите български тима, които имат шанс да се класират за плейофите в Лига Европа. Това е последното стъпало преди заветната цел – влизане в груповата фаза на турнира. Ако ЦСКА успее да се справи с украинския „Зоря“ (Луганск), най-вероятно ще трябва да премери сили с елитния испански „Еспаньол“. В трети кръг каталунците имат за съперник „Люцерн“ и не би трябвало да имат проблеми. „Еспаньол“ беше най-тежкият възможен съперник за ЦСКА на прага на групите. Първата среща на 22 август ще бъде в Испания (или Швейцария), а на реванша на 29 август „армейците“ ще са домакини. Любопитна подробност е, че настоящият наставник на ЦСКА Люпко Петрович на два пъти е бил начело на “Еспаньол”. Това се случва през 1984 г., а след това през лятото на 1991 г., след като печели КЕШ с “Цървена звезда”. Иначе испанците завършиха на седмо място в Примера дивисион през сезон 2018-2019, а до този момент са изиграли два мача в Лига Европа, отстранявайки “Стярнан“ (Исландия) с общ резултат 7:1. \"След “Титоград” и “Осиек”, дойде ред на “Зоря”. ЦСКА отново трябва да защити честта на родината, честта на България! Отбор и фенове като един юмрук, готов да нанесе своя удар! Да покажем на украинците кои сме ние!“, пише официалният сайт на „армейците“. Сериозен съперник има и за „Лудогорец“. Ако „орлите“ се справят с шотландския ТНС, ще играят със загубилия двубоя за влизане в Шампионската лига между „Марибор“ и „Розенборг“. И двата тима са шампиони на страните си – Словения и Норвегия, и определено имат големи амбиции в евротурнирите. В първата среща играчите на Стойчо Стоев ще са домакини. Безспорно обаче най-тежко изглежда положението на „Локо“ (Пд). „Смърфовете“ първо трябва да се справят с френския „Страсбург“, а при евентуален успех ги очаква победителят от двойката „Вадуц“ - „Айнтрахт“ (Франкфурт). Това най-вероятно ще бъде германският тим, който се представи изключително силно миналия сезон в Лига Европа. „Вадуц“ пък отстрани „Левски“, но шансовете да продължи напред са минимални.", "date": "2019.08.05", "title": "Тежък плейофен жребий за българските евробойци"}
{"url": "https://www.monitor.bg:443/bg/a/view/golf-izleze-ot-shumen-sys-181-km-ch-172250", "text": "Голфаджия от Шумен постави рекорд за марката по превишена скорост в областта за всички времена след като профуча покрай тринога на КАТ със 181 км/ч при разрешени 90. Шофьорът трябва да е използвал засилване от зоната, където ограничението е 50 километра в час, тъй като ускорението и скоростта са засечени буквално на метри след табелата, показваща края на Шумен. Случаят е станал в 19:13 часа в петък, съобщи говорителят на ОДМВР Ася Йорданова. Превишението е регистрирано на мястото, където само десет дни по-рано при тежка катастрофа мантинела мина през лек автомобил. Само за 90-те минути през които катаджиите поставили преносимата камера да следи трафика в района на \"Хиподрума\" по пътя за Пети Километър апаратчето регистрирало 40 нарушения. 32 минути преди голфа на същото място профучал и абсолютният рекордьор за вечерта - водач на БМВ с шуменски номера, който е карал със скорост от 188 километра в час. И на двамата шампиони ще бъдат издадени електронни фишове. За първото място на БМВ-то глобата е 1050 лева, а \"призът\" на голфаджията ще бъде фиш от 1000. От полицията коментираха, че по-голямата част от установените нарушения на скоростта в петък са с били с превишение до 30 км/час над максимално допустимата извън населено място 90 км/ час. През първите шест месеца на годината в област Шумен са регистрирани 374 пътнотранспортни произшествия, от тях 298 са с материални щети. Тежките пътни инциденти са 65. Загинали са девет, ранени са 72 участници в движението. Съставени са 4 641 акта за установени административни нарушения, свързани със Закона за движение по пътищата. Наложени са 10 287 глоби с фиш. Електронните фишове са 12 876, припомниха от ОДМВР.", "date": "2019.08.05", "title": "Голф излезе от Шумен със 181 км/ч"}
{"url": "https://www.monitor.bg:443/bg/a/view/zadyrjaha-djado-piroman-podpalil-kyshta-ot-omraza-172257", "text": "81-годишен жител на Сливен се оказа с постоянна мярка за неотклонение „задържане под стража“ след повдигнато обвинение за умишлен палеж на масивна къща в квартал „Ново село“. Дядо Станчо К. от години живеел сам и непотърсен от близките си на първия етаж в двуетажния имот на улица „Д-р Иван Жечев“, от много време бил в остър конфликт със семейството над стаите, които обитавал и честичко давал да се разбере, че ще намери начин да ги прогони. Инцидентът, който само по случайност не е завършил трагично е станал минути след полунощ на 2 август, когато бил подаден сигнал за пожар на адреса. При гасенето огнеборците открили дядото полузадушен от димните газове в коридора, огънят е тръгнал от теч на газова бутилка. В хода на образуваното досъдебно производство станало ясно, че старецът е заредил няколко газови бутилки на различни места в жилището и започнал една по една да ги пали с идеята да прогони съседите си. Въпреки напредналата възраст на пиромана окръжният съд в Сливен е приел искането на прокуратурата за постоянната мярка за неотклонение ,тъй като имало опасност Станчо К. да се укрие или да извърши ново престъпление.", "date": "2019.08.05", "title": "Задържаха дядо пироман, подпалил къща от омраза"}
{"url": "https://www.monitor.bg:443/bg/a/view/zodiite-v-prikazki-vijte-vashija-literaturen-obraz-172255", "text": "Всяка зодия си има характеристика, която е неповторима. Тези 12 приказки най-точно описват какви са зодиите по душа: Овенът тичал по своя важна работа между релсите на железопътна линия. Изведнъж срещу него се задал влак. - У-у-у-у! - изсвирил локомотивът. - Бе-е-е-е! - отговорил му овенът и продължил напред. \"Бух!\" - чуло се накрая, когато машината и животното се сблъскали и отскочили от удара назад. Овенът се поотръскал и пак поел по своя път. Локомотивът, даже без да се отръсква, се понесъл срещу него. И пак: - \"Бух!\". И отново отхвръкнали назад. А на третия път... На третия път машинистът излязъл по-умен, дал заден ход, отбил в страничната линия и направил път на овена, който продължил да тича по своята важна работа... ПОУКАТА: По-упорит от овена може да бъде само друг овен! *** Телецът пораснал и станал голям бик. Един тореадор го поканил да си поиграят на корида. Телецът с удоволствие се съгласил, защото обичал игрите и не знаел, че за биковете тази забава свършва лошо. Тореадорът размахал червен плащ. Телецът се разярил и го подгонил, но в един миг се спрял като закован. Какво ли не правил тореадорът - ръчкал го, плезел му се, наричал го готован и мързеланко, но бикът не помръдвал. Злополучният бикоборец се разплакал и си отишъл. Тогава телецът вдигнал копитото си, с което бил настъпил случайно попаднала на полето жълтица, прибрал я и така не само спасил живота си, но и забогатял... ПОУКАТА: Телецът знае, че никога не трябва да бягаш от късмета си! *** Близнаците решили да пътешестват. - Да пресечем с кораб океана! - предложил първият. - Чудесно! - съгласил се вторият. - Обаче ако излезе буря? По-добре да се изкатерим на най-високата планина... - Прекрасна идея! - възхитил се първият. - Обаче може да паднем. Нека да идем на Северния полюс! - Да, обаче не е ли прекалено студено? А защо да не обиколим Земята по екватора? Първият намерил и тази мисъл за великолепна, но добавил: - Обаче... Близнаците си приличали като две капки вода - и на двамата любимата им дума била \"обаче\". Обаче именно заради тази нищо и никаква думичка те си останали цял живот в своето затънтено градче... ПОУКАТА: Трудно е да разделиш на две магарета слама, когато едното от тях си ти... *** Ракът съзрял пред себе си водорасло. - О, колко съм гладен! - възкликнало членестоногото и се втурнало... не, не към апетитната закуска, а точно в обратна посока. Колкото повече вървял ракът, толкова повече се отдалечавал от водораслото. Но нали Земята е кръгла, от един момент нататък започнал да го доближава. И така, полека-лека, след цяла година ракът достигнал целта си. Водораслото било изсъхнало и не ставало за ядене. Ракът си останал гладен, но затова пък се прочул като първия пътешественик, обиколил света заднешком... ПОУКАТА: Към славата няма преки пътища, а понякога до нея се стига заднешком. *** Лъвът се събудил рано сутрин и си казал \"О, колко съм храбър!\", \"О, колко съм величествен!\" - повтарял си го през деня, докато се разхождал из гората. За да не забравя величествената си осанка, той носел огледало със себе си. В него обаче се оглеждали всички. Така всеки път, когато Лъвът се погледнел в огледалото, той виждал лицата на всички, минали покрай него. Тогава насочил огледалото към слънцето и казал: - Ето, това вече наистина съм аз! ПОУКА: Когато насочиш огледалото си към слънцето и ти се превръщаш в Слънце. *** Девата не искала повече да бъде дева и решила да се ожени. Кандидати имало достатъчно, но никой не й харесвал. Един бил прекалено висок, друг - много нисък, трети - страшно буен, четвърти - прекалено свит, а петият - изобщо за нищо не ставал. Най-сетне намерила някакъв нито висок, нито нисък, нито буен, нито кротък, с една дума - ставал. Започнала Девата да си търси булчинска рокля. Рокли също имало достатъчно, но една била прекалено къса, друга - много дълга, трета - извънредно претенциозна, четвърта - съвсем семпла, а петата изобщо за нищо не ставала. И когато накрая си намерила рокля, нито такава, нито онакава, забелязала, че оня, когото си била избрала, вече за нищо не ставал, защото се бил превърнал в дядо. А тя самата... о, тя отдавна не надзъртала в огледалото. ПОУКА: Претенцията да имаш много, понякога те оставя без нищо. *** Везните се накланяли ту наляво, ту надясно. Те били справедливи и не искали да пренебрегнат никого. \"Ах, казвали си те, - този отдясно е добър човек, трябва да бъдем любезни с него!\" Само след миг обаче им идвало на ум, че и онзи отляво не бил лош по душа - и се покланяли натам. А как им се искало да се успокоят! За какво могат да мечтаят едни везни, освен да бъдат в равновесие! Един ден дълбоко се замислили над нерадостната си съдба. И когато престанали да мислят, изведнъж усетили, че не се накланят нито наляво, нито надясно - просто защото не забелязвали кой е до тях. ПОУКА: Мисли за другите, но не забравяй и себе си! *** Скорпионът бил странен и затова никой не искал да си играе с него. Един ден от далечна страна дошъл някакъв бръмбар. Срещнал Скорпиона и го попитал: - Искаш ли да си играем? От учудване Скорпионът забравил, че не е като другите и отговорил: - Искам! Започнали да играят на различни игри – и на \"Прескочи бръмбар\", и на \"Не се сърди скорпионче\", и на гоненица, и на криеница. Веднъж, когато бръмбарът се криел, една муха му пошушнала: - Защо играеш с този скорпион? Той има отровно жило! Бръмбарът отговорил: - Глупости! Та той е толкова добър! Скорпионът бил наблизо, чул думите на бръмбара и разбрал защо е бил странен. Защото никой не искал да си играе с него. ПОУКА: Скорпионът ще забрави за жилото си, когато спрат да му го напомнят. *** Стрелецът отначало бил най-слабият стрелец, който може да си представи човек. Просто никога не улучвал – може би защото бил доста късоглед, а може и по други причини. - Откажи се от това занимание, то не е за теб! – съветвали го всички приятели. - Вие ще ми кажете! – отвръщал им стрелецът, който още не бил никакъв стрелец. – Ще видите как ще стана шампион по стрелба! И наистина станал. Защото се сетил най-напред да стреля с лъка, а след това да рисува кръговете около точката, в която се е забила стрелата. И така стрелите му били винаги в центъра на мишената. ПОУКА: Като не можеш да постигнеш целта, приеми за цел онова, което си постигнал. *** Козирогът всъщност бил обикновен козел – но козел, който искал да се изкачи на най-високия връх, за да го наричат козирог. Започнал да катери върховете. В началото – по-ниски, дето дори не били никакви върхове, а просто хълмчета. После – по-високи. Докато стигнал до най-високия – оня, от който можел да види целия свят. И целият свят да го види него, което било най-важното. Тогава извикал към света: - Ей, вижте ме! Аз съм най-великият козирог! Виждате ли ме? Видял го един орел, който летял по-високо и от най-високия връх, спуснал се и го сграбчил с ноктите си. ПОУКА: И най-високопоставеният трябва да помни, че може да има някой над него. *** Водолеят сам си измислил това име, иначе бил просто поливач. Поливал лехите в градините, нощем миел улиците с маркуч. Нарекъл се \"водолей\", защото искал всичко да звучи красиво. Не казвал \"слънцето\", а \"бляскавия господар на небето\", луната величаел като \"бледолика нощна красавица\", а звездите – \"искри от божествения огън\". Веднъж влязъл в хлебарницата и си поискал от \"онова ухаещо чудо, което се получава от зрелия полски злак\". Хлебарят помислил, че му се подиграва, и го изгонил. Така водолеят си останал гладен, но и глада си нарекъл \"неясен копнеж към недостижимото\". ПОУКА: Красотата може би ще спаси света, но едва ли ще нахрани гладния. *** Рибите са толкова суеверни, че нищо не хапват, без да се посъветват със звездите. Една от тях видяла вкусно водорасло, от ония, дето приличат на къдраво зеле, но хороскопът й показвал неблагоприятен за водорасли ден. После открила апетитна попова лъжичка, но и нея оставила на мира – разположението на звездите й забранявало такива деликатеси. Внезапно забелязала червейче. Хороскопът сочел, че точно сега е моментът. Рибата нагълтала червейчето – и полетяла нагоре, закачена на кукичката на въдичаря. Защото въдичарят също се бил посъветвал със звездите и те му предрекли благоприятен за риболов ден. ПОУКА: Не играй по гайдата на всички, за да не развалиш танца си. ***", "date": "2019.08.05", "title": "Зодиите в приказки (Вижте вашия литературен образ!)"}
{"url": "https://www.monitor.bg:443/bg/a/view/radev-s-poredno-veto-tozi-pyt-za-zakona-za-voennoto-razuznavane-172253", "text": "Президентът Румен Радев наложи вето върху Закона за изменение и допълнение на Закона за военното разузнаване. Държавният глава не е съгласен с промените, с които се дава възможност цивилно лице да оглави Служба „Военна информация\" като досегашното изискване бе да е военнослужещ. Промените в закона бяха внесени дните, когато шефа на военното разузнаване подаде оставка, тъй като беше обвинен в изтичане на информация. В мотивите си президента казва още, че това не съответствало на мястото, което заема службата като неразделна част от въоръжените сили на Република България. Според него ръководителят е необходим за изпълнението на основните задачи на службата, свързани не просто с добиване на разузнавателна информация, а и с информация, необходима за защитата на националната сигурност от външни посегателства. Президентът смята, че се създава риск от нарушаване на принципите на централизираното управление и контрол на разузнавателната дейност и на политическия неутралитет. Според него приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.08.05", "title": "Радев с 19-о вето, този път за Закона за военното разузнаване"}
{"url": "https://www.monitor.bg:443/bg/a/view/kinosalonyt-vs-strijmingyt-172258", "text": "Сгушени на дивана до любим човек и с чаша мента в ръка или разположени в епицентъра на събитията, пред големия екран, заобиколени от група приятели – това са двете възможности пред нас, когато избираме как да изгледаме най-новото филмово заглавие, грабнало вниманието ни. Като единствените легални начини за „потребление“ на кино (с изключение на DVD-то, което днес изглежда обаче по-скоро архаично - б.а.) – салонът и стриймингът враждуват помежду си от години. Целта е ясна – привличане на по-голяма аудитория. Ето защо сега ще се вгледаме в плюсовете и минусите и на двете услуги, а избора оставяме на вас: Появяването на киносалона несъмнено върви ръка за ръка с първите стъпки на човечеството изобщо във филмовото изкуство. Както зад кинематографа, така и зад първите филми и прожекции стоят братя Люмиер. Именно те правят първото представяне на филм („Работници напускат фабриката „Люмиер“ в края на работното време“), чиято продължителност е около минута. Първо лентата е излъчена пред дружеството за подпомагане на националната промишленост, като това се случва през пролетта на 1895 г. Няколко месеца по-късно братята правят и първата платена публична прожекция в сутерена на парижкото „Гранд Кафе“. На нея присъстват около 40 души, а входът струвал около 1 франк. На събитието са били излъчени общо 10 късометражни филма. Следват дълги опашки пред френското кафе за шанс хората да се докоснат до новооткритото седмо изкуство, което се налага изключително бързо не само в Париж, но и в Лондон, Берлин, Санкт Петербург... Първите филми, вероятно знаете, са без говор, тъй като по това време технологията не позволява синхронизирането на звук и картина. По-късно към прожекциите се добавят музикален съпровод и надписи на цял екран, за да се предадат емоциите на актьорите и пояснения за действието. След като „Аватар“ и „Отмъстителите: Краят“ влязоха в люта битка за първото място в класацията за най-гледани филми на всички времена, днес ще се спрем именно на този списък. Хубавото при наличието на такава отчетност, базирана на парите, спечелени от продажба на билети, е, че всеки от нас може да се разрови из споменатите филмови заглавия и да знае, че те са с етикет „Препоръчано от публиката“: „Отмъстителите: Краят“ - 2,793 милиарда долара „Аватар“ - 2,789 милиарда долара „Титаник“ - 2,187 милиарда долара „Междузвездни войни: Силата се пробужда“ - 2,068 милиарда долара „Отмъстителите: Война без край“ - 2,048 милиарда долара „Джурасик свят“ - 1,671 милиарда долара „Отмъстителите“ - 1,518 милиарда долара „Бързи и яростни 7“ - 1,516 милиарда долара „Отмъстителите: Ерата на Ултрон“ - 1,405 милиарда долара „Черната пантера“ - 1,347 милиарда долара Да изгледаш филм на голям екран, е събитие като никое друго. От една страна, имаш удоволствието да проследиш сюжета в зала, която е технически екипирана именно за това. От самия екран, до звука и дори светлините в киносалона са изчислени така, че седмото изкуство да те потопи максимално в своята магия. Това важи с много по-голяма сила при 3D и IMAX прожекциите, при които усещането, повярвайте ни, няма как да изкопираме в домашни условия. Българските филми, разбира се, все още не се възползват от подобни технологии. Въпреки това и те заслужават същия шанс да ви поведат на своето си приключение с парадоксалното усещане, че хем сте изолирани от целия свят в тази (не)малка кутийка, която представлява салонът, хем преживявате събитията във филма заедно с всички свои събратя по седалка. Важно е да отбележим, че отскокът до киносалона представлява и социално събитие като никое друго. То дава предпоставка за разнообразие от ежедневието, в което да излезете с приятели или дори със семейството и да си побъбрите на рекламите и трейлърите, да се възхищавате заедно на сюжетните обрати и да се кикотите при нелепите шеги. След финалните надписи пък всички заедно можете да обсъдите позитивите и негативите от изгледаното заглавие. Очевидният минус на киносалона е фактът, че трябва да се съобразите с програмата, която невинаги пасва на вашия план за деня. Две седмици след премиерата на филма, който е грабнал вниманието ви, се разбирате с компанията да отидете да го изгледате, но – изненада! - прожекциите са или в работно време, или към 22,30 часа, а вие започвате да пресмятате часовете дали ще успеете да се приберете с градския транспорт. Или пък ще трябва да увеличите перото „киносалон“ с още петнайсетина лева за такси, ако така безразсъдно сте тръгнали без колата на това преживяване. Друг негатив може да бъде и самата публика в киносалона. Няма нищо по-влудяващо от коментара на „просветления“ съсед по седалка. „Не, бе, не ходи в стаята“, „Тая сега ще го целуне“ или „Тука нещо не разбрах“ са реплики, които светкавично те вадят от унеса на самия филм, и то с неистово желание да причиниш болка на говорещия индивид. На киносалоните им се наложи да мислят за авариен спасителен план още с утвърждаването на стрийминга като технология за „потребление“ на филми. И в момента, включително и в България, можем да се насладим на преживяване във ВИП зали (като тези на Cine Grand и „Арена“). Отвъд Океана пък все по-популярна става практиката на абонамента. Точно така – зрителите си го купуват, инсталират приложение и с него си избират в конкретния момент кой филм искат да гледат. После направо се настаняват в киносалона. Последната компания, която влезе в света на абонамента, е веригата Regal Cinemas. Там посетителите ще могат да се лишат от между 18 до 24 долара на месец. Важно уточнение е, че за всеки филм ще им се удържат по допълнителни 50 цента. Допълнително заплащане има още, ако филмът се гледа на 3D, IMAX и т.н. Сред най-атрактивните предложения по време на традиционното търговско изложение на залите в Европа тази година беше и създаването на т.нар. класи в киносалона. Разделението ще представлява въвеждането на допълнителни екстри за част от салона, където, за да седнат, зрителите ще трябва да заплатят малко по-скъп билет. Не се знае какви допълнителни благинки ще бъдат предложени, но вероятно включва кетъринг, по-добро място в салона и т.н. Идеята е залата да бъде разделена по подобие на самолет. Какво точно означава „по-скъп“ пропуск, има ли бъдеще подобна идея в Европа и кога най-рано би било възможно реализирането на предложението, все още не е ясно. Надали ще ви изненадаме с факта, че филмовият стрийминг води началото си от музикалния такъв, използван най-вече в миналото от радиата. Конкретно за платформите за видео по поискване (video on demand/VOD), макар че у нас лампичката в главата ни веднага светва с надпис Netflix, компанията, оказва се, не е първата в историята, която предоставя такава услуга. За да представим коя платформа е дебютирала в сферата, ще попътуваме мислено до... Хонконг. Става дума за сайта на iTV, които първо засвидетелствали амбицията си да предоставят услугата VOD през „далечната“ 1998 г. В интервю за университетско издание в Китай компанията отбелязва дори година по-рано, че работи върху проект за 24-часово „частно кино“ у дома. Според интервюта, проведени от iTV през този период, 80 на сто от хората биха били заинтригувани от това да използват услуга за видео по поискване. 70% от тях пък смятали, че кабелните абонати нямало да видят технологията като заместител на телевизията, а като допълнение. Самата Netflix, която иначе се смята за пионер в сферата, също прави иновация по това време, но... сред видеотеките. Те отварят онлайн каталог, като при направена поръчка DVD-то на избраното заглавие пристига по пощата в червена опаковка до два-три работни дни. След като филмът е изгледан, зрителят го връща обратно по същия начин. Всеки сайт може да предложи инфо относно „популярните“ в случая заглавия, които може да стриймвате от платформата. Факт е, че предоставящите такъв тип услуги се въздържат от разпространяване на информация относно гледаемостта на филмите си. Конкретно Netflix издават подобни данни единствено когато имат да се похвалят с нещо. Като впечатляващата премиера на последния филм на Дженифър Анистън и Адам Сандлър „Убийствена мистерия“, която счупи рекорда по интерес за премиерен уикенд. Комедията с полъх на криминалните романи на Агата Кристи е била въртяна от над 30 милиона акаунта на платформата. В HBO Go – друга оборотна платформа, която е силно експлоатирана от зрителите у нас, изнасят списъци, само че месечни и без особени подробности за гледаемост. Знаем кои са филмите, предизвикали най-голям интерес, не знаем обаче колко точно потребители са ги гледали. За юни например най-популярен е бил „Венъм“, следван от „Бохемска рапсодия“, „Дедууд: Филмът“ и „Игра на тронове: Последният страж“. За статистика, която да обобщава данни от всички функциониращи стрийминг платформи (тип боксофис) пък, не смеем и да си мечтаем. Позитивните страни на стрийминга в голяма степен решават негативните на киносалона. За начало тук няма да се налага да се съобразявате с графика, нареден от някой друг. Вместо това вие сами избирате времето и мястото, в което да гледате любимо заглавие. Можете да се насладите на уюта на дома, където няма да се почувствате на милиметри разстояние от напълно непознати. Още повече, можете да гледате седнали, легнали, дори и на челна стойка, ако сметнете за добре. Няма ги и досадните коментари на прекалено вживелите се фенове. Друг несъмнен плюс е, че можеш да спреш на пауза, ако решиш да извадиш пуканките от микровълновата или да си направиш сандвич. Ако пък случайно задремеш, ще избегнеш зрителния линч, на който обикновено те подлагат в киносалона (особено ако имаш склонност да хъркаш). Относно съдържанието - позитивът се крие в обема. Трудно един киносалон, с колкото и зали да разполага, ще може да предложи такова количество филми, каквото може стрийминг платформата. И то за една наистина прилична цена под формата на месечен абонамент. Фактът, че не можеш да се насладиш на всички елементи (звукови и визуални), които режисьорът е заложил във филма си, защото зависиш строго от технологията, с която разполагаш вкъщи, е един огромен негатив на стрийминга. Тоест макар и да „потребяваш“ реално кино, ти не успяваш да изпиташ удоволствието от всичките му „съставки“. Със сигурност в колонката за минуси на стрийминга следва да сложим и опасността гледането на филми да добие статут на гледане на телевизия. Иначе казано, да се превърне просто във фон на основната ни дейност – готвене, чистене, разговор с приятели и т.н. Като доказателство служи придобилата голяма популярност фраза Netflix and Chill. Буквално преводът й е покана за гледане на филм по Netflix и релакс. Реално обаче това е по-модерният начин да поканиш дружка за секс. Успехът на Netflix предизвика мнозина телевизии, продуцентски компании и дори технологични фирми да проявят интерес към сектора. Платформите днес са десетки, като предстои тепърва да се увеличават. HBO Go, Disney+, Hulu, Apple TV+, Amazon Prime са само сред най-популярните функциониращи и бъдещи сайтове за стрийминг. Всяка от тях, разбира се, предлага различно съдържание. А за да иска един любител на седмото изкуство да има достъп до всички заглавия, ще трябва да заделя една немалка сума от 50 до 100 долара месечно за това удоволствие. Макар в началото на развитието на услугата стриймингът да беше хвален, че води до по-малък процент на пиратството, защото предоставя възможност на хората да гледат избраните от тях филми на ниски цени, то днес гледаме палачинката от другата страна. Никой няма да иска да се абонира за всички съществуващи платформи. Налице вече е т.нар. умора от абонамента, което означава, че вместо да плащат на всяка отделна платформ, зрителите по-скоро биха заложили отново на добре познатото теглене на торенти. У нас, разбира се, развитието на стрийминга няма да ни се отрази чак толкова. Първо, ние все още залагаме стабилно на пиратството, когато искаме да гледаме любим филм. Второ, на българска територия все още функционират сравнително малко платформи, най-популярните от които са Netflix и HBO Go. Водят се обаче разговори за създаването на първата ни стрийминг платформа специално за българско кино. Причината – след като родно заглавие слезе от големия екран, то получава (евентуално) едно телевизионно излъчване, а след това отива в небитието. Или иначе казано – в пиратските сайтове. Със създаването на стрийминг платформа, каквато заявка вече беше дадена от Министерството на културата, въпросните филми ще могат да бъдат гледани по всяко време и от всеки.", "date": "2019.08.05", "title": "Киносалонът VS Стриймингът"}
{"url": "https://www.monitor.bg:443/bg/a/view/rajyn-lohte-se-zavyrna-s-pobeda-sled-nakazanie-172256", "text": "Звездата в плуването Райън Лохте се завърна с победа в басейна след 14-месечна пауза. 12-кратният олимпийски медалист спечели на 200 метра съчетано по време на първенството на САЩ по плуване с време 1:57.76 минути. Това е първо злато от националния шампионат за 35-годишния американец от 2014 година насам, както и общо 27-а титла на САЩ. Шесткратният олимпийски шампион получи 10-месечна забрана да участва в състезания след скандал на Игрите в Рио. Тогава американецът и негови съотборници съчиниха история как са били обрани в такси, но охранителни камери опровергаха твърденията им и се оказа, че четиримата плувци са направили скандал на бензиностанция в състояние на силно алкохолно опиянение. След като наказанието му изтече, през 2018 Лохте получи ново - този път за 14 месеца. Американската антидопингова агенция откри, че той си е инжектирал забранен за използване витамин. До последно не беше ясно дали Райън Лохте ще се завърне в професионалния спорт, но с победата си на американския шампионат именитият плувец даде сериозна заявка за успешно участие на Олимпиадата в Токио догодина.", "date": "2019.08.05", "title": "Райън Лохте се завърна с победа след наказание"}
{"url": "https://www.monitor.bg:443/bg/a/view/letjashti-kyshti-sreshtu-zemetresenija-v-japonija-172247", "text": "В Япония са разработени левитиращи над земята домове, които се повдигат над земната повърхност в момента на земетресение, а след като трусът отмине, основите на жилището отново се пускат. Технологията на левитиращия над земята дом учените са разработили още през миналото десетилетие, но на нея било обърнато по-сериозно внимание едва през 2011 година, след поредното много силно земетресение в страната. Конструкторите на компанията Air Danshin Systems Inc. са разработили системата по този начин, че при най-малките трусове, намиращите се под къщата специални възглавници се надуват и повдигат нагоре къщата. За началото на сеизмичната активност следи специален датчик, който подава сигнал на въздушен компресор. За да се напълнят възглавниците с въздух, на компресора са необходими само няколко секунди. Въпреки че дебелината на възглавниците е само няколко сантиметра, това е напълно достатъчно къщата да бъде повдигната и така съществено да бъдат намалени евентуалните щети. Когато трусовете свършат, къщата бавно се спуска обратно в специална рама, която е закрепена по периметъра на къщата. В момента в Япония вече са построени над 100 такива къщи.  ", "date": "2019.08.05", "title": "Летящи къщи срещу земетресения в Япония"}
{"url": "https://www.monitor.bg:443/bg/a/view/levski-lukojl-zadyrja-kapitana-si-172254", "text": "Капитанът на баскетболния Левски Лукойл Асен Великов остава в отбора и през следващия сезон. \"Има воини, с които влизаме във всяка битка със затворени очи. Изключително сме щастливи да обявим, че Асен Великов подписа нов договор с клуба. Той е едно от най-верните \"сини\" сърца, доказал своята доблест, лоялност и достойнство през годините. Благодарим му за стореното за нашия отбор дотук и за здравото рамо, на което спокойно ще продължим да се облягаме и занапред\", обявиха вицешампионите. Бронзовият медалист Берое пък привлече втори гард в последните дни. След завръщането на Деян Карамфилов, старозагорци подписаха с американеца Реджър Дауъл. През 2014 година 28-годишният баскетболист участва в драфта на НБА, но не е избран. Дауъл има сериозна международна кариера, като е и играл в редица държави като Аржентина, Беларус, Австрия, Словакия и Гърция. За последно гардът носи екипа на грузинския Динамо Тбилиси, с който изиграва 24 мача в местния шампионат и записва средно по 30 минути, както и 14.5 точки, 4.6 борби и 3.5 асистенции средно на мач.", "date": "2019.08.05", "title": "Левски Лукойл задържа капитана си"}
{"url": "https://www.monitor.bg:443/bg/a/view/ajaks-na-pytja-na-simeon-slavchev-kym-grupite-172252", "text": "Българският национал Симеон Славчев и „Карабах“ може да играят срещу холандския гранд „Аякс“ в плейофния кръг на Шампионската лига. За да се стигне до това, азербайджанският тим първо трябва да отстрани АПОЕЛ (Никозия) в третия квалификационен кръг. Амстердамци от своя страна пък трябва да елиминират гръцкия шампион ПАОК. Интересен е и жребият на „Ференцварош“, който отстрани „Лудогорец“ на старта. Унгарският шампион ще трябва да се справи с „Динамо“ (Загреб), а в следващия кръг го очаква победителят от сблъсъка между словенския „Марибор“ и норвежкия „Розенборг“. В плейофите отборите, които загубят, отиват директно в групите на Лига Европа. Първите мачове от плейофния кръг ще се играят на 20 и 21 август, а реваншите са на 27 и 28 август. Динамо (З)/Ференцварош – Марибор/Розенборг ЧФР Клуж/Селтик – Славия (Прага) Йънг Бойс – Цървена звезда/ФК Копенхаген АПОЕЛ Никозия/Карабах – ПАОК/Аякс Базел/ЛАСК – Брюж/Динамо (Киев) Истанбул ББ/Олимпиакос – Краснодар/Порто", "date": "2019.08.05", "title": "“Аякс“ на пътя на Симеон Славчев към групите на Шампионската лига"}
{"url": "https://www.monitor.bg:443/bg/a/view/mesi-se-kontuzi-aut-za-turneto-v-sa-sht-172251", "text": "Капитанът на „Барселона“ Лионел Меси получи травма на десния прасец по време на вчерашната тренировка на своя тим, като от клуба съобщиха, че става дума за разтежение. Контузията няма да позволи на звездата да пътува със съотборниците си за САЩ, а Лео ще трябва да остане да се възстановява в Испания. Шампионите на Ла Лига ще изиграят два мача с „Наполи“ - на 7 и 10 август, съответно в Маями и Мичиган. Минути след появилата се информация Меси излезе с коментар в официалните си профили в социалните мрежи. Аржентинската звезда изрази съжалението си от случката и обеща, че скоро феновете в САЩ ще могат да го видят на живо. „Очаквах с нетърпение началото на подготовката, но за съжаление се получи проблем в първата тренировка и ще бъда извън терена за известно време. Благодаря на всички за съобщенията и подкрепата. Исках да бъда с отбора и феновете, които ни очакват в САЩ, но това няма да се случи в момента. Ще се видим скоро. Прегръдки за всички”, написа аржентинският национал.", "date": "2019.08.05", "title": "Меси се контузи, аут за турнето в САЩ"}
{"url": "https://www.monitor.bg:443/bg/a/view/miri-na-kogoto-mu-e-pisano-da-byde-zvezda-172231", "text": "Как му прилича на това момче да му викат Мири. Като съкратено от Miracle (от анг. Чудо), а не от Мирян Костадинов. Въпреки не особено дългия си престои в машината за поп певци по калъп X Factor, вечно усмихнатия музикант се запечата в съзнанието на зрителите с невероятната си харизма и с това, че по нищо не приличаше на конкурентите си. Доказа го няколко години по-късно, като създаде рок бандата си MIRY и си събра вярна фенска маса. Е, още не може да напълни Националния стадион, но пък кой освен Слави Трифонов може?! Кариерата им тръгна лека полека, издадоха пет сингъла, започнаха да правят регулярни клубни участия, та дори и фестивални. Разписаха се и на Hills of Rock. Но преди месец нещо драстично се промени. Пуснаха песента си Kinda Love You, която няма нищо общо с предишните им парчета и зададе нова посока на групата – само нагоре. Нов е и състава на бандата, неизменен - само Мирян. В последните седмици Kinda Love You е начело на класацията на БНР, а фронтменът категорично казва: „със сигурност е най-положителното ни парче“. Стилът е нов – блус-рок, американски тип, и вече имат в резерв интересни неща, първото, от които предстои да чуем вероятно през ноември. За нас е изненадваща, но за бандата промяната е била процес от около две години, и е започнала с появата на китариста и братовчед на Мири - Пит Борисов. Именно той хваща и пренаписват я и днес вече е хит. „Влязохме и я записахме професионално, всеки инструмент - на живо. Това направи разликата с предишния начин, по който работихме - семпли, презаписвани неща“, споделя новото ниво, на което са минали Костадинов. В края на 2018-та пък се сдобиват с нов басист и барабанист - Свилен Игов и Антони Трандев. Всъщност Kinda Love You е първата им обща песен в този състав. А Мирян е доволен, че вече отборът е стабилен, а отговорността – споделена. „Не ми харесва чак толкова да стърча напред. Харесва ми да ръководя, да зависят от мен нещата, да поемам отговорност, но не държа аз да съм винаги в светлините“, откровен е той. Всичко идва от романтичната му представа за създаване на музика като едно време – на живо, с приятели и съмишленици, с обща мисия и мечти. „Така не се бориш сам. За мен е освежаващо като чувство, защото в последните 5 години не беше така. Имал съм подкрепата на много хора, но в крайна сметка винаги съм знаел, че трябва да разчитам само на себе си. За пръв път сега имам възможността да работя споделено с някого“, щастлив е Мирян. Тази визия за рок сцената се е вклинила в него още от престоя му в Англия, където е завършил Изящни изкуства и дизайн. Именно там започва да свири и на улицата, а с подкрепата на свои приятели от средите прави и първите си записи, които го хващат неподготвен, но резултатите го окриляват. Всъщност влиза в студиото заради човек, който го чува на улицата и му обещава, че ако направи записи, ще ги даде на сина си, който работи в „Юнивърсъл“. „Когато бях студент в Англия, с още едно момиче полякиня се оказа единствените двама човека от целия курс 50 човека, които Тогава коментирахме с преподаватели и колеги, че самата необходимост да се бориш и че идваш от място, където ти е било сложно да започнеш, ни е мотивирала. Хора като нас трябва да са много категоричен в това, което са избрал. Колкото ти е по-трудно и ти е лоша средата, толкова повече закоравяваш и искаш да се докажеш. Мисля, че до ден днешен това е моя мотивация“. Това е научил на Острова Мирян и вече го прилага за собствената си група. А, убедени сме, че щеше да му донесе успех и в границите на владенията на Кралицата, ако не е била една нещастна любов, запратила го отново в родината. „Тя ме заряза безкомпромисно и бях много наранен. Не исках дори да стоя в Англия, там където съм бил с нея. Тогава получих обаждане от селекционния екип на X Factor”, телеграфира в две изречения историята си с английската цигуларка Мири. Но тук го чака нова изненада. Всичко, което знае за шоубизнеса от приятелите и опита си на Запад е преобърнато на 180 градуса. „Изглеждаше ми твърде обикновена работата тук – върха не чак толкова високо и толкова примамлив. Но обяснява Костадинов. А коварството се крие в липсата на възможност и желание за работа, а не в подлагане на крак и мръсни номера. Това го научава да не е наивен и да не споделя плановете си с никого освен колегите от бандата и семейството. Все пак надига леко завесата, че в групата текат вътрешни процеси, а евентуална крайна цел – базиране в чужбина. „Градим с идеята да сме най-добрата група, която можем да бъдем. Обединили сме сили с професионалисти, които се занимават с издаване на музика - българи, които работят в чужбина. Целта ни е да не ни хване неподготвени успеха“, споделя Мири. Както в музиката подхождат романтично, така и с видеото. „Всички съвременни глупости ще са до време и в един момент хората ще се обърнат отново към класиката“, убеден е 26-годишният талант и дава пример с рока, който продължава да изкарва чисто нови групи с мирис на Led Zeppelin като Greta Van Fleet и Caleo. Това носи на MIRY внимание на медиите в чужбина – Канада, Германия, Англия. Самият Мирян обаче е готов и да падне от високо. Отново! „Разбрах, че или това колко ще бъда харесван и колко пари мога да изкарам. Просто имам нужда да свиря пред хора. Пък и като започнах си казах, че без значение как ще се развият нещата, винаги имам като вариант да се върна да свиря на улицата“. Мирян хваща китарата чак в 9-10 клас, като и до днес няма взет нито един урок. Учи се от клипчета в интернет как да свири първоначално детски песни, които са му основа. От детската градина обаче пее. Дори няма спомени за това, а само разкази от родителите му. Част от тези легенди са и забавни, като например как е свирил на детското си пиано пред тоалетната, докато големият му брат е бил вътре, или как майка му и баща му са го заварили да пее „Аз съм само цвят лилав“ на високоговорителя на детско камионче пожарна. В главата си днес мечтае за още много неща освен музика. Едно от тях е да развие проектите си с осветителните тела, с които се занимава от студент. Другото е режисурата. Тренира се в клиповете на бандата, но мечтае за киното. - Местността Фичоза край Варна, където снимахме клипа на Kinda Love You. Все едно си в друг свят там. - Hozier – Nina Cried Power. - „Зелената книга“. Гледах го вече три пъти.  - За музика, обсъждахме плановете си с момчетата от бандата. - „Сатори в Париж“ на Керуак. - Гола жена пред прозореца ми и гледката през него. Понякога даже ми позволяват да ги снимам така. - Н. Пр. Петър Андонов – беше посланик в Южна Корея, сега е в Индонезия. Винаги е помагал изключително много на български изпълнители, използвал е връзките си винаги в помощ на хората на изкуството и не е отказвал на никого.", "date": "2019.08.05", "title": "Мири, на когото му е писано да бъде звезда"}
{"url": "https://www.monitor.bg:443/bg/a/view/objaviha-bedstveno-polojenie-v-svishtov-zaradi-svinskata-chuma-172242", "text": "Община Свищов обяви бедствено положение заради африканската свинска чума. Засега извънредното положение ще е до следващия понеделник, като ако дотогава ситуацията продължи а се влошава, срокът ще бъде удължен. Засега единственото място в Свищов, където бе открито огнище та свинска чума е комплексът в село Българско Сливово. Там днес започва уъртвяването на над 17 хил. животни. В акцията по умъртвяването им ще се включат пожарната, полицията и сили на военните от поделеинето в съседния град Белене. Днес изтече и срокът даден на стопаните за доброволното умъртвяване на всички прасета с 20-километровите зони от откритите огнища на зараза. В търновска област това всъщност се отнася до насеени места в 9 от общо 10-те общини на областта. Засега само стопаните от община Елена не са принудени да се разделят с прасетата си. Обещанието, че държавата ще даде о 300 лв. компенсация на стопаните за умъртвените от тях прасета изобщо не успокоява хората. Според изчисленията на селските стопани едно прасе 200 кг. ако бъде заклано и продадено на парчета носи не по-малко от 1000 лв. Поради това те определят обещанието на държавата за компенсацията като поредна подигравка с тях и трудът им.", "date": "2019.08.05", "title": "Обявиха бедствено положение в Свищов заради свинската чума"}
{"url": "https://www.monitor.bg:443/bg/a/view/71-ot-bylgarite-otdavat-po-malko-znachenie-na-materialnoto-172246", "text": "71% от българите смятат, че бихме живели по-добре, ако не отдаваме толкова голямо значение на материалното. 11% са тези, които мислят, че това няма да се отрази добре, а още толкова, че не е от значение. Останалите пък не могат да преценят, показва проучване на „Галъп интернешънъл“, цитирано от БНТ. Статистиката показва, че делът на българите, които разсъждават по този начин, надвишава средния за света с цели 10%. Делът на негативните отговори обаче е двойно по-малък от средния за света. В сравнение със съседите ни, единствено в Гърция ни надминават по този показател. 60% от анкетираните по света не са материалисти, а смятат, че ще е по-добре хората да търсим начини да се наслаждаваме на живота, без да е нужно да правим постоянно калкулации и да мислим за сметки. 21% не мислят така, а 14% пък са на мнение, че няма значение дали мислим за пари, или не. Останалите 5% се колебаят. Според изследването обаче хората с по-високо образование и заплата, са склонни да искат свят, в който парите са по-малко важни. В Европа и Северна Америка гражданите са по-склонни да оставят материалното на по-заден план, докато в Азия и Африка отговорите „ще бъде по-добре“, макар и мнозинство, са със сравнително по-малък дял. Това може да се обясни с факта, че по-богатите и развити общества могат да си позволят в по-голяма степен да мислят за ценности, оставайки парите на заден план - тъй като не изпитват толкова силно тяхната липса.", "date": "2019.08.05", "title": "71% от българите отдават по-малко значение на материалното"}
{"url": "https://www.monitor.bg:443/bg/a/view/mladej-nadraska-sys-sprej-kolata-na-majka-si-172244", "text": "Младеж отмъсти на майка си заради развода с родния му баща, като нашари с цветен спей автоомбила и. В събота сутрита в полицията в град Елена бил получен сигнал от жена, която се жалвала, че през нощта неизвестен е нашарил със зелена боя колата й. На бронята били изписани нецензурни думи и ругатни. След проведеното разследване е установено,че извършител на вандалската постъпка е собствения син на потърпевшата. Преди време родителите на 15-годишния младеж се разделили по законен начин, чрез развод. Момчето обаче не могло да приеме раздялата, държало отговорно майка си за нея и решило да и отмъсти като загрози любимата и кола. Привикано на разпит пред полицаите то си признало за извършеното.", "date": "2019.08.05", "title": "Разгневен тийнейджър надраска със спрей колата на майка си"}
{"url": "https://www.monitor.bg:443/bg/a/view/bivsh-marokanski-nacional-smenja-mariani-v-levski-172243", "text": "„Левски“ продължава да търси усилено заместник на вече бившата си звезда Давиде Мариани. Швейцарецът бе продаден на „Шабаб Ал Ахли“ за 1,4 млн. евро, а от „Герена“ обявиха, че със сигурност ще инвестират част от парите за качествен заместник. Сред основните кандидати за ново попълнение в „сините“ редици в момента е бившият марокански национал Абделазиз Барада, с който са започнати и разговори. Халфът е свободен агент и на „Левски“, като клубът може да си осигури услугите му буквално в следващите няколко часа. През миналия сезон Барада игра за „Анталияспор“, а през зимата бе преотстъпен на испанския „Химнастик“ (Тарагона). Договорът на 30-годишния футболист с турския тим изтича в края на юни и не е подновен. И в двата отбора Абделазиз не успява да се наложи в титулярния състав, а изявите му се епизодични. Звездата на Барада изгрява през 2012 година с екипа на „Хетафе“. Тогава той бе сочен за голям талант. Последва трансфер в „Ал Джазира“ в ОАЕ за 8,5 млн. евро, където изкарва една година, след което е купен от френския гранд „Олимпик“ (Марсилия) за 4,5 млн. евро.  През лятото на 2016 година е продаден на друг клуб от ОАЕ - „Ал Насър“ за 2 млн. евро. Там за да се присъедини към „Анталияспор“. Има 26 мача и 4 гола за националния отбор на Мароко. За последно е бил викам през 2015 година. Барада има френско гражданство и няма да заема квота на чужденец извън Европейския съюз. В същото време стана ясно, че опцията със закупуването на Тодор Неделев едва ли ще се случи, като „канарчетата“ обявиха, че официално запитване за футболиста въобще не е постъпвало и информациите за евентуален траснфер са в сферата на спекулациите. „Сините“ няма да правят и нова изходяща сделка , след като „Фрозиноне“ прояви интерес към нападателя на Станислав Костов. Офертата обаче е била в размер на 250 хиляди евро, което не удовлетворява шефовете на „Герена“.", "date": "2019.08.05", "title": "Бивш марокански национал сменя Мариани в „Левски“ "}
{"url": "https://www.monitor.bg:443/bg/a/view/unajted-plati-100-miliona-evro-za-goljamata-glava-172245", "text": "“Манчестър Юнайтед” официално обяви привличането на Хари Магуайър от “Лестър”. Дългоочакваният трансфер вече е факт и националът на Англия се превръща в най-скъпия защитник в света. За 26-годишния бранител \"Червените дяволи\" плащат на \"лисиците\" умопомрачителните 100 милиона евро. Договорът на Магуайър, известен с прякора Голямата глава, е за шест години с опция за удължаването му за още една. \"Щастлив съм, че вече съм част от “Манчестър Юнайтед”. Насладих се изцяло на времето, прекарано в “Лестър”, и искам да благодаря на всички в клуба, както и на феновете за фантастичната им подкрепа през последните два сезона. Когато “Манчестър Юнайтед” почука на вратата, това е невероятна възможност. Разговорите с мениджъра Оле Гунар Солскяер ме развълнуваха заради визията и плановете, които той има за отбора. Ясно е, че Оле изгражда тим, който да печели трофеи. С нетърпение очаквам да се срещна с новите си съотборници и да започна сезона\", коментира Хари Магуайър пред официалния сайт на “Манчестър Юнайтед” Английският национал подобрява рекорда за най-скъп защитник в света, който се държеше от Върджил ван Дайк. Холандският национал миналата година премина от „Саутхемптън” в “Ливърпул” за 85 милиона евро.", "date": "2019.08.05", "title": "“Юнайтед“ плати 100 милиона евро за Голямата глава"}
{"url": "https://www.monitor.bg:443/bg/a/view/elvis-zavladjava-i-golemija-ekran-s-rokendrol-prez-2021-g-172240", "text": "Филмовата биография на Краля на рокендрола Елвис Пресли ще бележи големия екран от месец октомври 2021 г. Това съобщи студиото Warner Bros. седмица, след като оповести и кой ще застане пред камерата за главната роля в заглавието, а именно – младата звезда Остин Бътлър. Лентата все още няма заглавие. Ясно е, че на режисьорското столче ще седне Баз Лурман, а актьорският състав се допълва още и от Том Ханкс. Относно сюжета от Warner Bros. казват: „задълбочаваме се в сложния и динамичен период от 20 години, в който изгрява звездата на Пресли и той достига до безпрецедентната си слава на фона на развиващия се културен пейзащ в Америка“. Междувременно студиото обяви, че филмът Dune на Дени Вилньов ще излезе на голям екран с месец по-късно от първоначално предвиденото, а именно – на 18 декември 2020 г.", "date": "2019.08.05", "title": "Елвис завладява и големия екран с рокендрол през 2021 г."}
{"url": "https://www.monitor.bg:443/bg/a/view/dron-ubi-43-dushi-v-libija-172248", "text": "Нападение с дрон, извършено от силите на Халифа Хафтар срещу южния либийски град Мурзук, отне живота на най-малко 43 души и рани 51 човека. Либийската национална армия (ЛНА) под командването на Хафтар потвърди, че е извършила атаката, но отрече да е взела на мушка цивилни. В изявлението на ЛНА се казва, че мишена на удара са били \"чадски опозиционни бойци\". Под това определение често пъти се имат предвид членове на племето тебу, които се сражават срещу силите на Хафтар в този регион. ЛНА превзе Мурзук в началото на тази година в рамките на офанзивата си за превземане на богатия на петрол либийски юг. След това обаче тя се изтегли от града, за да съсредоточи силите си на север, където се опитва да установи контрол върху Триполи. Кампанията за превземане на либийската столица продължава вече четири месеца.", "date": "2019.08.05", "title": "Дрон уби 43 души в Либия"}
{"url": "https://www.monitor.bg:443/bg/a/view/indija-prati-armija-v-kashmir-172249", "text": "Индийските власти прехвърлят допълнителен контингент от 8000 военнослужещи в щата Джаму и Кашмир на фона на обявеното от правителствено решение за отмяна на специалния конституционен статут на този регион. Военни транспортни самолети доставят войници до летището на столицата на региона, град Шринагар. Тези военнослужещи ще засилят 35-хилядната армия, която вече е разположена в Джаму и Кашмир. Всички военни части в Индия са в състояние на повишена бойна готовност.", "date": "2019.08.05", "title": "Индия прати армия в Кашмир"}
{"url": "https://www.monitor.bg:443/bg/a/view/frenskijat-ministyr-na-kulturata-zove-za-po-malko-anglijski-172241", "text": "Френският министър на културата Франк Ристер призова сънародниците си да намалят употребата на английския език в опит да съхранят употребата на френския, предаде Ройтерс. Ристер отправи своя апел в Туитър по повод 25-ата годишнина от приемането на закон за употребата на френския език в радиото и телевизията. Критици на този призив и на патриотичните позиции като цяло обаче изтъкнаха, че дори френският президент Еманюел Макрон редовно допуска в думите му да се прокрадват английски идиоми. Той например казва стартъп нация (Start-Up Nation), когато говори за визията си за една Франция, която да насърчава иновациите и технологиите. През 1994 г. във Франция е приет закона Тубон. Той превърна използването на френския език във задължително във всички телевизии, което означава, че всички чужди програми са дублирани. Според същия закон френските радиостанции трябва да излъчват 40 процента френска музика през по-голямата част от деня. През 2006 г. тогавашният френски президент Жак Ширак напусна за кратко среща на върха на ЕС като протест, когато френският ръководител на европейското промишлено лоби се обърна към евролидерите на английски език, припомня Ройтерс. Франция винаги се е гордяла с културата и езика си и постоянно се стреми да се брани от навлизането на английския език и американските обичаи, които често пъти са наричани иронично от французите \"англосаксонците\".", "date": "2019.08.05", "title": "Френският министър на културата зове за по-малко английски"}
{"url": "https://www.monitor.bg:443/bg/a/view/otkriha-150-nelegalni-praseta-kraj-bivsheto-letishte-dobrich-172232", "text": "150 нелегални прасета бяха открити край бившето летище Добрич, при проверка на екип от ОДБХ, в присъствието на областния управител Красимир Кирилов. Собственикът Стоян Стоянов ги отглежда без никаква биосигурност в стопанството, а животните спокойно влизат и излизат и в близката нива с царевица. От ОДБХ заявиха, че на стопанина са съставяни многократно актове, но той отказва да предприеме нужните действия. На Стоянов бе връчено предписание за срок от 48 часа да ликвидира животните. Бяха проверени и няколко адреса в кв. „Рилци“, но там навсякъде собствениците бяха спазили гратисния период. От началото на седмицата по проверки в задните дворове на цялата област тръгват два екипа със специалисти от ОДБХ, придружени от служители на МВР. На ден ще се проверяват средно по 12 адреса. На тези, които не са спазили указанията и не са прибрали за лична консумация животните си в гратисния период, ще им бъдат издавани предписания за срок от 48 часа. След изтичане на този срок животните им ще бъдат умъртвени и загробени. Статистиката сочи, че в област Добрич 1046 са домашните свине, които стопаните до 5 август трябваше да ликвидират. Директорът на ОДБХ Добрич д-р Каменов съобщи, че през почивните дни лично е извършил проверка на кланиците на територията на област Добрич, като е съставен акт за неспазване на разпореждането за дезинфекция на кланицата в село Дропла. В село Сенокос т. нар. килим за дезинфекция не е бил напоен с дезинфектант, като дежурният се оправдал, че през нощта е бил откраднат маркучът на инсталацията. Кланицата в с. Росеново ще изгради дезинфекционна инсталация, каквато има на ГКПП Кардам и Дуранкулак. Д-р Каменов информира още, че в петък бил подаден сигнал за ударено от автомобил диво прасе в района между селата Дуранкулак и Ваклино. Дежурен ветеринарен лекар е бил на място около 23.00 ч., взета е проба по надлежния ред, която е изпратена за изследване в референтната лаборатория, а трупът на животното е загробен. Резултатите от пробата се очакват в сряда. Директорът на ОДБХ допълни, че е изпратил писмо с указания до директора на Държавно ловно стопанство Балчик – да бъдат извършени претърсвания в района на стопанството в местността Зеленка край Каварна.            ", "date": "2019.08.05", "title": "Откриха 150 нелегални прасета край бившето летище на Добрич"}
{"url": "https://www.monitor.bg:443/bg/a/view/elizabet-ii-s-elitni-imoti-v-moskva-172235", "text": "Британската кралица Елизабет Втора се оказа собственичка на елитни имоти в Москва. Апартаментите на коронованата особа се намират в самото сърце на руската столица. От публикуваните копия на документи става ясно, че това са 4 квартири на „Обиденский переулок“ № 10, чиято площ се равнява съответно на 184, 187, 189 и 320 квадратни метра. От прозорците на баровските апартаменти се откривала прекрасна панорама към самия Кремъл, Москва река и Храма на Христос Спасител. Според справката, в съседните блокове квартири притежават руският милиардер Олег Дерипаска и бившият висш чиновник Михаил Абизов. В извадката от Единния държавен регистър на недвижимите имоти е указано, че собственик на споменатите четири апартамента е „Нейно Величество кралицата, управляваща Канада“. От посолството на тази страна обяснили, че Канада е институционална монархия, която се управлява от Елизабет Втора и затова е прието да се казва, че това са нейни имоти. Предполага се, че в апартаментите с обща площ от близо 900 кв. метра и пазарна стойност от около 7,6 млн. евро, живеят служители на посолството на Канада в Москва. Самата кралица никога не ги е ползвала, тъй като нейната единствена визита в Русия датира от 1994 г., а имотите са купени в периода 2002-2003 г. Западната преса припомня, че Елизабет Втора отдава под наем на своите дворци: недвижимото имущество на британските монарси може да бъде наето за провеждането на празници, делови вечери, затворени концерти, модни дефилета и други мероприятия.", "date": "2019.08.05", "title": "Елизабет II с елитни имоти в Москва"}
{"url": "https://www.monitor.bg:443/bg/a/view/po-vnimatelno-v-planinata-172233", "text": "Последните инциденти с планинари край хижа “Македония” в Рила, Боянския водопад и скалите край Лакатник, както и трагедията с паднало дърво върху палатка край водоем по време на буря ни карат да припомним, че с природата шега не бива. Всъщност не минава ден, в който да няма инциденти. Факт е, че нашите планински спасителни служби стават все по-добри и разполагат с отлична техника за бързо придвижване и оказване на първа помощ. Добра новина е, че все повече туристи си правят застраховка, с която се осчетоводяват усилията за спасяването им. Телефоните на службата и сайта им са винаги на разположение за консултации за обстановката. На много места има монтирани уебкамери, които могат да се видят. Но остава открит въпросът за екипировката и неадекватните реакции. Основните травми са от подхлъзване по камъните на мокър терен. Ниската облачност при лошо време създава опасност за мъгли и изгубване. Затова екипировката задължително трябва да е добра – водоустойчиво яке и високи обувки с грайфер. Важно е също, особено за възрастните хора да не са сами, за да може при инцидент да им бъде оказана помощ на място от останалите. При влошаваща се обстановка – приближаваща буря със светкавици, е най-добре да не се правят опити непременно да се стигне до поставена цел, а по най-бързия начин да се прекрати излетът или да се потърсят безопасни укрития. Мобилните телефони трябва да са заредени, добре е да има допълнителна батерия, както и осветление. Последните статистически данни показват, че планинският туризъм у нас става все по привлекателен и масов. Това означава, че и рисковете се увеличават. А отговорността е преди всичко на тези, които са решили да посетят планината.", "date": "2019.08.05", "title": "По-внимателно в планината "}
{"url": "https://www.monitor.bg:443/bg/a/view/policai-svaliha-motorist-sys-stop-patroni-sled-bjasna-gonka-v-sofija-172237", "text": "24-годишен моторист е задържан в столицата за бягство от полицейска проверка и застрашаване живота на полицаи, съобщиха от МВР. Екшънът се е разиграл в понеделник след полунощ. Около 00.45 часа, патрулирайки в района на булевард \"Никола Петков“ и Околовръстния път, пътните полицаи забелязали моторист да се движи в посока квартал \"Горна баня“ с висока скорост, без светлини и със скрит регистрационен номер. Униформените незабавно предприели действия за спиране на превозното средство със звуков и светлинен сигнал, но водачът не се подчинил и увеличил скоростта. Сигналът за неподчинението бил предаден на следващ екип, който също безуспешно опитал да спре моториста. След кратко преследване полицаите му препречили пътя, но когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. При възникналата ситуация и реална опасност за живота и здравето им, се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Той е прегледен от екип на спешна помощ и допълнително в болнично заведение, назначено му е лечение. От последващите полицейски действия е установено, че мотористът - 24-годишен, управлява моторното превозно средство без необходимата категория, а моторът е спрян от движение. Работа по документиране и изясняване на всички обстоятелства около случая продължава.", "date": "2019.08.05", "title": "Полицаи свалиха моторист със стоп патрони след бясна гонка в София"}
{"url": "https://www.monitor.bg:443/bg/a/view/lili-rejnhart-napisa-poema-za-koul-spraus-172227", "text": "Актрисата Лили Рейнхарт написа поема за своя колега и любим Коул Спраус. Чаровната блондинка се зае с това начинание по повод 27-ия рожден ден на Коул, който изгря на звездния небосвод със своя брат близнак в „Лудориите на Зак и Коди“. „Опитах се да намеря поема, която да ти пратя, защото думите ми ме предадоха. Но всички тези любовни поеми не са достатъчни. Чуждите думи не могат да паснат. Сълзлива поема за рождени ден на Коул Спраус“ - това публикува в социалните мрежи 22-годишната красавица. С този жест Лили тушира слуховете, че със Спраус са се разделили. Припомняме, че миналия месец се заговори, че звездите от тийн драмата „Ривърдейл“, които играят влюбените Бети Купър и Джъгхед Джоунс, вече не са заедно. Искрата между Рейнхарт и Спраус пламна преди около две години на снимачния сет на сериала.", "date": "2019.08.05", "title": "Лили Рейнхарт написа поема за Коул Спраус"}
{"url": "https://www.monitor.bg:443/bg/a/view/selo-v-poleto-si-vdiga-hram-170-godini-po-kysno-172239", "text": "Първа копка за православен храм, посветен на Божията майка  направиха жителите на едно от най-малките села в община Нова Загора, създаденото от фамилията на ратаи, забегнали от близкото Ердуванлий (чифлик, в който се отглеждали соколи за падишаха) преди около 170 години Радево. Едва 134 са хората с постоянен адрес тук, заедно с притежателите на вили броят им набъбва до към 180, най-възрастната баба Цвета вече е на 90 години, коментира каращата втория си мандат кметица Росица Недялкова. По думите й в Радево никога не е имало черква, в различни времена ползвали за обредите стаичка в местното начално училище, но след 1944-а тогавашната власт разпоредила иконите да бъдат прибрани и хората се черковали в съседното Пет могили. Инициативата за малката, 30-квадратни метра църквица е на работещият в ТЕЦ „Марица изток“  Стоян Стойков , който е дарил част от двора си , за да има място, където съселяните му да прошепнат молитвичка или да опеят по християнски близък при кончината му. Първата копка направиха старозагорският митрополит  Киприан , собственикът на терена Стоян Стойков  и отзовалият се на призива за подкрепа местен жител Димитър Бънев, които изразиха надежда, че скоро ще се чуе гласът на камбана от черквата “Св. Успение Богородично”.", "date": "2019.08.05", "title": "Село в полето си вдига храм 170 години по-късно"}
{"url": "https://www.monitor.bg:443/bg/a/view/nameriha-orhideja-kojato-nikoga-ne-cyfti-172229", "text": "Специалисти са открили на субтропичните японски острови Амами-Ошима и Токуношима непознато досега на науката цвете - орхидея, която дава плодове, без да цъфти, съобщава сайтът Phys.org. Новият вид е наречен Gastrodia amamiana. Орхидеята спада към т.нар. микохетеротрофи - растения, които се отказват се от фотосинтезата и се превръщат в паразити, хранейки се с хифи на гъби-приемници. Тъй като не се нуждаят от слънчева светлина, въпросните растения се появяват над земята само през кратките периоди на плододаване. Това ги прави трудни за откриване и класифициране, отбелязват учените от университета на Кобе. Специалистите са установили, че цветовете на Gastrodia amamiana винаги остават под формата на твърди пъпки. Подобно на много други нефотосинтезиращи растения, тези орхидеи виреят на тъмни места в гори, където опрашващите насекоми рядко летят. Учените допускат, че разтварянето на цветовете би отнело твърде много ресурси от растението, поради което в хода на еволюцията то е развило способността за самооплождане в затворена пъпка. Специалистите допълват, че тъй като са паразити, микохетеротрофите могат да съществуват само в стабилни екосистеми с голям запас от хранителни вещества.", "date": "2019.08.05", "title": "Намериха орхидея, която никога не цъфти"}
{"url": "https://www.monitor.bg:443/bg/a/view/silni-otbori-na-pytja-na-bylgarija-kym-igrite-v-tokio-172234", "text": "Женският национален отбор на България ще има сериозни противници на предстоящата европейска олимпийска квалификация, която ще се проведе в началото на 2020 година. Волейболистките ни, водени от селекционера Иван Петков, биха Казахстан с 3:0 (25:14, 25:16, 25:16) в последния си мач от турнира в Шрийвпорт (САЩ) и завършиха на второ място с 2 победи, 1 загуби и 7 точки. Така България не успя да вземе виза за Олимпиадата в Токио от тази квалификация, но ще има още един шанс.  На европейската квалификация ще участват силният тим на Турция, както и европейският вицешампион от 2017 година Холандия. В борбата за квота за Токио 2020 в зона Европа ще се включат още съставите на Полша и Азербайджан. Общо 8 европейски отбора ще се борят за едно място за олимпийските игри. Селекционерът Иван Петков сподели след победата над Казахстан, че мачът е бил много различен от този със САЩ. \"Дадох шанс на повече състезателки и играхме с различна шестица. Сега с ще се подготвяме за предстоящите мачове от европейското първенство\", заяви Петков. \"Не подценихме отбора на Казахстан. Дадохме всичко възможно и показахме уважение. Щастливи сме да завършим с положителен резултат за нас”, добави националката Мира Тодорова, която също вече гледа към европейското първенство и втората квалификация за олимпийските игри през януари догодина.", "date": "2019.08.05", "title": "Силни отбори на пътя на България към Игрите в Токио"}
{"url": "https://www.monitor.bg:443/bg/a/view/todor-skrimov-mechtae-za-medal-s-nacionalnija-tim-172236", "text": "Националът Тодор Скримов призна, че Бразилия е големият фаворит в групата на България от олимпийската квалификация. Волейболистът обаче не губи надежда, че победа в предстоящия сблъсък е възможна пред българските фенове. \"Не можем да подценяваме никого. Първо, трябва да победим Египет и Пуерто Рико. Бразилия очевидно е най-добрият отбор в тази група. Имат страхотни играчи, спечелили са много отличия. Но това е просто един мач и вярвам, че можем да ги победим. Особено у дома, с подкрепата на нашите фенове\", коментира Скримов, който даде обширно интервю за специализирания волейболен сайт worldofvolley.com. Посрещачът даде оценка на изминалия сезон в италианската Серия А1 със своя Вибо Валентия, като говори и за предизвикателствата с националния отбор.  В първия си мач от олимпийската квалификация във Варна \"лъвовете\" излизат срещу Египет на 9 август. Във втория си мач в събота българските национали играят с Пуерто Рико на 10 август. Третият сблъсък на България е очакван с най-голям интерес - мачът с олимпийския шампион Бразилия, който е на 11 август, неделя. И трите двубоя на България са от 20,30 часа. Само победителят в квалификационния турнир получава квота за Олимпийските игри в Токио 2020. Вторият в класирането ще има още една възможност на континентална квалификация, която ще се проведе в началото на следващата година. Попитан дали има неосъществени мечти във волейбола, Тодор Скримов отговаря категорично: \"Да, да спечеля медал с българския национален отбор.\" Българинът сподели още, че дори да не е професионален волейболист, би се занимавал отново с някакъв спорт. \"Още от дете много обичам спорта, така че не мога да си представя да правя нещо друго\", сподели Скримов. Колкото до сезона с италианския Вибо Валентия, Скримов не дава особено висока оценка. \"Имахме няколко много добри мача, но не успяхме да поддържаме ниво за дълго време. Трябваше да завършим по различен начин. Можеше да сме по-високо в класирането. Мисля, че имахме по-добри играчи в сравнение с някои отбори, които завършиха на по-добра позиция. Имахме много възходи и спадове, и напълно заслужихме своето място\", заяви още Тодор Скримов.", "date": "2019.08.05", "title": "Тодор Скримов мечтае за медал с националния тим"}
{"url": "https://www.monitor.bg:443/bg/a/view/bratyt-na-kilyra-nemija-poiska-da-byde-ekstradiran-v-gyrcija-172220", "text": "Издирваният за съучастие в поръчково убийство на бизнесмен в Атина Милен Райчев се съгласи днес да бъде екстрадиран в Гърция. Той е заснет от камери да шофира колата, с която брат му Серафим Райчев – Немия бяга, след като застрелва на 31-и октомври м.г. австралиеца с гръцки произход Янис Макрис. Счита се, че покушението е поръчано от наркобос от Сидни, конкурент на Макрис в сделки с дрога. Немия беше арестуван през април т.г. в Атина, а брат му в жилището на родителите си в Хасково преди десетина дни. Райчев поиска от съда в Хасково сам да бъде предаден на гръцките съдебни власти. Законът предвижда срок от 3 дни, в които може да оттегли своето съгласие за  екстрадиция. На процеса в Гърция, ако се докаже вината на братя Райчеви те могат да получат максимални присъди, включително и доживотен затвор. Апелативните магистрати в Атина са изпратили сред документите по делото и специална гаранция. Според нея, ако Милен Райчев бъде осъден в Гърция, ще бъде върнат в България за излежаване на наложеното му наказание.      ", "date": "2019.08.05", "title": "Братът на килъра Немия поиска да бъде екстрадиран в Гърция"}
{"url": "https://www.monitor.bg:443/bg/a/view/bivshijat-shef-na-nek-evtinijat-tok-se-iznasja-ot-bylgarija-172217", "text": "Евтината електроенергия се изнася от България, а скъпата остава за родния пазар. Цената на електроенергията на свободната борса застрашава националната сигурност, предупреди на извънредна пресконференция освободеният изпълнителен директор на НЕК Петър Илиев. По думите му, правилата за определяне на цената, на която електроенергията се търгува, се изкривяват от пазарни играчи. „Сутринта като станах и като погледнах енергийното производство и пазара, пак видях, че и днес 2 млн. лева излизат от България. За изминалата година и половина 13 млн. мегават часа електроенергия са изнесени от България и това нямаше да бъде нищо лошо, ако тази енергия не беше субсидирана с над 1 млрд. лева, които не са влезли в енергетиката“, коментира бившият директор на НЕК. „Над 1 млрд. български лева излизат, защото електроенергията, която се произвежда от ВЕИ-тата, тя е субсидирана и тя се субсидира от мен, от вас, от всички, част от бизнеса също плаща със задължения за обществото, както и производителите с 5% те също субсидират ВЕИ“, обясни Илиев. Припомняме, че на 2 август Бордът на директорите на Българския енергиен холдинг (БЕХ) освободи изпълнителния директор на НЕК Петър Илиев. На   в борда на директорите на държавната компания и за нейн шеф е назначен Иван Йончев.", "date": "2019.08.05", "title": "Бившият шеф на НЕК: Евтиният ток се изнася от България "}
{"url": "https://www.monitor.bg:443/bg/a/view/po-slabata-rekolta-sviva-pazara-na-nivi-172219", "text": "По-слабата реколта от зърно, особено в житницата на България Добруджа, а оттам и по-ниските доходи на земеделците оказват негативно влияние и свиват пазара на земеделска земя, научи „Монитор”. „В Добруджа има най-слаби резултати от зърнена реколта. Такива се очертават най-вече в черноморските общини. Там жънат изсъхналата си царевица, а от житото изкараха по 300 кг от декар. Затова поне за момента няма интерес да се купува земя”, обяснява Костадин Костадинов, председател на Националната асоциация на зърнопроизводителите в България. „По-актуална е африканската чума по свинете, но този проблем засега не влияе на пазара на земя. На него влияят парите. 300 кг по 30 ст. е 90 лв., а рентата в Добруджа е толкова. Останалите разходи са за сметка на арендаторите”, допълва той и припомня, че именно големите земеделски производители обикновено са едни от основните купувачи на земеделска земя. Според Костадинов може да имат интерес да купуват земя само хора, които не се занимават със земеделие и са решили да инвестират в такъв имот. Друг фактор, влияещ в известна степен възпиращо на пазара на земеделска земя, е неяснотата около таваните за евросубсидии в следващия програмен период, започващ от 2020 г. Затова и продавачи, и купувачи, които основно са арендаторите или специализирани фондове, са склонни да изчакат поне до средата на следващата година. На решението на инвеститорите в ниви влияе и неяснотата около проекта за нов закон за земеделските земи. Срокът на неговото обществено обсъждане е удължен до края на годината. Предложените текстове в него обаче будят безпокойство сред собствениците на земеделски земи, защото се предлагат някои ограничения на правата им. Според Радослав Христов от Тракийската асоциация на зърнопроизводителите обаче на отделни места има леко раздвижване на пазара, след жътвата. По думите му собствениците решават да продават ниви винаги, когато получат парите или продукцията от арендаторите, защото се опасяват да не бъдат ощетени. „Някъде такива сделки има повече и в края на годината, когато заедно с оформянето на счетоводния баланс се изплащат и арендите на собствениците на земеделската земя. Както винаги, продължават да се продават малки парчета земя. Освен това дори се правят и сделки с идеални части от съсобствеността в такива имоти”, обяснява той. Според него в зърнопроизводителните райони на Тракия цените за декар земеделска земя варират от 800 до 1200 лв. Според национално представително проучване за нагласите на собствениците на земеделска земя в момента около 173 хил. собственици на земя търсят пазар за имотите си и планират да продадат част от тях в близките месеци. Те притежават средно по 27 дка земя, като смятат да продадат около 13 дка. Това означава, че съществуват пазарни предпоставки над 2 млн. дка да сменят собствеността си. Проучването показва още, че най-честата причина за продажба на земеделски имоти е самостоятелно и заплахата нивите да запустеят. Покупката на нов имот и нуждата от средства за лечение допълват основните фактори, водещи до решение за продажба на земеделска земя. Част от анкетираните посочват необходимостта от свежи пари за посрещане на спешни или непредвидени плащания. Съществен е и делът на притежателите, които са решили да продават заради предстоящи празници - сватба или издръжка на ученик или студент. През миналата година средната цена на сделките със земеделската земя достигна 941 лв./дка, или почти 3,4 пъти повече, отколкото през 2010 г., когато е била само 279 лв./дка, сочат данни на Националния статистически институт (НСИ). В северозападния район на страната средната цена е била 869 лв./дка. Най-високата - от 971 лв./дка, е отчетена в област Враца, а най-ниската - 614 лв./дка, е в Ловешко. 1087 лв./дка бе регистрираната средна цена на нивите в северния централен район. Там най-скъпо - по 1379 лв./дка, се е продавала земята в област Силистра. Най-ниските средни цени са отчетени в Габровско - 455 лв./дка. С най-високи средни цени за миналата година от 1345 лв./дка е североизточният район. Стойността на сделките там е варирала от 1015 лв./дка във Варненско до 1697 лв./дка в Добричко. В югоизточния район средната цена за 2018-та е била 802 лв./дка. Най-високата от 977 лв./дка е в Сливенско, а най-ниската от 724 лв./дка - в област Бургас. За югозападния район има данни само за Софийска област, където цените варират от 77 лв./дка за района на Ботевград до 475 лв./дка за Ихтиманско. В южния централен средната цена през миналата година е била 660 лв./дка. Максималната от 722 лв./дка е отчетена в Пловдивско. С почти еднакви стойности от 598 лв./дка и 597 лв./дка са другите 2 области, за които има статистика - Пазарджик и Хасково. За районите на Кърджали и Смолян няма данни за 2018-а, показва справка в сайта на НСИ.", "date": "2019.08.05", "title": "По-слабата реколта свива пазара на ниви"}
{"url": "https://www.monitor.bg:443/bg/a/view/sluh-izrovi-tonove-biologichni-ostanki-ot-star-rudnik-172216", "text": "Слухове за изчезнали по мистериозен начин тонове биологични останки, незаконно загробени на територията на неработещ открит рудник за кафяви въглища в Стара планина разбуни духовете в община Твърдица. Според кмета Атанас Атанасов жители на село Боров дол му съобщили, че миналата седмица някой с багер е разкопал ямата, където са били изсипани преди месец животинските останки и с няколко камиона те били изнесени през нощта в неизвестна посока. „Не съм ходил на място, то е на 2-3 км от селото, по него се стига по черен път, но местните твърдят че след това всичко било заравнено и по нищо не личало какво се е случило.“, коментира общинският кмет. За подобен слух потвърдиха и от сливенската окръжна прокуратура, където на 30 юли образуваха досъдебно производство за нерегламентирано замърсяване на почвата с биологични отпадъци в големи количества. Говорителят на магистратите Ваня Белева съобщи, че подобен слух е бил проверен, на място са били изпратени полицаи от РУ-Твърдица, които обаче не открили следи  от подобна дейност. По първоначални данни ставаше въпрос за над 100 т животински отпадъци:вътрешности и цели телца на бозайници, наподобяващи норки или белки, които наместо да бъдат закарани в екарисажа край Шумен са били загробени на територията, отдадена на концесия за добив на нефтени шисти през 2017 година. Концесионер е „Мин инвест“ ЕООД със седалище според търговския регистър в село Боров дол и собственик на дружеството Георги Василев Георгиев. В края на миналия месец от трапа с отпадъците бяха взети материали за експертиза, направени са били проби и за евентуално замърсяване на близката вододайна зона от  представителите на „Басейнова дирекция“ – Пловдив.Резултатите все още не са известни. Разпоредена е комплексна биоекологична експертиза, тя е възложена на вещо лице от регистъра на Старозагорския окръжен съд, уточни прокурор Белева и напомни, че срокът за досъдебното производство е 2 месеца,  но при необходимост можело и да бъде удължен. Затвор от 1 до 5 години и глоба от 5 000 до 30 000 лв.предвижда Наказателния кодекс за престъпления по член 352 ако бъде установено по безспорен начин, че нерегламентираното загробване е извършено умишлено. Паметливи старозагорци припомнят, че нетолкова отдавна в старото сметище край село Еленино бяха изхвърлени тонове отпадъци от заклани птици, така и не стана ясно кой го е направил.Само два стационарни екарисажа работят в цялата страна: в Шумен и край Варна, има и няколко мобилни инсталации, но те са с малък капацитет за унищожаването на промишлени количества.", "date": "2019.08.05", "title": "Слух изрови тонове биологични останки от стар рудник"}
{"url": "https://www.monitor.bg:443/bg/a/view/uchenik-srjaza-gumite-na-slujeben-mikrobus-172221", "text": "Ученик от Ракитово е бил задържан от полицията в родопското градче, след като срязал гумите на микробус, собственост на частна фирма. Сигналът бил получен в петък в полицейския участък в Ракитово, като на органите на реда се оплакал шофьора на микробус „Пежо“.  Возилото, което е собственост на частна фирма, осъмнало със срязани две от гумите и брезента на товарния отсек. Веднага на мястото била изпратена дежурна група, която извършила оглед на буса. Според 48-годишния водач щетите, нанесени върху новото товарно возило, възлизат на около 7000 лева. С установяване и задържане на извършителя се заели служители от полицейския участък в родопското градче. Не след дълго те влезли в дирите на 17-годишен тийнейджър. Той признал за случилото се, като е открит и иззет ножа, с който е извършена проявата. Работата за вандалското посегателство продължава под наблюдението на прокуратурата във Велинград.", "date": "2019.08.05", "title": "Ученик сряза гумите на служебен микробус"}
{"url": "https://www.monitor.bg:443/bg/a/view/paralii-kupuvachi-remontirat-stylbishta-v-stari-kooperacii-172225", "text": "Все повече по-състоятелни купувачи ремонтират стълбища в стари кооперации в центъра на София, където те са си купили апартамент, каза за „Монитор” Никола Стоянов от специализирана агенция за луксозни имоти. Според него новото поколение купувачи, които са активната група в настоящия момент, определено имат отношение не само към вътрешната площ на обитаване на своето жилище, но и към общите части, фасадата, заобикалящата среда и града, в който живеят. Има голяма промяна в мисленето и действията на участниците в пазара, която наблюдаваме в последните години и което е една доста позитивна тенденция. „В централната част на София съществува проблем с вида на общите части, но това не намалява интересите на купувачите към локацията, тъй като предлагането остава ограничено. Сделките в тези райони вече традиционно се случват след заявена готовност от страна на потенциалния нов собственик за ремонти за своя сметка и без да се търси участие на другите живеещи в сградата. Разбира се, математиката е важна част от всяка сделка и към тази стъпка се стига след договаряне на адекватна цена”, пояснява брокерът. Относно липсата на асансьори в стари сгради в София Стоянов припомня, че и в много други добре развити европейски столици има такава липса. По думите му в столицата ни в някои от кооперациите има възможност да се поставят допълнително външни или вътрешни подемници.", "date": "2019.08.05", "title": "Паралии купувачи ремонтират стълбища в стари кооперации"}
{"url": "https://www.monitor.bg:443/bg/a/view/kostenurki-sami-opredeljat-pola-si-172222", "text": "Някои ембриона на костенурки играят роля в определянето на пола си, като се преместват във вътрешността на яйцата си, сочат резултатите от изследване, цитирани от АФП. Това може да им осигури защита срещу климатичните промени. При някои видове костенурки температурата на яйцата определя дали потомството ще е от мъжки или женски пол. Учени се опасяват, че в резултат на климатичните промени тази характерна особеност ще застраши въпросните видове, защото промяна на температурата с 2 градуса Целзий може радикално да промени съотношението между двата пола. Китайски и австралийски учени установиха, че ембриони могат да се преместват във вътрешнстта на яйца, за да открият зона, която не е нито прекалено гореща, нито прекалено студена, като по този начин играят роля за определянето на собствения си пол. \"Резултатите показват, че ембрион на влечуго може не само да е пасивна жертва на климатичните промени, но и в известна степен да контролира определянето на пола си\", заяви един от ръководителите на изследването Вейго Ду от Китайската академия на науките. Екипът му вече бе установил, че ембриони на влечуги могат да се движат във вътрешността на яйцата си за терморегулация. Сега учените поставили яйца от сладководни костенурки в среда с различна температура и забелязали, че ембрион може да се сблъска с вариации на температурата от порядъка на 4,7 градуса Целзий във вътрешността на яйцето си. \"Това обяснява как видове влечуги, чието определяне на пола зависи от температурата, са оцелели след предишни периоди в историята на Земята, когато температурните стойности са били много по-високи от днешните\", отбеляза Ричард Шайн от университета Маккуори в Сидни.", "date": "2019.08.05", "title": "Костенурки сами определят пола си"}
{"url": "https://www.monitor.bg:443/bg/a/view/posreshtat-s-pishtno-tyrjestvo-za-man-of-the-world-2019-daniel-georgiev-172218", "text": "Нарекоха го българското копие на Капитан Америка. Даниел Георгиев се завърна в родна България седмици, след като грабна титлата Man Of The World 2019 на престижния конкурс във Филипините. Седмица, след като се завърна у нас, екипът му го посреща с пищно парти на върха на Walltopia - Cabana Roof Top Beach Bar от 20 ч. Георгиев впечатлява журито на Man Of The World не само с визията си (оценяващите го дариха и с приза за най-добро тяло в света), но и с поведението си. Бившият футболист издава, че организаторите са следили всяко движение на участниците – дали са оставяли леглото си неоправено сутрин, дали подреждат багажа си, дали закъсняват за ангажиментите си и т.н. В рамките на конкурса пък моделът, който е едва сред 10-те манекена, с които модният гуру Доменико Долче работи най-често, Даниел е посетил и няколко местни училища, като е говорил пред възпитаниците им за ползите от висшето образование. Самият той е кадър на УНСС, като си мечтае и за кариера на филмовия екран.", "date": "2019.08.05", "title": "Посрещат с пищно тържество Man Of The World 2019 Даниел Георгиев"}
{"url": "https://www.monitor.bg:443/bg/a/view/razpechataha-funkcionalni-chasti-na-choveshko-syrce-172228", "text": "Американски учени оповестиха, че са успели да създадат функционални части на сърце от колаген с помощта на триизмерен принтер, предаде АФП. Те увериха, че става въпрос за пробив, който може един ден да позволи да се създадат цели органи. Технологията успява да възпроизведе сложни биологични структури в човешкия организъм. \"Доказахме, че е възможно на базата на колаген да се създаде с триизмерен принтер сърдечна клапа, която функционира\", заяви един от авторите на изследването Адам Файнбърг от университета Карнеги Мелън. Предишните опити за принтиране на тези части от сърцето, известни като извънклетъчни матрици, не бяха успешни. През месец април учени от университета в Тел Авив представиха прототип на човешко сърце с кръвоносни съдове, което е създадено с триизмерен принтер въз основа на човешки тъкани, но не може да изпомпва кръв. Колагенът е идеален за целта материал, защото се съдържа във всички тъкани на човешкия организъм. Първите опити за принтиране довели до прототип с желеобразна форма, но специалистите от Карнеги Мелън успели да го втвърдят посредством бързи промени на pH. \"Това е първа версия на сърдечна клапа, така че създаваното от нас в бъдеще ще става все по-добро\", отбеляза Файнбърг.", "date": "2019.08.05", "title": "Разпечатаха функционални части на човешко сърце"}
{"url": "https://www.monitor.bg:443/bg/a/view/otkriha-nov-tip-zagadychni-zvezdi-172226", "text": "Астрономи от Калифорнийския университет в Санта Барбара откриха неизвестни досега космически обекти, които е възможно да възникнат при нарушаване на обичайния процес, свързан със смъртта на звезда, съобщи Сайънс алърт. Става въпрос за съвсем малка гореща звезда, която бързо променя яркостта си, тъй като външните й слоеве се опитват да възстановят равновесието. Новите обекти са наречени горещи субджуджета пулсатори. Те напомнят друг рядък вид звезди - високоамплитудните сини пулсатори, за чието съществуване бе оповестено през 2017 г. Яркостта им се променя с десетки проценти за по-малко от час - 20-40 минути. Невъзможно е пулсатори да възникнат в резултат на еволюцията на самотна звезда. Учените смятат, че причина за формирането им може да е преминаване на светило близо до свръхмасивна черна дупка или сливането му с друга звезда. Четирите нови звезди пулсират с период от 200 до 475 секунди, като променят яркостта си с 5 процента. Те са от подтип субджуджета В. Масата им е 2 пъти по-малка от слънчевата, а размерите им - 10 пъти по-малки от тези на Слънцето. Това ги превръща в звезди с голяма плътност. Предполага се, че възникват, когато звезда от главната последователност, например Слънцето, се превръща в червен гигант, но преждевременно губи външните си слоеве поради неизвестни причини. Специалистите не знаят какво кара субджуджетата В да пулсират. Причината може да е натрупване на желязо, водещо до циклична поява на непрозрачност в даден слой на звездната атмосфера. В същото време международен екип от астрономи откри нова звездна система, включваща планета, която може да е обитаема, сочат резултатите от изследване, цитирани от АФП. Три нови планети бяха открити в орбита около червеното джудже GJ 357. \"Те формират звездна система, която се намира на относително малко разстояние - 31 светлинни години, от Земята\", заяви Рафаел Луке от Института по астрофизика на Канарските острови. Откритието е направено благодарение на данни, събрани от търсещия екзопланети спътник ТЕСС на НАСА. Най-отдалечената от звездата планета, кръстена GJ 357d, интригува най-много учените, които смятат, че може да е обитаема. Другите две са прекалено горещи. Сред критериите, използвани, за да се прецени дали дадена планета е обитаема, са скалиста почва, размери, сходни със земните, и разстояние до звездата, което не е нито прекалено голямо, нито прекалено малко, за да може температурата да е подходяща за наличие на вода в течно състояние - ключов фактор за развитие на живот. Като се има предвид, че разстоянието до звездата е сходно с това между Марс и Слънцето, учените смятат, че температурата на планетата GJ 357d е около минус 53 градуса Целзий. \"На пръв поглед изглежда, че там е студено - отбеляза Луке. - Но ако атмосферата е плътна, за разлика от марсианската, парниковият ефект ще затопли повърхността и ще има вода в течно състояние.\" Учените предполагат, че размерите на GJ 357d се равняват на тези на Земята или са 2 пъти по-големи от тях. Това не е единствената потенциално обитаема планета, открита близо до Земята. През 2016 г. бе открита Проксима Б, която се намира на 4 светлинни години от Слънчевата система.", "date": "2019.08.05", "title": "Откриха нов тип загадъчни звезди"}
{"url": "https://www.monitor.bg:443/bg/a/view/6-kilogramov-tumor-ot-bedroto-na-myj-otstraniha-specialisti-ot-vma-172211", "text": "6-килограмов тумор от бедрото на 64-годишен пациент отстрани екип от специалисти на Военномедицинска академия (ВМА). Рядката и сложна операция, продължила 3 часа, бе извършена успешно, благодарение на отличната колаборация между специалистите по ортопедия, съдова хирургия и рентгенология във ВМА. „Пациентът е в стабилно състояние, възстановява се в клиниката”, коментира проф. д-р Неделчо Цачев, ръководител на Катедрата по ортопедия и травматология и реконструктивна хирургия. Операцията е извършена от ортопедите подполковник д-р Димитър Ангелов и д-р Никола Харисков в екип с д-р Никола Колев от Клиниката по съдова хирургия. „Тъй като туморът бе изключително богато кръвоснабден, се наложи предоперативна ангиография и емболизация на няколко артериални съда, осъществена от колегата рентгенолог д-р Мирослав Лилов”, обясни проф. Цачев. Патологията е много рядка, а през последните 10 години пациентът вече два пъти е опериран в болници в страната, но отново прави рецидив. „Образувание с диаметър 50 см и 6 кг е изключително фрапантно за нашата специалност. Ако няма интеграция между ортопеди и съдови хирурзи, както и добра ангиографска диагностика, подобен тумор не може да се отстрани успешно”, допълни още специалистът.", "date": "2019.08.05", "title": "6-килограмов тумор от бедрото на мъж отстраниха специалисти от ВМА"}
{"url": "https://www.monitor.bg:443/bg/a/view/otkyde-hristo-ivanov-vzima-zaplata-sled-kato-e-s-otneti-advokatski-prava-video-172213", "text": "Лидерът на партия \"Да, България” Христо Иванов призна, че получава заплатата си от членски внос. Макар да е адвокат по професия, той не практикува, а официално се издържа чрез привърженици на партията. Въпреки че законово няма пречка партиен лидер да има доходи от формацията, която ръководи, то остава въпросът морално ли е партийните средства да се разходват за лични цели? Справка на   в сайта на ръководената от Христо Иванов партия показва, че всеки член плаща  между 2,5 или 10 лв месечно. На годишна база излиза, че само от 1 човек партията получава приходи в широк диапазон от 24 до 120 лв. Само за миналата година партията на Иванов е събрала 38 хиляди лева от членски внос, сочи годишният отчет представен пред сметната палата. По перо – \"Дарения” приходите възлизат на 115 хиляди лева. Любопитни са сумите за разходите на формацията. Прави впечатление, че 158 хиляди лева са отишли за административни дейности. Близо 70 хиляди от тях са за заплати. В това число и на партийния лидер – Христо Иванов. Колкото точно е неговата не е ясно, тъй като след промените в закона лидерите на партии извън Парламента не са длъжни да декларират доходите си. Изрично в устава на партията е записано, че \"Да, България\" ще се ръководи от принципа за \"Почтено служене на обществения интерес”. Тогава възниква логичният въпрос: почтено и морално ли е Христо Иванов да се изхранва от партийната каса? Още повече, че според справка в Сметната палата миналата година Иванов се е сдобил и с ново жилище, закупено на цена четири пъти по-ниска от пазарната. Имотът в столичния квартал Бъкстон е с площ 70 квадрата и за него са платени малко над 21 хиляди лева. Или по 150 евро на квадратен метър застроена площ. Жилището е закупено от съпругата на Иванов – Йорданка. В периода на осъществената сделка квадратен метър в този район на столицата се е продавал на цени между 500 и 650 евро, показва проверка в сайтове за имоти. Биографията на Иванов показва, че в продължение на цяло десетилетие той се прехранва като стипендиант, а по-късно и като бенефициент на чуждестранни фондации. Бившият правосъден министър дори е с отнети адвокатски права, защото е сред малцината представители на тази професия, които не са платили задължителната си адвокатска такса.  Още за морала и достойнството - във видеото:", "date": "2019.08.05", "title": "Откъде Христо Иванов взима заплата след като е с отнети адвокатски права? (ВИДЕО)"}
{"url": "https://www.monitor.bg:443/bg/a/view/14-systezateli-predstavjat-plovdiv-na-svetovnoto-po-taekuon-do-v-kolodruma-172209", "text": "България ще бъде представена от 68 състезатели по време на в Световното първенство по таекуон-до  ITF, което ще се проведе в края на август в зала „Колодрума” в Пловдив, информира вицепрезидентът на Българската федерация Костадин Димитров. От тях 14 са спортистите от пловдивския Армейски спортен таекуон-до клуб \"Тракия”. При мъжете в различните категории ще се представят  Петър Михайлович,  Димитър Китипов,   Атанас Болчинов,  Тодор Ангелов  и  Божидар Матов. Любина Лесова ще се състезава при жените, а Нели Павлова – при девойките старша възраст. При девойките младша възраст Пловдив ще бъде представен от  Лилия Митрева и  Ирен Касъклиева , при юноши младша – от Мартин Христев и  Божидар Михайлович, а при юноши старша – от Александър Стефанов.  Иван Тодоров и  Ботьо Колев са представителите на АСК „Тракия” в категорията „Ветерани  сребърен клас”. За шампионата на планетата по таекуон-до  ITF в Пловдив ще пристигнат 1500 участници от 80 страни. Откриването е на  25 август 2019 г. от 21 часа в „Колодрума”. В същия ден ще се проведе конгрес на Международната Федерация по таекуон-до ITF. Състезанията са от 26 до 30 август от 9 до 12 часа и от 14 до 19 часа, като входът е свободен, уточни вицепрезидентът на Българската федерация Костадин Димитров.  ", "date": "2019.08.05", "title": "14 състезатели представят Пловдив на Световното по таекуон-до в „Колодрума”"}
{"url": "https://www.monitor.bg:443/bg/a/view/bivshijat-shef-na-kpkonpi-plamen-georgiev-vyzstanoven-kato-specprokuror-172210", "text": "Бившият шеф на КПКОНПИ Пламен Георгиев бе възстановен като прокурор в Специализираната прокуратура. Това реши прокурорската колегия на Висшия съдебен съвет (ВСС) с 8 гласа \"за\" на извънредно заседание. Датата, от която съдебните кадровици го възстановиха, е 1 август - ден, след като подаде оставка като председател на КПКОНПИ пред парламента. Той си тръгна след скандал с терасата му, заради което започна и прокурорска проверка срещу него.  Засега от обвинението не са съобщавали, че тя е приключила. Самият Георгиев обаче обяви, че НАП не е открила проблем с доходите му. За последно Пламен Георгиев работеше като прокурор през 2011 г., когато за малко бе в спецпрокуратурата.", "date": "2019.08.05", "title": "Бившият шеф на КПКОНПИ Пламен Георгиев възстановен като спецпрокурор"}
{"url": "https://www.monitor.bg:443/bg/a/view/chapa-vae-pametnik-na-nikola-manev-postavjat-go-v-dvora-na-galerijata-mu-172214", "text": "Бронзова фигура в почти цял ръст на големия живописец Никола Манев ще бъде поставена в съседство със скромния паметник, където е положена урната с праха му, съобщи синът на художника Александър Манев. Поръчката, която се изпълнява от скулптора Георги Чапкънов трябва да бъде завършена до 31 август, когато ще се проведе традиционния , организиран преживе от Манев фестивал под наслов „Обичам те, Чирпане!“. Той ще бъде в двора на възрожденската Тянкова  къща, която живописецът откупи от собствениците й преди 19 години и завеща на общината. За посмъртното издание на феста, организиран от новоучредената фондация  „Никола Манев“ с председател на УС адвокат Хари Хараламбиев и община Чирпан покани за участие са изпратени към легендарната актриса Емилия Радева и звездата на народния театър „Иван Вазов“ Николай Урумов. Радева ще получи картина на Никола Манев като признание за професионалния си път, по този начин „пленникът на светлината“ през годините отличи Лили Иванова, Гинка Станчева,Татяна Лолова, Йълдъз Ибрахимова,Джоко Росич ,  Параскева Джукелова и още много други родни таланти. Изборът на Георги Чапкънов за изработката на паметника е бил най-вече заради старото им приятелство, датиращо от времето на софийската художествена гимназия . Първоначално идеята била само за бюст, но впоследствие се решило Манев да бъде изваян в почти цял ръст, до колене, вече е готов гипсовият модел, до дни помощниците на Марин Марков от бронзолеярната в село  Требич ще започнат работата по пресътворяването й от метал. „С Кольо ме свързват страшно много неща, още не мога да повярвам че не е сред нас, но със сигурност ни гледа Отгоре и се мръщи на човешката ни суетност.Никога не ми е позирал за портрет , най-малко съм си мислил , че ще ми се налага да му правя паметник, но човек едно мисли, а Онзи там – друго отсъжда.Малко нещо съм суеверен и не обичам да показвам работите си преди да са окончателно завършени, надявам се хората , дето ще се съберат в Чирпан и които го помнят да го харесат…“, сподели маестро Чапа. На 31 август Александър Манев ще връчи ключа от Тянковата къща на чирпанската кметица Кичка Петкова и ще обяви дарение от 30 платна на Маестрото за галерията в града, който роденият в Пазаржик на 28 август 1940 художник наричаше свое родно място. Същият ден в двора, който е свързан с двора на къща-музей „Яворов“ ще бъде подредена и изложба от снимки на Владимир Прангов, разказващи за живота на космополитния художник, който почина на 25 август м.г. в Париж, но остави заръката прахът му да бъде пренесен в България.", "date": "2019.08.05", "title": " Чапа вае паметник на Никола Манев, поставят го в двора на галерията му"}
{"url": "https://www.monitor.bg:443/bg/a/view/bylgarija-e-na-147-mjasto-v-sveta-po-svyrzvane-s-elektrichestvo-172206", "text": "България е на 147-мо място в света по свързване с електричество като запазваме позицията си за втора поредна година. Именно заради това страната ни изостава в класацията за правене на бизнес. Това показва десетото издание на икономическата брошура “Bulgaria in figures”, издавано от Българската търговско-промишлена палата (БТПП). Имаме много добри конкурентни позиции в целия свят по ниски данъци, състояние на 4G мрежата и локация, привличащи фирми от аутсорсинга. От всички 26 разглеждани класации, България е подобрила положението си в 16 от тях, но в 8 сме влошили заеманите места, а в 2 сме запазили положението си. \"Причина за влошените позиции е не толкова по-лошото представяне, колкото фактът, че в класациите са се присъединили нови държави, които са по-настойчиви с реформите\", коментира председателят на БТПП Цветан Симеонов. По думите му въпреки улесненията за снабдяване с електричество, борсата у нас е с дефекти и все още не може да се приеме за съществено подобрение. За тази година губим места по критериите отваряне на фирма, плащане на данъци и закриване на фирма. Причина за това отново е бързината на другите страни. „Закриването на фирми у нас е хронична болест, защото процесът е дълъг, скъп и неудобен“, каза Симеонов. което е напредък от 14 позиции. Международната търговия и защита на инвеститорите също са с добри показатели у нас. България показва стабилни позиции в икономическата свобода, сочат данни на Фондация „Херитидж“. За една година сме стъпили на 37 място, което е с 10 позиции по-нагоре. Подобрението се дължи основно на положителните промени при получаването на кредити, доброто състояние на фиска и размера на правителствените разходи. По отношение на индекса за просперитет отбелязваме лек напредък - за 1 година страната ни се е качила от 51-ва позиция на 47-ма през 2018 г. Причина за това е подобреното класиране в критериите, отчитащи управлението, образованието, личната свобода, здравеопазването, природата и социалния капитал. Подобрението е единствено в социален аспект, но като отделен индекс, здравеопазването е сфера, в която позициите ни са влошени. По-лоши са резултатите ни и за бизнес средата, икономиката, институциите, електронното управление, иновациите и инфраструктурата. „Железопътният транспорт у нас е в плачевно състояние“, каза още Симеонов. По негови думи е недопустимо у нас да се правят планове за влакове, които да се движат със скорост около 160 км./ч, при положение, че в Западна Европа същата е 250 км./ч. Той даде пример с Франция, която е лидер в региона, както и с Азия, където влаковете се движат с 300 км./ч. Според класацията на Световния икономически форум, ние сме на 49-та позиция по конкурентоспособност или само с 1 крачка напред в сравнение с предходния период. което според Симеонов се дължи на това, че вече се прави връзка между университета и практиката. Най-доброто ни представяне в по критериите отворено управление и прилагане на регулации, а най-зле сме се представили по ограничения в дейността на правителството и отсъствие на корупция, където сме съответно 87-ми и 82-ри в света. По промени се нареждаме 5-ти в света, където делим мястото с Белгия. Според Швейцарския институт за мениджмънт и развитие, като критериите са знания, технологии и бъдеща готовност. „По способността ни да се адаптираме и да изпреварваме промените сме на 55 място, което означава, че трябва да се научим по-бързо да се адаптираме и да отговаряме на промените в дигитализацията“, коментира и главният експерт в „Икономически анализи“ Олга Чугунска. По думите на експерта Любомир Левичаров сме 40-ти от 129 страни в класацията за глобален иновационен индекс. Като страната ни е в топ 3 на иновативните икономики в група „Доходи над средните“, а ни изпреварват Китай и Малайзия.", "date": "2019.08.05", "title": "България е на 147 място в света по свързване с електричество (ОБНОВЕНА)"}
{"url": "https://www.monitor.bg:443/bg/a/view/destiny-s-child-se-sybirat-172215", "text": "Американската момичешка група Destiny's Child планира да се събере отново. Причината - членовете на триото са се вдъхновили от триумфалното завръщане на сцената на Spice Girls. Според източник, цитиран от „Контактмюзик“, поп дивата Бионсе и нейните приятелки Мишел Уилямс и Кели Роуланд обмислят няколко мащабни концерта през 2020 година, за да отбележат две десетилетия от създаването на групата. твърди още източникът. „Бионсе отчаяно се опитва да събере момичетата в звукозаписното студио с нея. Според нея какъв по-добър момент от 2020 година, когато ще отбележат две десетилетия от създаването на групата. Тя видя успеха на Spice Girls, но иска да го повтори – с по-голям и по-добър успех“, издаде близък до нежната половинка на Джей Зи. Припомняме, че Destiny's Child поеха по различни пътища през 2006 година, но се събраха за специална поява на фестивала „Коачела“ през април 2018-а. Всяко от трите момичета от групата има успешна самостоятелна певческа кариера, като Бионсе има шест солови албума зад гърба си. Мишел Уилямс и Кели Роуланд имат по четири.", "date": "2019.08.05", "title": "Destiny's Child се събират"}
{"url": "https://www.monitor.bg:443/bg/a/view/spasiha-60-godishen-tejko-bolen-ot-herpes-zoster-172207", "text": "Лекари от Пловдив спасиха живота на 60-годишен пациент от село край областния център. Мъжът бил в тежко състояние с диагноза „херпес зостер”, от който имал непоносими болки в главата, шията, ларинкса, гърлото, засегнати били слухът и лицевият нерв. Това съобщи д-р Асен Асенов, дм, началник на УНГ отделението в „УМБАЛ-Пловдив”. Той уточни, че е съществувал огромен риск 60-годишният пловдивчанин да остане с трайни увреждания заради болестта. „За щастие кризата бе овладяна навреме”, уточни лекарят. Херпес зостер е заболяване, което се проявява при пациенти с понижен имунитет след прекарана варицела. По думите му напоследък са зачестили случаите на пловдивчани, които посещават кабинетите на специалистите по ушно-носно-гърлени болести (УНГ) с оплаквания от силни болки в ухото, които след няколко дни се пренасят и към гърлото. Пациентите не се чувстват отпаднали, нямат главоболие, не вдигат температура, не страдат от стомашно-чревни неблагополучия, нито болки в ставите и мускулите. Първоначално сами си поставят диагноза летен грип и провеждат симптоматично лечение с хапчета от домашната аптека. След няколко дни безрезултатно лечение се обръщат за помощ към лекар. „Болните идват при нас с нетипични болки в главата, шията и ушите, но без явен възпалителен процес, което означава, че симптомите са невралгични. Провокирани са от резките температурни промени и аномалиите в метеорологичната обстановка. Те са причина за страданията на хората, които обаче също трябва да бъдат лекувани”, е категоричен д-р Асенов. По думите му подвластни на „играта на барометъра“ са метеопатите, но има значителен поток от хора с УНГ усложнения след летен вирус, обикновено изкаран на крак. Заболяването протича с остра симптоматика – висока температура, катарални промени по лигавицата, или с подостра симптоматика, която се характеризира с отделни болкови прояви. За да се предпазят от болести заради климатичните промени, медикът препоръчва на здравите хора да избягват изпотяването и преохлаждането след това, т.е да не стоят на климатик или дълго време с мокри дрехи, ако ги е навалял дъждът.", "date": "2019.08.05", "title": "Спасиха 60-годишен, тежко болен от херпес зостер"}
{"url": "https://www.monitor.bg:443/bg/a/view/umyrtveni-sa-vsichki-40-000-jivotni-v-svinekompleksa-v-bryshlen-172208", "text": "Приключи умъртвяването по хуманен начин на 40-те хиляди животни в свинекомплекса в русенското село Бръшлен. Това съобщи пред „Монитор“ собственикът му Димитър Димитров. Индустриалната ферма е най-голямата и една от трите засегнати от болестта Африканска чума по свинете в Русенска област. „Започваме дезинфекция на помещенията, ще разглобим болт по болт и ще напръскаме. Работниците ще задържим засега и ще им плащаме заплати, докато това е възможно. Всичко това ще свършим, но никой не пише за трагедията ни, никой не пише как сме умъртвили 7000 прасенца на възраст от един до 20 дни и 3000 бременни свине майки“, каза Димитров. Той обясни, че още е твърде рано да отговори на въпроса кога ще се възобнови дейността на свинекомплекса. В индустриалната ферма в село Голямо Враново са умъртвени по хуманен начин над 2000 контактни животни в сектора за угояване, в който бяха открити положителни проби, взети от умрели свине. В останалите производствени единици не е започнало унищожаването на прасетата, тъй като ръководството на комплекса е пуснало искане до БАБХ да се запазят здравите животни. „Все още очакваме отговор“, поясни изпълнителният директор на свинекомплекса Вихрен Димитров. Преди да се установи огнище на чумата в обекта се отглеждаха общо 30 000 животни. Приключило е умъртвяването на 17-те хиляди животни в първата засегната ферма – в село Николово. В четвъртия голям свинекомплекс в областта – в село Юделник, резултатите от пробите са отрицателни.", "date": "2019.08.05", "title": "Умъртвени са всички 40 000 животни  в свинекомплекса в Бръшлен"}
{"url": "https://www.monitor.bg:443/bg/a/view/pink-bojadisa-kosata-na-dyshterja-si-v-znak-na-protest-172212", "text": "Певицата Пинк се опълчи на гневните коментатори в социалните мрежи, като публикува снимки как боядисва косата на 8-годишната си дъщеря Уилоу в синьо. Трикратната носителка на „Грами“ се разбунтува срещу острите критики по адрес на Джесика Симпсън, която стана обект на обиди, след като позволи на дъщеря си да „оцвети“ краищата на косата си в розово, за да прилича повече на героинята на Дав Камерън в „Наследниците“. „Изобщо не ми харесва. Новият цвят я кара да изглежда по-стара за възрастта й“ и „Не е ли прекалено млада, за да се боядисва“ гласят част от коментарите по адрес на 7-годишната наследничка на Симпсън. написа изпълнителката на So What в Инстаграм под кадрите с новата прическа на Уилоу. Пинк забрани коментарите под публикацията си с хаштага: „О виж, мамо, няма коментари“. Това не е първият път, в който Пинк негодува от „родителските съвети“, с които последователите критикуват популярните личности относно начина, по който отглеждат децата си. През месец април певицата даде заявка, че повече никога няма да публикува снимки на наследниците си. Повод за това даде пеликан, влетял в дома й. На споделен от случая фотос синът й Джеймсън, който е на 2 години, не носи памперс. Това провокирало последователите й да напишат редица гневни коментари заради факта, че Пинк качва наследника си гол. Част от тях дори заплашили, че ще подадат оплакване срещу нея.", "date": "2019.08.05", "title": "Пинк боядиса косата на дъщеря си в знак на протест"}
{"url": "https://www.monitor.bg:443/bg/a/view/iztichane-na-gaz-v-rajona-na-jp-garata-v-karnobat-172198", "text": "Изтичане на газ от цистерна затвори железопътната гара в Карнобат. Около 1.49 ч. в Районното управление в Карнобат е получено съобщение за инцидент с изтичане на газ пропан-бутан от цистерна. Цистерната е била част от влакова композиция, спряна на разпределителната гара, разположена на около километър от железопътната гара в Карнобат. Влаковата композиция от шест звена била спряна в близост до друга композиция, превозваща газьол. Своевременно районът около композицията е отцепен. Спряно е било движението през железопътната гара \"Карнобат\" до отстраняването на проблема. Периметърът бил разширен за максимално обезопасяване, като са били евакуирани живеещите в близките до разпределителната гара три блока. От полицията не съобщават за пострадали. Около 5.00 ч. тази сутрин обстановката в района е нормализирана. По същото време е било разрешено и на евакуираните да се приберат по домовете си. Това съобщиха от областната дирекция на МВР в Бургас.  Преминаването на влаковите композиции през железопътната гара в Карнобат е възстановено с нормален ритъм.", "date": "2019.08.05", "title": "Изтичане на газ в района на жп гарата в Карнобат"}
{"url": "https://www.monitor.bg:443/bg/a/view/mikrobus-se-preobyrna-na-magistrala-trakija-172199", "text": "Микробус се е преобърнал на автомагистрала“ Тракия“ в района на Пазарджик. Това информира говорителят на местната Областна дирекция на МВР Мирослав Стоянов. Пътният инцидент е станал на 101 км. от аутобана в платното по посока за Пловдив. На мястото незабавно са насочени екипи на Пътна полиция, пожарната и Спешна помощ.Установено е, че водачът на микробус е загубил управлението на возилото и то се е преобърнало. Двама са били пътуващите в микробуса, те са транспортирани за преглед в МБАЛ-Пазарджик. Движението към момента се осъществява само в изпреварващата лента и се регулира от пътни полицаи.Заради задръстването се е образувало километрично задръстване на магистралата.  Водачите, пътуващи по посока за Бургас, да шофират с повишено внимание и с много по-ниска скорост във въпросния участък. След огледа на инцидента и преместването на возилото движението ще бъде възстановено напълно. Междувременно докато органите на реда са отработвали този инцидент в района на 95-ти километър в платното по посока за Бургас е станала катастрофа между два леки автомобила, управлявани от турски граждани.   За радост няма пострадали, автомобилите са в процес на преместване, тъй като са в изпреварващата лента, съобщават от полицията. След около 15 минути цялата отсечка ще бъде възстановена за движение в пълен обем.   Екипите на Пътна полиция остават във въпросния участък до пълното нормализиране на трафика.", "date": "2019.08.05", "title": "Микробус се преобърна на магистрала “Тракия“"}
{"url": "https://www.monitor.bg:443/bg/a/view/ford-napravi-ubileen-mustang-za-evropejcite-172197", "text": "Световният автомобилен гигант Ford обяви премиерата на новия специален модел Mustang55 за клиентите в Европа, отбелязващ 55-тата годишнина на емблематичния спортен автомобил. Новият Mustang55 е базиран на стандартния Ford Mustang с 5,0-литров V8-цилиндров бензинов двигател с мощност 450 к.с. и има уникални екстериорни детайли, включително отличителни ленти на предния капак и отстрани, емблеми и опционален заден спойлер, както и интериор с високо ниво на оборудване. Новият Ford Mustang с 2,3-литровия бензинов турбодвигател EcoBoost вече има обновени стилови черти, вдъхновени от легендарните модели Mustang Shelby и включва като стандартно оборудване изпускателната система с активен клапан на Ford, която позволява на водачите да регулират интензивността на звука от ауспуха на Mustang спрямо настроението си и условията на шофиране. Новото специално издание на Ford Mustang55 е налично във варианти на каросерията фастбек и кабриолет. Моделът добавя уникален акцент към елегантните и атлетични стилови черти на Ford Mustang с черни ленти с преливащ ефект за ниския преден капак и долните странични части на каросерията, както и черен покрив за моделите фастбек, който допълва 19-инчовите алуминиеви джанти в блестящ черен цвят. Новите цветове на Mustang, въведени в цялата гама, са Iconic Silver, Lucid Red, Twister Orange и Grabber Lime. Моделите Mustang55 в цвят Shadow Black включват сребристи ленти, а кабриолетите са оборудвани с черен текстилен покрив. Двуцветните горна и долна предни решетки са в черен цвят Gloss Black и Pillar Black, като горната решетка включва емблема на пони в черен цвят Pillar Black. Емблемите 5.0 на предните калници са черни в Pillar Black и включват ексклузивен цвят Colorado Red за десетичната точка. Опционален повдигнат спойлер за капака на багажника в цвят Pillar Black завършва специалния екстериорен изглед. Интериорът на юбилейния Ford Mustang55 с високи спецификации усъвършенства преживяването на пътниците с вложки на арматурното табло с ефект на карбонови влакна, централна конзола, облицована с кожа, и опори за коленете с отличителен сив шев, който се повтаря при премиум подовите стелки. Моделите Mustang55, оборудвани с 6-степенната механична скоростна кутия на Ford, включват уникална формована топка на скоростния лост, а моделите с 10-степенна автоматична скоростна кутия са оборудвани с уникална топка на скоростния лост от метална сплав. Седалките и вратите са облицовани с висококачествена кожа. Стандартните технологии за комфорт и удобство включват отопление и охлаждане на предните седалки, усъвършенстваната система за свързаност на Ford SYNC 3 вече с радио DAB+, премиум аудиосистема B&O с 12 високоговорителя и вграден модем FordPass Connect за по-добра свързаност и функции с възможност за свързване на до 10 устройства. Освен това се предлага дистанционно стартиране на двигателя за моделите с автоматична трансмисия, дистанционно заключване и отключване на вратите и локатор на автомобила. За пазарите с движение в лявата лента се предлагат алуминиеви вложки на арматурното табло, топки на скоростния лост, облицовани с кожа и кожени седалки в цвят Ebony, Ceramic или Russet. Ford ще продължи да произвежда специалните модели Mustang Bullitt за клиентите в Европа и за втора поредна година. Ексклузивният Mustang Bullitt се задвижва от 5,0-литров V8 двигател, усъвършенстван да предоставя 460 к.с. и 529 Нм въртящ момент, като се предлага с възможност за избор на цветове за екстериора между черния Shadow Black и класическия тъмно зелен цвят Dark Highland Green. Уникалните характеристики включват 19-инчови джанти, червени спирачни апарати Brembo, имитираща капачка на резервоара Bullitt, специална черна предна решетка, зелени шевове за стандартните седалки и опционални спортни седалки Recaro, както бяла билярдна топка на скоростния лост. Новият Ford Mustang55 с 5,0-литров V8 двигател и Ford Mustang с 2,3-литров бензинов турбодвигател EcoBoost са достъпни за поръчки от август. По-рано тази година Ford Mustang отбеляза 55 години от представянето си на 17 април 1964 г. През 2018 г. беше най-продаваното спортно купе в света за четвърта поредна година, с продажби от 113 066 автомобила. Ford продаде 5500 автомобила Mustang в Европа през първата половина на 2019 г., което е ръст от над 5% спрямо същия период на миналата година. Повече от 500 000 автомобила Mustang от шестото поколение са били продадени в цял свят от 2015 г. досега, включително над 48 000 коли са реализирани в Европа.", "date": "2019.08.05", "title": "Ford направи юбилеен Mustang за европейците"}
{"url": "https://www.monitor.bg:443/bg/a/view/vss-gleda-molbata-na-plamen-georgiev-da-byde-vyzstanoven-kato-prokuror-172203", "text": "Прокурорската колегия на Висшия съдебен съвет /ВСС/ ще се събере на заседание днес от 11.00 часа. На заседанието ще бъде разгледа молбата от Пламен Георгиев за възстановяване на длъжност „прокурор” в Специализираната прокуратура. На 31 юли парламентът прие оставката на председателя на КПКОНПИ Пламен Георгиев. Той излезе в дълъг отпуск още през месец април тази година, след като прокуратурата и НАП стартираха проверка срещу него. Той излезе в дълъг отпуск още през месец април тази година, след като прокуратурата и НАП стартираха проверка срещу него. Причина за нея стана терасата му с площ от 186 кв. м, която Георгиев не е декларирал, въпреки че е вписана в нотариалния му акт. Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него. ", "date": "2019.08.05", "title": "ВСС гледа молбата на Пламен Георгиев да бъде възстановен като прокурор"}
{"url": "https://www.monitor.bg:443/bg/a/view/geshev-njama-da-se-dopusnat-ataki-sreshtu-magistrati-172204", "text": "Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Това заявява в своя позиция до медиите заместник главният прокурор Иван Гешев. Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от ПРБ, независимо дали са изразили подкрепата си за мен в качеството ми на кандидат за главен прокурор, или не са го направили. Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор. От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор г-н Сотир Цацаров благодари за отличната й работа при най-мащабната операция на полицейски и съдебни служби в Европа през 2017 година под названието “Халифакс“. Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус.", "date": "2019.08.05", "title": "Гешев: Няма да се допуснат атаки срещу магистрати"}
{"url": "https://www.monitor.bg:443/bg/a/view/ubiecyt-ot-ohajo-imal-spisyci-za-ubijstva-i-iznasilvanija-172200", "text": "Съученици на извършителя на масовото убийство в щата Охайо Конър Бетс съобщиха, че той е бил временно отстранен от училище, защото съставил два списъка - с хора, които искал да убие и с момичета, които искал да нападне сексуално, предаде АП. Властите в американския щат Охайо идентифицираха масовия убиец на 9 души в безразборната стрелба, която той откри по улиците на град Дейтън. Той е 24-годишен бял мъж и се казва Конър Бетс. Оказа се, че след жертвите е и неговата 22-годишна сестра Меган. Тя е и най-младата от убитите. Другите жертви са на възраст между 25 и 57 години. Има и 27 ранени. Следователите засега се въздържат да правят предположения за мотива на убиеца, който бързо бе застрелян от полицията. Това бе второто масово убийство в САЩ в рамките на 24 часа. По-рано 21-годишен мъж уби 20 души и рани други 26 в търговски център в град Ел Пасо, щата Тексас, На пресконференция днес кметицата на Дейтън Нан Уейли, цитиран от АП, каза, че само светкавичните действия на полицията са предотвратили много по-голям брой жертви. \"Поразена съм от скоростта, с която полицаите в Дейтън реагираха на стрелбата, това помогна да бъдат спасени буквално стотици човешки животи\", отбеляза тя и призова за промяна в американското законодателство, позволяващо да се купува и носи оръжие. Както бе съобщено по-рано, полицаите са успели да обезвредят уличния нападател само за една минута. При това той е бил с бронежилетка и е имал още резервни пълнители с патрони. Въпреки това полицейските куршуми са го застигнали смъртоносно. Информацията за списъците идва от свама бивши съученици, след като полицията заяви, че нищо в биографията на Конър Бетс не би попречило да купи пушката калибър .223, с която стрелял пред претъпкан бар, по-малко от минута преди да бъде застрелян от патрулиращи в района полицаи. Бетс бил временно отстранен от гимназията Белбрук, след като в училищна тоалетна бил открит списък с лица, които искал да ликвидира. Преди това той бил временно отстранен, защото направил списък със съученички, които искал да изнасили. Представители на гимназията отказаха да потвърдят информацията. Бетс не е привличал вниманието на полицията, след като навършил пълнолетие. \"Омразата няма място в нашата страна\", заяви президентът Доналд Тръмп след избиването на 29 души при масовите стрелби в Ел Пасо, Тексас и Дейтън, Охайо през уикенда, предаде Асошиейтед прес. \"Ще се погрижим за този проблем\", каза президентът пред журналисти в Мористаун, Ню Джърси. Той добави, че е разговарял с главния прокурор, с директора на ФБР и членове на Конгреса и ще направи изявление днес. Знамената в САЩ ще бъдат свалени наполовина днес в памет на жертвите в масовите убийства, добавя АП. Тръмп посочи, че в Съединените щати има проблем с психичните заболявания и че нападателите \"наистина са много сериозно психично болни\". Проблемът със стрелбите продължава от години и затова \"трябва да го спрем\", продължи той. И докато страната не може да се съвземе от двете кръвопролития за по-малко от денонощие, президентът прекара първите часове след трагедиите далеч от публичното внимание, в голф имението си в Ню Джърси, откъдето изпращаше туитове в подкрепа на пострадалите, редуващи се с нападки срещу политическите му противници, отбелязва Асошиейтед прес. Американците не видяха своя президент веднага след стрелбите в Ел Пасо и Дейтън. Едва късно следобед вчера Тръмп и първата дама се появиха пред журналистите, преди да отлетят за Вашингтон. Свързвайки кръвопролитията с омраза и психични заболявания, Тръмп не спомена нищо за законите за огнестрелните оръжия - фактор, изтъкван редовно от представители на Демократическата партия. Той не отговори на въпроси за антиимигрантския език, използван от нападателя в Ел Пасо и напомнящ до голяма степен за неговия собствен изказ, посочва АП.", "date": "2019.08.05", "title": "Убиецът от Охайо имал списъци за убийства и изнасилвания"}
{"url": "https://www.monitor.bg:443/bg/a/view/fizika-na-tygata-s-premiera-v-toronto-172164", "text": "Дългоочакваният проект на Теодор Ушев - „Физика на тъгата“, ще се разпише със световна премиера в рамките на Международния филмов фестивал в Торонто, който ще се проведе между 5 и 15 септември. Прожекцията на 28-минутната анимация по едноименния роман на Георги Господинов ще се състои във фестивалната програма Short cuts. В сайта на престижния форум продукцията на аниматора, който има в актива си номинация за „Оскар“ за „Сляпата Вайша“ (отново по творба на Господинов) , е описана като „ново ниво на артистичност която е и първият напълно анимиран филм, който използва енкаустика (б. а. - восъчна живопис)\". Припомняме, че наскоро стана ясно, че холивудският ас с канадски корени Доналд Съдърланд е сред звездите, чиито гласове ще звучат в английската версия на „Физика на тъгата“. Във френската пък ще чуем гласа на канадския режисьор и актьор Ксавие Долан, познат още като „детето чудо на киното“.", "date": "2019.08.05", "title": "„Физика на тъгата“ с премиера в Торонто "}
{"url": "https://www.monitor.bg:443/bg/a/view/london-iska-ot-es-kompromis-172202", "text": "Британският министър за Брекзит Стивън Баркли призова главният преговарящ на ЕС за напускането на Великобритания Мишел Барние да настои пред лидерите на Евросъюза да променят преговорната рамка, тъй като британският парламент няма да приеме сегашното споразумение, отхвърлено вече 3 пъти от депутатите, предаде Ройтерс. В статия в днешния брой на в. \"Мейл от Сънди\" Баркли посочва, че \"политическите реалности\" са се променили и вече не са онези, при които Барние е получил своите инструкции да преговаря след референдума преди повече от 3 г., и затова неговият мандат трябва да отрази тези реалности. Новият британски премиер Борис Джонсън се зарече да извади Великобритания от ЕС на 31 октомври със или без споразумение и каза на Брюксел, че нови преговори са безсмислени, ако преговарящите не се откажат от т.нар. предпазен механизъм за ирландската граница, договорен от бившата премиерка Тереза Мей. Барние обаче остава на позицията, че ЕС няма да предоговаря споразумението за \"развода\", включително и предпазният механизъм, който служи за гаранция, че няма да се възстанови \"твърдата граница\" между британската провинция Северна Ирландия и Република Ирландия, която е член на ЕС. \"Барние трябва да настои пред лидерите на ЕС да си помислят дали и те искат споразумение и да го упълномощят да преговаря по начин, който позволява да се стигне до обща позиция с Обединеното кралство. В противен случай нещата отиват към развод без споразумение\", предупреждава Баркли в статията си. Според британския министър \"въпросите за ирландската граница трябва да бъде решени в преговори за бъдещото споразумение между Лондон и Брюксел - където винаги им е било мястото - и ние сме готови да преговаряме с добра воля на тази база\". Той добавя, че в британското правителство вече е започнало работа за намиране на решения, такива могат и ще бъдат намерени в контекста на споразумението за свободна търговия, което Великобритания ще договаря с ЕС след 31 октомври.", "date": "2019.08.05", "title": "Лондон иска от ЕС компромис"}
{"url": "https://www.monitor.bg:443/bg/a/view/19-zaginali-pri-eksplozija-v-kajro-snimki-172201", "text": "Най-малко 19 души загинаха и 30 бяха ранени при експлозия край Националния онкологичен институт в центъра на Кайро, предаде Ройтерс, цитирайки египетското здравно министерство. Според изявление на египетското вътрешно министерство експлозията е предизвикана от автомобил, движещ се в насрещното движение, който се е сблъскал с три други превозни средства. Това е довело до експлозията. Египетската прокуратура разследва причините за инцидента, но засега няма официално изявление, съобщават източници на Ройтерс.", "date": "2019.08.05", "title": "19 загинали при експлозия в Кайро (СНИМКИ)"}
{"url": "https://www.monitor.bg:443/bg/a/view/victoria-s-secret-nae-pyrvija-si-transdjendyr-model-172205", "text": "Популярният моден бранд Victoria's Secret нае първия си трансджендър модел. Това е бразилката Валентина Сампайо, която сама се похвали в социалните мрежи, че е част от новата фотосесия на VS Pink, част от компанията. Красавицата, която ще остане завинаги в модната история и като първия трансджендър модел, красил корицата на Vogue, получи подкрепа от сънародничката си Лаис Рибейро, чийто статут я позиционира сред ангелите на Victoria's Secret. Новината за участието на Сампайо във въпросната фотосесия идва броени дни, след като се разшумя, че ниският рейтинг слага край на ежегодното шоу на компанията във вида, в който го познаваме. „От 2019 г. натам ще се фокусираме върху създаването на динамично съдържание и друг тип събитие, което ще достига до нашите потребители на платформи по начин, по който ще надскочим границите на глобалната дигитална епоха“, казват от Victoria's Secret, с което дават знак, че ревюто им вероятно няма да бъде повече излъчвано по телевизията и ще търси новия си дом онлайн. Назначаването на Валентина Сампайо служи и за поправяне на имиджа, предвид недоволството, което предизвика изказване на маркетинговия директор на компанията от преди по-малко от година. В него той обяснява, че по-пълните и трансджендър моделите не съответстват „фантазията“, която Victoria's Secret се опитва да пресъздаде със своето шоу.", "date": "2019.08.05", "title": "Victoria's Secret нае първия си трансджендър модел"}
{"url": "https://www.monitor.bg:443/bg/a/view/prebrojavaneto-prez-2021-g-izcjalo-elektronno-172186", "text": "Предстоящото след две години преброяване на населението и жилищния фонд ще се проведе изцяло електронно. През 2021 г. броенето ще се проведе на два етапа – чрез онлайн преброителна карта и чрез посещенията на отделните домакинства от преброители. Но анкетьорите няма да пишат върху хартия отговорите, а на мобилно приложение. От Националният статистически институт (НСИ) очакват да им бъдат необходими около 20 000 преброители, което е по-малко в сравнение с предходните преброявания. Причината за това, че то ще бъде комбинирано и по електронен път, и чрез анкетьори. Всички преброители ще бъдат проверени за чисто съдебно минало, а за това НСИ ще се партнира с МВР. При посещение анкетьорите ще чрез приложение, разработено от НСИ, а отговорите ще се криптират и изпращат директно в институцията, коментира пред „Монитор“ технологията заместник-председателят на държавната статистика Диана Янчева. Така ще се ограничи злоупотребата с данни на гражданите. „Статистиката винаги е имала фокус върху информационната сигурност и сигурността на информацията, защото това са две различни неща. Ние боравим с чувствителна информация. Имаме бюджетни средства, с които се отнасяме сериозно към опазване на тайната“, увери Диана Янчева. Преди десет години 40 на сто от населението се преброи онлайн, сега от статистиката очакват процентът да бъде над 60. В края на март и статистическата служба претърпя опит за нерегламентиран достъп до базата й данни. Тогава беше причината за проблемите с „Бизнес статистика“ на НСИ, но до изтичане на информация не се е стигнало, обяви Янчева. Преброяването ще бъде задължително, но начинът, по който ще отговарят хората, е различен за различните въпроси. Глобата за отказ от предоставяне на данни за преброяването на населението и жилищния фонд през 2021 г., ще е 160 лв. Това предвижда законът за преброяването, одобрен от Народното събрание. Предстоящото преброяване ще е най-мащабното изчерпателно статистическо изследване у нас. Досега са проведени 17 преброявания на населението, като последното е през 2011 г. В ЕС преброявания се провеждат на всеки 10 г., а България прилага това правило от 2001 г. Очакваните разходи са 38.3 млн. лв. като в тях е включено и разработването на нова електронна платформа за преброяване.", "date": "2019.08.05", "title": "Преброяването през 2021 г. изцяло електронно "}
{"url": "https://www.monitor.bg:443/bg/a/view/doc-d-r-antoaneta-petrova-imame-naj-goljamata-obshtestvena-kolekcija-ot-rastitelni-vidove-172192", "text": "- В ботаническата градина на БАН е най-голямата обществена колекция. Има частни колекции, които ни съперничат по брой, но ние имаме много стари образци, които се поддържат от над век в сбирката ни. Имаме около 4000 образци, като около 3000 са видовете, което означава, че на всеки 100 растения по света има образец и при нас. Една от най-добрите ни колекции е тази на бегониите. Тя е една от най-големите в света с над 1000 вида и много разнообразни. Те са разпространени в тропическата зона. От тях са създадени много хибриди, както листно-декоративни, така и цъфтящи. В нашата сбирка има над 100 образеца, включително от групата на царските бегонии. Голяма е колекцията ни и от месестите растения, сред които най-популярни са кактусите. По богатство обаче не им отстъпват семейството на дебелецовите и на живите камъчета. Имаме 60-годишни кълбовидни кактуси от вида „Мексиканска златна топка“. За тях е характерно, че най-дълго запазват кръглата форма на съцветието си, може и в продължение на столетие. Кактусите от род „Опунция“ имат сплескани стъбла като питчици. - Цветето е естетическа категория и обхваща растенията с красиви цветове. В последните десетилетия към тях се добавят и листно-декоративните растения, които привличат с окраската на листата си. Например как бихме определили дали кактусът е цвете или не. Нашата цел е да поддържаме балансирани колекции. Затова при нас не класираме нещата кое е „най-”. При толкова голямо разнообразие например е трудно да се каже кое е най-капризното растение, отгледано тук. По принцип всяко има своите особености. Растенията, изискващи специални грижи, са много. Има ги във всички групи - и при орхидеите, и при папратите, и при бегониите. Орхидеите са на второ място по големина в колекцията ни. - Един от редките видове е кубинската сагова палма. Това е много древно растение. От него в дивата природа има запазени по-малко от 600 екземпляра и е включено в регулациите на Вашингтонската конвенция за търговия с редки видове от растения и животни. Нашето растение е донесено като малко от Куба с разрешение, малко преди тази страна напълно да забрани експорта на растения от този вид. Имаме и редки ананаси. Те са от първите американски растения, които стават известни на европейците. Още експедицията на Колумб ги донася. Започнали да се отглеждат първо от благородниците в Европа. Нашият ананас е от отглежданите в оранжериите на европейската аристокрация. При нас са и палмите и други видове от първата колекция на цар Фердинанд, който създава ботаническата градина преди повече от 100 години. - Да, както от тропическите, така и от българските. От родните притежаваме малка сбирка от лекарствени растения и отделни представители на други редки видове. - Може би наистина през пролетта посещаемостта е най-висока. Обяснимо е, след зимата хората искат да видят повече зеленина и красота около себе си. Има посетители през всички сезони. Радващото от началото на тази година е увеличаването на броя на учещите се, които идват да видят сбирката ни. В сравнение обаче с преди доста години числото не е толкова голямо. Стигали сме до 10 000 само учещи се, а сега са по-малко. Поне засега от началото на 2019-а имаме равновесие между учещи се и възрастни посетители. С 10 000 - 15 000 на година, мисля, че сме в десетката на най-посещаваните обекти в столицата. Броят обаче е много малък в сравнение с музеите в центъра. Местоположението на градината е сравнително неудобно за повечето от хората, живеещи в София. Спирка на градския транспорт има само в едната посока откъм „Люлин”. Няма изграден надлез или подлез, каквото решение има на общинския съвет, и това също затруднява посетителите. - Отразяват се. Вече се опитваме да адаптираме на външните ни площи определени южни видове. Засега с някои от тях имаме успех. Става дума за вечнозелените средиземноморски дъбове и други от този район и някои растения от по-топлите райони на Азия. Има отражение и на растенията в оранжериите, защото температурните промени обикновено са свързани с изменение и в слънчевата активност, която винаги влияе на растенията. По тази причина през последните няколко години има изместване на сроковете на цъфтеж на част от видовете. Например някои от орхидеите започват да цъфтят по-рано - през октомври, вместо около 10 януари. Същият по-ранен цъфтеж се случва и при азалиите. - Предизвикателствата преди всичко са свързани с липсата у нас на традиции в ботаническите градини. Нашата институция не получава достатъчно внимание и преди всичко достатъчна финансова подкрепа. Това са големите проблеми. Откритите части на градината все още не са уредени достатъчно добре. През топлите месеци те биха били изключително привлекателни за посетителите, най-малкото с прохладата си освен с естетическото възприятие. По проект след преместването на ботаническата градина от центъра на София на Околовръстното шосе през 1968 г. е трябвало този парк да бъде завършен. Ботаническата градина към БАН в много дълъг период от време е с много силно ограничено финансиране и по отношение на средствата за поддръжка. В заплащането също има ограничения. Поддържането на толкова много растения изисква добри грижи и съответно заплатите на хората, работещи при нас, трябва да им позволяват да могат да живеят нормално и да работят пълноценно. Колекцията, събрана от хората тук, е на средно световно ниво. Колекциите от тропически и субтропически растения е най-богатата на Балканите. Оранжерията ни обаче вече е много остаряла. Изолацията не е добра и това повишава разходите за отопление. В същото време не осигурява и необходимите условия, като разлики в температурите за отделните групи растения. Нямаме съвременна климатична инсталация. Субсидията, която получаваме, покрива разходите за отоплението, осветлението, охраната и заплатите. Останалите неща като субстрати, торове и препарати за растителна защита ги осигуряваме със собствени приходи. - Около 300 декара. Оранжериите са около 2,5 дка. Отворени за посетители са почти 2 декара. - Приоритет би било да са откритите площи. Имаме в момента толкова много растения, че спокойно те могат да се разположат и да запълним доста по-голяма оранжерия, и нашите палми и фикуси и други големи растения да получат достатъчно пространство. В по-голяма оранжерия ще можем да организираме сбирката си на растително-географски признак и да тя бъде по-удобна за разглеждане. - Площта на оранжериите може спокойно и да стане дори и 4 пъти по-голяма. Имаме достатъчно растения и за покрити площи от 10 дка, но строителството е скъпо. - Проблемът е обширен и за съжаление без добри перспективи в България. Може би сме единствената страна в ЕС с дюни, но няма проекти по отношение на опазването и възстановяването им. Много държави от Общността използват европейски средства за такива проекти за възстановяване. В Испания навремето разрушиха много излишни хотели и възстановиха дюните. За това има и съответните технологии. Възкресяването на дюните включва задължително и участието на специализирани разсадници и ботанически градини за размножаване на по-редките дюнни растителни видове. Така те по-лесно ще бъдат настанени на релефа. В нашата колекция имаме два вида от тях. Единият е пясъчната лилия. Това са малки растения, размножавани от семена.", "date": "2019.08.05", "title": "Доц. д-р Антоанета Петрова: Имаме най-голямата обществена колекция от растителни видове"}
{"url": "https://www.monitor.bg:443/bg/a/view/syli-yrna-vliza-na-boksovija-ring-172163", "text": "Фронтменът на метъл машините Godsmack – Съли Ърна, ще застане в единия ъгъл на боксовия ринг благотворително. Това ще се случи по време на галата, организирана от фондацията на групата му - SCARS на 16 август в Нашуа, Ню Хемпшир. Въпреки че изобщо не се съмняваме, че има както уменията така и смелостта (с оглед на буйното му минало) да сложи и лично ръкавиците, Ърна няма да влезе в боя, а ще подкрепи, ще дава вода и ще държи гумата на Дейвид Тъбс, който ще направи своя професионален дебют именно тогава. сподели Съли в социалните мрежи. „Последните 19 години ги прекарах в тренировки и учене от толкова много страхотни треньори (…) Изключително съм горд от поканата да работя в ъгъла с Джо Джаник. Той е голяма работа, също като състезателя му Дейвид Тъбс. Само почакайте да видите този приятел как се бие. Ще е феноменална вечер с професионален бокс!“, обеща фронтменът на Godsmack, който напълниха до дупка зала „Арена Армеец“ в София на 30 март т. г. Това е поредното събитие, което бившият барабанист, днес глас и китара на голямата рок сцена, прави, за да събира пари за каузата на SCARS – борба с депресията и зависимостите. По време на боксовата гала ще се проведат общо 8 мача, като приходите ще бъдат използвани за повишаване на информираността за менталните заболявания, както и за работата на специалисти, които помагат на хора с такива депресии, зависимости и т.н.", "date": "2019.08.05", "title": "Съли Ърна влиза на боксовия ринг"}
