{"url": "https://www.monitor.bg:443/bg/a/view/prof-diana-popova-tretata-slivica-provokira-otiti-moje-da-proticha-bez-bolka-no-decata-ne-chuvat-dobre-99736", "text": "- Проф. Попова, какво всъщност представляват сливиците? - Сливиците са част от лимфоидния пръстен, който обхваща лимфна структура на фарингса. Аденоидната вегетация е част от този пръстен, т.нар. по народно трета сливица (аденоид). Подходът към палатиналните сливици и третата сливица е коренно различен. Сливиците, които се намират в гърлото, тоест, палатиналните, са важен орган и за тях е прието, че не бива да се отстраняват. Има строги индикации кога е необходимо да се отстранят. По отношение на третата сливица правилата са съвсем различни. Тя трябва да се премахне, когато пречи на дишането. Това обикновено се среща при малките деца до 7-годишна възраст. Те не могат да си поемат въздух през нощта, дишат с отворена уста през деня, говорят носово. В такива случаи третата сливица трябва да се отстрани, за да се възстанови нормалното дишане. Също така може да настъпят усложнения от страна на ушите. Причина за това е връзката със средното ухо. Тогава има наличие на секрет, които води до намаляване на слуха. Специфичното тук е, че протича безсимптомно - няма болка, но детето не чува добре. Това води и до изоставането в социалното му развитие. В един момент те започват да не отговарят, когато някой ги пита нещо, и родителите смятат, че са по-разсеяни. Трябва обаче да се подхожда внимателно при деца с аномалии в лицевия скелет, които са родени с недобре затворено меко небце, заешка устна и други заболявания. При тях оперативното лечение не е препоръчително, защото премахването на трета сливица би дало други усложнения. Другата група са алергичните деца, при тях може да настъпи рецидив. - Появява ли се отново третата сливица? - Да, рецидивира, но понякога е по-добре да се премахне два пъти, отколкото детето да не може да диша нормално. То страда често от инфекции на горните дихателни пътища.  - Боледуват ли често от респираторни заболявания тези деца? - Да, почти всички деца, които посещават ясли и детски градини. Тази година беше тежка по отношение на инфекциите на горните дихателни пътища. Трудно повлияваща се хрема и секретите се стичат през носа, което предизвиква възпаление на третата сливица. Имайте предвид, че наличието на трета сливица е нормално за всички деца до 7-годишна възраст. След това тя има обратно развитие. - Уголемяват ли се сливиците при отити или синузити, доколкото може да се говори за синузит при децата? - Отитът в повечето случаи е следствие на третата сливица. Както казах, притискайки нормалния дренаж на средното ухо поради разрастване на лимфната тъкан, е нормално да има рецидивиращи отити при децата - не само възпалителни, а и т.нар. асимтомни, които протичат само с намаление на слуха. Колкото до синузитите, трябва да кажем, че синусите на децата се развиват след раждането. Затова трябва да използваме внимателно терминът „синузит“ като диагноза, когато става дума за дете под 7-годишна възраст. - Много често обаче родители идват при специалист с идеята веднага да се отстранят сливиците на детето, ако то боледува често. Какво ги съветвате? - Отново трябва да разграничим третата сливица от другите две. При тях оперативна намеса е възможно при определени индикации, защото са важен имунен орган. Когато има усложнения, чести гнойни ангини - по 3-4 пъти в годината, протичащи с висока температура, перитонзиларни абсцеси или са прекалено големи и пречат на дишането. Критериите, по които се премахват сливиците, са строго фиксирани.", "date": "2018.05.16", "title": "Проф. Диана Попова: Третата сливица провокира отити"}
{"url": "https://www.monitor.bg:443/bg/a/view/pokriv-otletja-i-greda-ot-nego-probi-staja-s-12-godishno-dete-stihijata-povali-ogromnite-borove-na-ploshtada-v-gradcheto-grad-kolkoto-jajce-razmaza-kyshti-i-ogradi-v-plevensko-99759", "text": "Огнени кълба летяха по улиците на Бяла Слатина по време на урагана, който опустоши града във вторник следобед, разказват местни жители, ужасени от необичайното природно явление. 15-минутният апокалипсис нанесе огромни щети в малкия северозападен град. Комисия от специалисти започна вчера да описва пораженията, съобщиха от общината. Местната управа обяви бедствено положение. Стихията е отнесла покривите на десетки къщи, включително и на детската градина в село Търнава. Чисто  новият покрив на голяма къща на улица „Асен“ 124 е издухан  напълно. Част от него е акостирал в съседен дом. Греда от него пробила детската стая, в която било 12-годишно момче, което оцеляло по чудо. Бедствието повали електрически стълбове и скъса жици, което остави селища в района без ток. Без електричество и в сряда беше центърът на града и училище „Цани Гинчев“, върху което се срути стълб. Стотици дървета буквално са изтръгнати с корените им. Такава съдба е сполетяла дори огромните борове на централния площад в Бяла Слатина. От площадката за борба с градушките в село Бърдарски геран, което е само на няколко километра от Бяла Слатина, са изстреляни 200 ракети. Това обаче не попречило огромни ледени късове да се изсипят от облаците и  да унищожат насажденията в зеленчуковите градините  и да нанесат сериозни поразии на лозята и овошките. С техника на общинското комунално предприятие веднага след бедствието е започнало разчистването на улиците в града и селата, съобщи временно изпълняващият длъжността кмет на Бяла Слатина Тихомир Трифонов. По думите му, след като бъде направена оценка на щетите, ще се кандидатства те да бъдат покрити от комисията по бедствията към Министерския съвет. Небивала стихия с град колкото яйце се разрази в Плевен и три села в общината – Гривица, Ясен и Опанец. Кметът на Плевен Георг Спартански обяви още във вторник вечерта бедствено положение. Страховитата буря вилня във вторник следобед, придружена с градушка и пороен дъжд. Разчистването  на нападалите дървета продължи през цялата нощ  срещу сряда. Няма загинали хора, един човек е със срязана от паднали стъкла ръка. Материалните щети обаче са сериозни. За половин час ураганът е нанесъл сериозни поражения, изкоренил е огромни дървета, скъсал кабели и наводнил мазета. Градушката на места е била с големина на яйце, разказаха очевидци. Най-тежко е положението в село Гривица, където са пострадали повече от 50 къщи, а четири от тях са останали без покрив. „Паднаха ми оградите на стопанските сгради, не мога да си прибера животните“, разказа ужасената Миленка Вълчева от Гривица пред БНТ. Тя е останала без покрив и дувар. В Гривица само две къщи имат застраховки. Кметът на селото ще иска помощ от комисията по бедствия и аварии. Новият покрив на Асен Атов е паднал у съседите. 68-годишният мъж казва, че за първи път вижда такава стихия. Като по чудо няма загинали при бедствието. Според кмета на Плевен Георги Спартански една от причините за това е интензивната санитарна сеч. „Ако не бяхме направили това в продължение на две години, нямаше вариант да се размине без човешки жертви. Всички  пътни артерии са освободени от падналите дървета  Сега предстои продължителна и тежка работа по рязане и изнасяне на повалените дървета и клони, каза пред БНТ кметът на Плевен Георг Спартански. В самия областен център Плевен валежът е продължил 30 минути. Ледените късове, на моменти с големина на орех, са изпочупили стъкла на магазини и домове, а от силния вятър са откъснати ламаринени покриви в центъра на града. Според местни хора  градушката е била на талази – спирала и започвала  няколко пъти. Няма данни за пострадали хора. На дежурния телефон на общината са получени множество сигнали за паднали дървета и изпочупени клони, наводнени мазета и ниски етажи. Страшно беше, приличаше на потоп, казаха плевенчани. Очевидци разказаха, че входът на църквата е затрупан с клони. Някои от минувачите са се криели по кафенета докато отмине бедствието. Пострадали селища има в още няколко общини. Над 130 са сигналите за паднали дървета, затиснати автомобили и разрушени покриви в Плевенска област.", "date": "2018.05.16", "title": "Град колкото яйце размаза къщи и огради в Плевенско"}
{"url": "https://www.monitor.bg:443/bg/a/view/ispanija-udari-bylgarskata-djebchijska-mafija-41-nashi-synarodnici-sa-arestuvani-ot-vlastite-99758", "text": "Испания арестува 41 българи при акция срещу наша престъпна група, действала на територията на страната. При операцията са били освободени 14 лица, 12 от които непълнолетни, съобщава БНР. 12 от жертвите са били българки, останалите били от други европейски държави. Те са били принуждавани да проституират и да крадат. Разследването започнало през 2017 година. Престъпната група е наемала апартаменти, принадлежащи на банки в Мадрид, и оттам упражнявала своята дейност. Момичетата били принуждавани да крадат в магазините, а мъжете изнасяли стоката от Испания към други държави. В апартаментите полицията е открила хора, които са били довеждани насила от България.  При претърсването на жилищата са били открити документи, подписани от родителите на момичетата, с които те давали съгласието си децата им да пътуват извън страната. Освен тях, разследващите открили 28 фалшиви лични карти, както и следи за над 150 престъпления. Българското посолство в Мадрид е изискало информация от испанските власти във връзка със задържаните за трафик на хора български граждани. До момента няма официално потвърждение на полицейската информация, съобщиха за „Хоризонт“ от министерството.", "date": "2018.05.16", "title": "Испания удари българската джебчийска мафия"}
{"url": "https://www.monitor.bg:443/bg/a/view/v-denja-na-sreshtata-na-vyrha-na-es-v-sofija-10-kilometra-avtokolona-zatapva-stolicata-v-chas-pik-okolo-200-tira-i-avtobusa-vlizat-dnes-v-grada-za-protesta-99757", "text": "10-километрова колона от тирове и автобуси днес ще затапи София във върховите часове на трафика сутринта и привечер, научи „Монитор“. Протестът е на товарните превозвачи, срещу евродирективата, лансирана от френския президент Еманюел Макрон, и се провежда в деня на срещата на лидерите от ЕС в българската столица.   Инициативата на българските тираджии срещу ограниченията, които се предлага да им бъдат наложени за бизнес в Западна Европа, се подкрепя от колегите от автобусния транспорт. Очаква се днес в София  дойдат 100-120 тежки товарни камиона и стотина автобуса. Тежките возила ще влязат в София на два лъча от автомагистрала „Хемус“ по булевардите „Ботевградско шосе“ и „Ситняково“ и след това ще се качат в локалното платно на „Цариградско шосе“. Другият лъч ще е откъм автомагистрала „Тракия“ от изток. От Столичната община са разрешили автобусите да се разположат в локалното платно на булеварда от детелината при „Алея Яворов“ по протежение на 1,4 км до кръговото при 4-ти километър. От там до разклона за жк „Младост“ и летището на 7-и километър в локалното ще могат да спрат протестиращите шофьори с тировете. Забранява се обаче да се паркира в зоната в близост до „София Тех парк“. Престоят на автобусите и камионите на протестиращите на посочените места е разрешен от от 10 до 17 часа днес. От служба „Пътна полиция“ казаха за „Монитор“, че  маршрутите за изтеглянето им от града ще се уточняват   допълнително и ще зависят от конкретната обстановка и натовареността на трафика. Йордан Арабаджиев, изпълнителен директор на Съюза на международните превозвачи, обясни, че в мирното шествие в София ще участват само 100-120 тира, като повечето от тях ще са от столични фирми и шофьорите ще се стремят да не създават проблеми с движението. „В цялата страна протестиращите тирове ще са около 1000“, припомни той. Арабаджиев изрази надежда, че във фазата на обсъждане на промените ще бъде възприет общ подход с предложенията, които сме уточнили с българското правителство и с еврокомисаря Виолета Булц. „Оптимисти сме, защото за първи път има една  национална кауза и имаме подкрепата  на всички браншови сдружения в автомобилния транспорт, синдикатите и кабинетът и премиерът, парламентът, както и българските евродепутати, а също и медиите“, добави браншовикът. Симеон Милушев от Асоциацията на автобусните превозвачи уточни, че в четвъртък те само подкрепят колегите си от фирмите за товарни превози. „На 30 май ще правим събиране, на което ще решим по какъв начин и ние да защитим правата си срещу необмислената либерализация на пазара на автомобилни пътнически превози“, обясни той и добави, че най-вероятно също ще има протести. Междувременно още във вторник от общината призоваха софиянци в следващите два дни да не се движат с личните си автомобили из града заради  ограниченията на движението  покрай предстоящите срещи на високо равнище. Ще бъде забранено паркирането около храм паметника „Свети Александър Невски“, хотелите \"Маринела\" и „Хилтън“, пред резиденция „Бояна“ и в близост до \"София Тех парк\", както и преминаването по бул. \"Витоша\" в отсечката между булевард \"Патриарх Евтимий\" и бул. \"Пенчо Славейков\".   ", "date": "2018.05.16", "title": "10 километра автоколона затапва столицата в час пик   "}
{"url": "https://www.monitor.bg:443/bg/a/view/vijte-mestata-s-protesti-utre-po-gradove-99755", "text": "Във връзка с обявения мирен протест на автомобилните превозвачи срещу налагането на рестрикции на ЕС срещу правото на свободно придвижване на стоки и хора по новите регулации „Мобилен пакет I“ И „Мобилен пакет II“ утре вижте местата, на които ще бъдат проведени протести. План на регионалните протести по градове , свързани с Мобилен пакет 1 Национални протесни действия освен в град София ще бъдат проведени и по региони. В регионите - Пловдив, Варна, Бургас, Русе, Плевен, Велико Търново, Видин, Враца, Свиленград и Смолян. На ГКПП Кулата и ГКПП Илинден също ще има тежкотоварни автомобили. В тези областни градове протестите ще бъдат с тежкотоварни автомобили. Начало на протестните действия от 10.00 до 14.00 часа.    Магистрала А2 Хемус от изхода на Силвърстар в аварийната лента до входа на бензиностанция Петрол Околовръстен път Плевен - Русе, 2 - разклона за Никопол Пред фирма Магдак - Радостин Митев ЕТ Превозните средства ще бъдат спрени пред Митницата на входа на кв. „Устово” Източна промишлена зона, бул. 2 юни, срещу Химко и след магазин Технополис На входа на Видин пред паркинга на ТЕЦ - Видин Околовръстното на Русе преди Дунав мост – паркинг ГКПП \"Кулата\" на главния път, пред самата граница от лявата и дясната страна Ул. Сан Стефано, околовръстен път Свиленград    ул. Крайезерна, от пристанище \"Запад\", посока Околовръстното    от КАТ \"Гоце Делчев\" до ГКПП Илинден    от колелото на с. Крумово тежкотоварните автомобили правят обратен завой и се връщат обратно в посока Пловдив", "date": "2018.05.16", "title": "Вижте местата с протести утре по градове"}
{"url": "https://www.monitor.bg:443/bg/a/view/atletiko-madrid-otnovo-e-na-vyrha-na-liga-evropa-99764", "text": "„Атлетико“ (Мадрид) е новият шампион в Лига Европа! Момчетата на наказания днес Диего Симеоне надвиха с категоричното 3:0 „Олимпик“ (Марсилия) във финалната среща в Лион. Антоан Гризман потопи мечтите на марсилските фенове с попадения в 21-ата и 49-ата минути, а Габи Фернандес ги довърши с гол в 89-ата. “Рохибланкос” отново се възкачиха на трона във втория по сила европейски клубен турнир, след като триумфираха през 2010 и 2012 година.", "date": "2018.05.16", "title": "„Атлетико“ (Мадрид) отново е на върха на Лига Европа"}
{"url": "https://www.monitor.bg:443/bg/a/view/koj-shte-ni-spasi-ot-gradushkite-99756", "text": "Градушка помля населени места във Врачанско и Плевенско. Дете едва се размина със смъртта, след като под напора на бурята греда проби прозорец, падна в стаята и едва не го преби. Унищожени са посеви и ранни култури. Пределно ясно е, че човек е твърде слаб и не може да се бори с природните стихии. Ясно е обаче, че въпреки това е възможно да вземе мерки така, че щетите да са значително по-малко или въобще да не се стигне до тях. Метеорологичните служби вече работят с твърде точни прогнози. Важно е да има кой да ги чуе. Действително хората на село са бедни, дори не си помислят да застраховат не само насажденията и животните, но и собствения си живот и дом. За жалост това не правят и общините. Примери за смлени и наводнени общински предприятия много. Във всяка община обаче вече има къде средни, къде по-едри арендатори и частни фирми. Точно те са добрата възможност, която следва да ползват местните управи. Достатъчно е да сключат подходящи договори с тях, в които да фигурира и покупката годишно на няколко ракети против градушки. Така ще бъдат спестени загуби не само на собствениците на фирми, но и на частните стопани. Необходима е малко повече далновидност. Кметовете са на ход.", "date": "2018.05.16", "title": "Кой ще ни спаси от градушките "}
{"url": "https://www.monitor.bg:443/bg/a/view/20-000-leva-i-2-godini-zatvor-za-iznasilvane-na-vyzrastna-jena-99731", "text": "38-годишен мъж от добричкото село Лясково ще лежи 2 години в затвора за изнасилване на възрастна жена и трябва да заплати на жертвата си 20 000 лева обезщетение.  Това постанови на свое заседание Окръжен съд – Добрич. Делото се гледа на втора инстанция, след като двете страни обжалваха решението на Районния съд, относно присъденото обезщетение. На първа инстанция 38-годишният подсъдим от село Лясково е бил признат за виновен от Добричкия районен съд, че на 24 май 2017 г. е изнасилил възрастна жена, като употребил за това сила. За извършеното деяние първоинстанционният съд му е наложил наказание „лишаване от свобода“ за срок от 2 години и да плати на пострадалата обезщетение от 4500 лева за причинените й от деянието неимуществени вреди. Делото в Районния съд е преминало по реда на съкратеното съдебно следствие, след като подсъдимият е признал вината си и фактите, изложени в обвинителния акт срещу него. Постановената присъдата е обжалвана пред Окръжния съд от двете страни по делото, но само по отношение на наложеното обезщетение, като е поискано съответно намаление и увеличение на неговия размер. След като се запознаха с материалите по наказателното производство, окръжните магистрати прецениха, че присъденото обезщетение за причинените от  деянието неимуществени вреди следва да бъде увеличено до пълния размер на първоначално предявения иск - 20 000 лева. Този размер в максимална степен би съответствал на критерия за справедливост, предвид преживените от пострадалата, вследствие на посегателството, болки и страдания, посочва в решението си съдебният състав. Тъй като първоинстанционната присъда не е атакувана по отношение на наложеното наказание на извършителя, Окръжният съд я остави в сила в тази й част. Постановеният от Окръжен съд - Добрич съдебен акт е окончателен  и  не подлежи на обжалване.", "date": "2018.05.16", "title": "20 000 лева и 2 години затвор за изнасилване на възрастна жена"}
{"url": "https://www.monitor.bg:443/bg/a/view/tusk-i-radev-s-cherven-karton-za-propagandnata-akcija-na-oligarhijata-sinyt-na-ubitata-maltijska-jurnalistka-syshto-otkaza-da-byde-izpolzvan-ot-prokopiev-i-ko-99760", "text": "Президентите на ЕС и на България Доналд Туск и Румен Радев вдигнаха червен картон на пропагандната акция, която менторите на Фабриката за фалшиви новини Иво Прокопиев, Цветан Василев, Огнян Донев и Сашо Дончев се опитаха да организират срещу България. Те отказаха да участват в пропагандния форум, организиран от обслужващия само интересите на задкулисието у нас Съюз на издателите в България. Акцията бе организирана днес, навръх срещата на лидерите на ЕНП и утрешната среща на върха на лидерите на ЕС в София, от СИБ заедно с „Репортери без граници“ и ENPA (Европейската асоциация на издателите на вестници). Тя бе представена под прикритието на форум за свободата на словото, но истинската цел на мероприятието бе не да се идентифицират проблемите на медиите и журналистите в Европа, а да се легитимират задкулисието у нас и ръководената от него Фабрика за фалшиви новини и формиращите я медии едва ли не като единствените пазители на свободата на словото и качествената журналистика. Абсурдна претенция предвид факта, че именно олигархията замърсява публичното пространство у нас с фалшиви новини,  за да върне държавата в блатото, всичките й критици да бъдат дискредитирани и да могат Прокопиев и ко да засилят задкулисната си мощ, да получат индулгенция за престъпленията си и да точат отново държавните ресурси. Туск и Радев отказаха да участват в тази манипулация, като същото направи и синът на убитата миналата година разследваща малтийска журналистка Дафне Галиция – Матю Каруана Галиция. На този фон, докато чуждестранните журналисти, участващи в конференцията, говореха за проблемите в собствените си страни с принципни факти като например  феномена, срещан и у нас че медиите не се самоиздържат благодарение на правената от тях журналистика, а от издателите си олигарси, трупащи богатството си чрез енергетика, съиздателят на „Капитал“ и съдружник на обвиняемия за аферата „ЕВН“ Иво Прокопиев – Теодор Захов, свали маските още в началото на форума. Той стартира конференцията с фалшивата новина как издателят ни и депутат Делян Пеевски не бил разследван за краха на КТБ, въпреки че бил „свързан с аферата“. Това е  любима опорка на дирижираната от него и Прокопиев Фабрика за фалшиви новини,  която стотици пъти сме опровергавали с факти. Не само ние, но и разследващите, изправили вече пред Темида за ужилването на века 20 подсъдими, воглаве с Цветан Василев, както и фирмата „АликсПартнърс“, която бе наета да издири източените от банкера беглец милиарди от КТБ. Въпреки това Захов продължи със следваща фалшива новина – че делото срещу един от членовете на „клуба на олигарсите издатели“ Огнян Донев било форма на репресия, както и че заради заседание по него фармацевтичният бос не можел да присъства на конференцията. Захов, разбира се, пропусна да уточни, че Донев е подсъдим за укриване на данъци за десетки милиони, както и че е единственият издател, признал публично, че е забранил в сайта си „Клуб З“ и едноименното списание, издавано от него, да се пише за фармацевтичната сфера. Именно затова и там не могат да бъдат видени никакви материали за паралелния износ на лекарства, точещ касата например. На форума, предаван на живо от част от основните болтчета в манифактурата за фалшиви новини – „Медиапул“, „Клуб З“ и „Сега“, бе лансирана и друга любима опорка на тарторите на фабриката – за срива ни в класацията на „Репортери без граници“. Доколко класацията борави с истински данни, лъсна преди дни, когато стана ясно, че за разлика от абсурдната класация, отредила ни 111-о място, „Икономист“ ни слага на 49-о по свобода на словото. По-интересното е, че доколко са манипулирани данните на „Репортери без граници“ лъсна и от изказването на един от панелистите в конференцията – представителят на ОССЕ Матияс Берман. Той сподели, че са се оплаквали миналата година, че са били заплашвани В същото време страната заема трето място по свобода на словото, като именно през изминалата година се е качила с две позиции.   Делото срещу Господаря на хапчетата Огнян Донев, обвинен в укриване на близо 63 милиона лева данъци, бе отложено вчера за 7 юни. Процесът, в който обвиняем е и финансовият директор на „Софарма“ Борис Борисов, ще се проточи допълнително заради адвокатски хватки на защитниците на олигарха. Магистратите вчера трябваше да изслушат заключението на вещи лица, участващи в изготвянето на две съдебно-счетоводни експертизи. Прокурорът по делото обаче поиска отлагане, тъй като само ден преди заседанието били получени нови документи от вещото лице Емилия Стоянова и не е имало време за запознаване с тях. Въпреки това прокурор Емилия Русинова предложи да бъде обсъдена експертиза, която е трябвало да бъде изслушана още на 7 февруари. Адвокатката на Донев Ина Лулчева обаче възрази, настоявайки, че двете експертизи трябва да се разгледат в едно заседание, и така успя удължи допълнително процеса. Вчера магистратите разясниха на вещите лица, че имат 7 дни, за да предадат всички писмени документи на прокуратурата и Министерството на финансите, на базата на които са изготвили експертизите, тъй като юрисконсултът на ведомството посочи, че не е получила справка за закупени акции през 2006 година.", "date": "2018.05.16", "title": "Туск и Радев с червен картон за  пропагандната акция на олигархията"}
{"url": "https://www.monitor.bg:443/bg/a/view/fabrikata-izbjaga-ot-otgovorite-za-lyjite-sreshtu-peevski-ne-si-prie-deklaracijata-99761", "text": "Истината за пореден път се оказа неудобна за организаторите на  – олигарсите Прокопиев, Дончев и Донев и присъдружната им Фабрика за фалшиви новини, като те избягаха от отговорите на въпросите за лъжите, пропагандирани от тях срещу Пеевски. Истинската цел на конференцията, бе приемането на декларация, в която наред с проблемите, срещани от журналистите в други страни от Централна и Източна Европа, където включително има убити, се съдържа и част за България. Пълна с добре познатите фалшиви новини на фабриката срещу депутата и наш издател Делян Пеевски и изданията от притежаваната от него група „Монитор“, „Телеграф“, Агенция Монитор и „Политика“, които първи стартирахме кампания срещу медийните манипулации, замърсяващи публичното пространство с лъжи. „Далеч сме от мисълта да твърдим, че медийната ситуация в страната процъфтява. Доказателство за това е, че от година и половина медийната ни група води и започна първа в страната кампания срещу фалшивите новини“, посочи в отговор главният редактор на в. „Монитор“ Любомира Будакова, като подчерта, че частта за България изобилства именно от такива. „Ние не правим комформистка политика. Доказателство за това е, че сме единствената медийна група, чиито книги с разследвания бяха цензурирани, а разпространението им забранено до ден днешен от държавна институция каквато е Централната избирателна комисия. Ако проследите нашите издания, ще видите, че в тях има разследвания за корупция във фармацевтиката, в сектора на обществените поръчки, както и във вътрешните работи. Ние обаче и не критикуваме заради самата критика. Винаги критикуваме с факти и затова сме атакувани. Ето например – правим разследвания за фармацевтичния сектор, а един от организаторите на този форум – Огнян Донев, призна, че е забранил в изданието си да се пише по темата за фармацевтиката, тъй като това е неговият бизнес“, опроверга тя една от включените в декларацията опорки, че кабинетът се радвал на комфорт от „свързани с Пеевски медийни кръгове“, като посочи също, че той винаги е бил стриктен по отношение на собствеността си и затова кои са изданията, свързани с него, може да се проследи в Търговския регистър. „Те са 6 – категорично не толкова, колкото се изкарват в раздаваната ви Бяла книга за медиите в България“, посочи още тя и припомни друг от фрапиращите случаи на цензура, на която са били подлагани медиите ни - сбирката, на която олигархичните кръгове представяха Бялата си книга за корупцията и свободата на словото, на която журналисти от нашите медии не бяха допуснати. В крайна сметка отговор на зададените от нея въпроси, в това число и към „Репортери без граници“ как така България е на 111-о място, а Холандия, където две трети от журналистите се оплаквали, че са били заплашвани, е на 3-то, не бяха получени. Декларацията обаче също не беше гласувана, а представителите на фабриката не взеха отношение и избягаха от отговорите на лъжите, които разпространяват по адрес на Пеевски, под претекст, че са изчерпали времето. Това не попречи на един от рупорите на фабриката - „Клуб З“, да излъже, че декларацията е била приета.", "date": "2018.05.16", "title": "Фабриката избяга от отговорите за лъжите срещу Пеевски, не си прие декларацията"}
{"url": "https://www.monitor.bg:443/bg/a/view/za-edni-majka-za-drugi-mashteha-99753", "text": "Уж страната ни не е Америка, където всеки е въоръжен и се гърми по всяко време, но ето, че и тук се стреля и се употребява хладно оръжие съвсем целенасочено. Някакъв си, обхванат от любовна мъка, че бил зарязан, хладнокръвно гръмва в главата бившата си приятелка с газов пистолет, после и себе си. И въпреки че е обвинен в предумишлено убийство, съдът не го пратил в ареста, дори не разгледал мярката за неотклонение. Друг хахо, самонарекъл се “Монах Велико”, обхванат от нескрита етническа омраза, наръгал смъртоносно циганин, заканвал се да взриви и джамията. Адвокатът му казал, че не било предумишлено убийство, а можело да се пледира, че деянието било акт на раздразнение и защо не – неизбежна отбрана. Трети се ядосал по пътя, заради изпреварване, размахвал пистолет и замерял с бутилки от бира другата кола. Колоездач блъска малко дете в парка, оглежда набързо каква е обстановката и избягва. после се предава, но близките му твърдят, че бил обиждан от майката на детенцето. При четвърти случай момче, наръганото в трамвая от криминално проявен, се било държало предизвикателно. Общото между тези престъпления не е в лекотата, с която се посяга на човешки живот, а в подхранваното в престъпниците чувство за безнаказаност. Не само от близки и адвокати, но и от институции. Няма как иначе да си обясним вежливостта, с която канят насилниците да дават обяснения в МВР и необяснимата снизходителност на съда. Също като във вица, в който защитникът обяснява на съда, че ловецът не е обикновен човек, така и т.н “монах” имал друго виждане за живота на мургавия. И не велосипедистъг, а детето може да излезе, че е смъртна заплаха. Или казано в съдебната стилистика: неправилното отношение на подсъдимия към закона не е пречка законът да има правилно отношение и да му наложи условна присъда или защо не - да го освободи от отговорност. Шегите настрана. Не е нито смешно, нито тъжно. А е страшно, не само за близките на пострадалите. Излиза, че по ввреме, когато председателстваме Евросъюза, се вижда, че има още доста път да извървим, преди да се научим, че законът не може да е за едни майка, а за други мащеха.", "date": "2018.05.16", "title": "За едни майка, за други мащеха"}
{"url": "https://www.monitor.bg:443/bg/a/view/spasitelite-pokazaha-teniskata-na-izcheznalija-bojan-petrov-99763", "text": "Eкипът по въздушно търсене на българския алпинист Боян Петров приключи действията по спасителната акция. В заключение: не са открити следи както от екипа по търсене на земя, така и от въздушния екип. Чака се официалното изявление на правителството, в случай че трябва да се извърши допълнително търсене. Това пишат на официалната си страница във Facebook \"Dream Wanderlust\" от спасителния екип. Боян Петров е в неизвестност от 3 май, когато тръгнал да покорява сам осемхилядника Шиша Пангма в Хималаите. Шерпите достигнаха на 10 метра до върха по земя, след което се върнаха в базовия лагер. Те са намерили някои от вещите на Боян - инсулин, медицински комплект с някои енергийни гелове и неговата фланелка в лагер 3.", "date": "2018.05.16", "title": "Спасителите показаха тениската на изчезналия Боян Петров"}
{"url": "https://www.monitor.bg:443/bg/a/view/budjetyt-na-levski-ne-zavisi-ot-klasirane-v-evroturnite-13-fenove-v-aresta-zaradi-alkohol-i-narkotici-na-derbito-99733", "text": "Ако „Левски“ не се класира за евротурнирите, това няма да се отрази на бюджета на клуба. Това увери изпълнителният директор на „сините“ Красимир Иванов след загубата с 2:3 от ЦСКА-София, която постави под въпрос класирането на заветното трето място, даващо право на евробараж. Преди последния кръг от първенството „Левски“ има аванс от 2 точки пред „Берое“. Така евентуална загуба в последния кръг срещу „Верея“ може да изхвърли „сините“ от топ 3. По същото време пък „Берое“ ще играе с ЦСКА-София, който ще бъде без голяма част от титулярите си, които бяха пуснати в почивка веднага след победата във вечното дерби. „Не мога да кажа, че няма да има напрежение в последния мач срещу „Верея“, коментира Красимир Иванов. - Не играхме по-слабо, даже мисля, че с юношите дори надиграхме ЦСКА-София и аз не си тръгвам засрамен. Участието ни в Европа не е решаващо за бюджета. Имаме да правим изводи през лятото и да не допускаме грешките от предния сезон. Няма кого да виним освен себе си. Доверието към треньора остава. Аз смятам, че инвестицията, която направихме бе оправдана, защото отговаря на амбициите на отбора. През втората част на сезона имаше напредък“, коментира Красимир Иванов. Въпреки подкрепата от шефовете пък треньорът Делио Роси призна, че не е сигурен за оставането си на поста. Той е настоял да има среща на високо равнище с ръководството, на която италианецът да постави условията си, за да остане начело на тима. „Никога не съм казвал, че ще играем само в защита. Но ако някой си мисли, че да играеш атакуващ футбол означава да хвърлиш всичко в предни позиции, значи много бърка“, допълни Роси. В лагера на ЦСКА-София треньорският въпрос също остава отворен. Феновете бяха недоволни след успеха заради неубедителната игра на отбора, като се очаква Янев да отстъпи поста след мача с „Берое“. „Дербито ме зарежда, чувствам се отново жив“, емоционален бе Янев след победата. Междувременно от СДВР съобщиха, че общо 16 фенове са били арестувани на шестото за този сезон вечно дерби. Провиненията са класически – прекомерна употреба на алкохол, притежание на наркотични вещества, липса на документ за самоличност, както и обида към полицаи.", "date": "2018.05.16", "title": "Бюджетът на „Левски“ не зависи от класиране в евротурните"}
{"url": "https://www.monitor.bg:443/bg/a/view/fifa-zatjaga-primkata-okolo-nekorektnite-platci-99735", "text": "Световната футболна централа ФИФА реши да затегне още повече обръча около неизрядните клубове платци. Тя ще налага още по-сурови санкции за тях, за да се преустанови порочната практика да се налагат разпоредби, а после те да не се спазват. От футболната централа изпратиха писмо до БФС, в което запознават българските клубове с новите санкции. По-високите наказания влизат в сила още на 1 юни. Според тях клубовете, които дължат заплати на играчи, ще бъдат глобявани сериозно. Ако продължат да го правят, ще им бъде наложено трансферно ембарго, като няма да могат да привличат нови играчи. Следващата стъпка е от актива им да бъдат отнети точки. В писмото на ФИФА ясно е подчертано, че броят на отнетите точки ще бъде пропорционален на дължимата сума. Ако дори и след това не последва плащане, клубът ще бъде изхвърлян в по-долна дивизия. Интересното е, че в новия правилник на ФИФА са затегнати и санкциите около самите федерации. Ако те са некоректни платци, членството им в световната федерация ще бъде преустановено. Освен това всички отбори от съответната държава ще бъдат изхвърлени от всички международни турнири на клубно и национално ниво.", "date": "2018.05.16", "title": "ФИФА затяга примката около некоректните платци"}
{"url": "https://www.monitor.bg:443/bg/a/view/borisov-pritesnjavam-se-ot-italianski-variant-na-brekzit-ek-vyrnala-chast-ot-tekstovete-za-prevozvachite-moskovski-pishe-oproverjenie-99738", "text": "Притеснявам се от италиански вариант на Брекзит. Това заяви премиерът Бойко Борисов на общ брифинг с шефа на ЕНП Жозеф Дол преди срещата на ЕНП в резиденция „Бояна“ в столицата. Борисов определи като сложен проблем какво правителство ще бъде сформирано в Италия и дали ще се стигне до излизане от еврозоната и напомни за Брекзит. Той отново припомни, че утре ще разговаря с английския премиер Тереза Мей, но обясни, че е песимист за някакъв напредък. Борисов все пак коментира и темата за Западните Балкани, която е основната и за утрешната среща на върха в НДК. Ако не си прегърнем и обгрижим Западните Балкани, тогава няма защо да се сърдим, че влиянието на САЩ, Русия, Турция, Китай, Саудитска Арабия ще бъде много по-голямо, отколкото на Европа“, обясни премиерът. Борисов се надява именно в София президентите на Косово Хачим Тачи и на Сърбия Александър Вучич да си подадат ръка и да покажат на своите народи и елити, че Избрахме си най-трудното - Западни Балкани, подчерта още министър-председателят по повод приоритетите на българското председателство. Той припомни, че общо шестте балкански държави имат население над 17 млн. души. Накрая Борисов заяви, че сме получили от ЕК е предложения на текстове по пакет \"Мобилност\". „Някои ни удовлетворяват, други – не.“, каза премиерът и добави, че в момента екипът на транспортния министър Московси подготвя отговор. надявам се да имаме съответната подкрепа, обобщи Борисов. На свой ред лидерът на ЕНП Жозеф Дол пък поясни, че Балканите винаги са били приоритет за ЕНП и трябва да работим за региона в името на бъдещите поколения. „Помогнете ни да възстановим демократично правовия ред и правосъдие в този регион в името на младите хорa“, каза той и добави, че това не е лесна задача.По думите му Балканите са в границите на Европа, имаме обща история, общ географски район и в общ интерес е това да е един сигурен и проспериращ регион.„България и нейният министър-председател Бойко Борисов могат да ни помогнат, защото никой не познава положението и проблемите, които съществуват на Балканите, по-добре от него“, отбеляза Жозеф Дол. Той посочи, че трябва да приветстваме свършеното от Бойко Борисов и че българският премиер трябва да запознае лидерите на партии в ЕНП с различните влияния в региона.  ", "date": "2018.05.16", "title": "Борисов: Притеснявам се от италиански вариант на Брекзит"}
{"url": "https://www.monitor.bg:443/bg/a/view/jivko-kirjakov-e-mitnicharjat-otkazal-rushvet-ot-500-evro-ostaviha-v-aresta-nemeca-hvanat-s-90-000-nedeklarirani-evro-99749", "text": "Живко Киряков е митническият служител, който отказа 500 евро рушвет и закопча 27-годишен немец от турски произход с 90 000 недекларирани евро. Той е старши инспектор от Пловдив, а на Капитан Андреево е бил като част от мобилна група проверяващи, стана ясно в съда в сряда. Хасковския окръжен съд остави за постоянно в ареста Бурак Азиметли. В БМВ-то му бяха открити 90 000 еевро, които той не декларира на  влизане в България от Турция, както вече писахме.  \"Съжалявам много, допуснах огромна грешка\", каза Бурак пред съда. Той е роден в немския град Ханау, провинция Хесен. Работел като крупие в игрална зала.  Според разследващите Бурак не давал и до този момент обяснения за произхода на недекларираните от него 90 000 евро. Срещу германеца са повдигнати 2 обвинения. Едното, че е предложил подкуп на митничар, за да не изпълни служебните си задължения. Другото е, че не е декларирал пренасяната от него голяма сума пари.  27-годишният Бурак Азиметли бе арестуван на 12 май. Инспекторът го попитал на немски дали има стоки, пари или ценности за деклариране. Младият мъж изпаднал в паника и е опитал да подкупи Киряков с 500 евро, за да не го проверява. Служителят обаче отказал подкупа и отклонил колата за пълна проверка. Пачките бяха открити в найлонова торба поставена в гнездото на мястото на резервната гума.", "date": "2018.05.16", "title": "Живко Киряков е митничарят, отказал рушвет от 500 евро"}
{"url": "https://www.monitor.bg:443/bg/a/view/amerikanskite-sankcii-izkaraha-total-iranskija-proekt-ujen-pars-99740", "text": "Total обяви намерението си да излезе от иранския проект \"Южен Парс\", съобщи ТАСС. Основната причина френската енергийна корпорация да се откаже от участие в разработването на най-голямото находище на природен газ в света са американските санкции срещу Ислямската република. На 8 май президентът Доланд Тръм обяви излизане на САЩ от ядрената сделка с Иран и въвеждането на нови санкции срещу богата на петрол и газ държава от Персийския залив. Запасите от метан в „Южен Парс“ се изчисляват на 13,8 трлн. куб. м. От края на миналия век Техеран постепенно го разработва. Площта му е разделена на 28 зони. Находището се намира в централната част на Персийския залив.", "date": "2018.05.16", "title": "Американските санкции изкараха Total от иранския проект \"Южен Парс\""}
{"url": "https://www.monitor.bg:443/bg/a/view/stanishev-sreshtata-za-zapadnite-balkani-e-uspeh-za-bylgarija-pes-ne-odobrjava-iztegljaneto-na-sa-sht-ot-sporazumenieto-s-iran-99747", "text": "Ние не одобряваме изтеглянето на САЩ от споразумението с Иран, осъждаме и насилието в сектора \"Газа\". Това каза председателят на Партията на европейските социалисти Сергей Станишев преди срещата на левите премиери и партийни лидери от ПЕС. Той посочи, че основната тема са Западните Балкани и европейската им перспектива. \"България може да се гордее, че като нова страна член в ЕС, се превръщаме в регионален лидер, който е способен да помага на другите по този път. Това е успех за България и всички българи\", каза Станишев. Той изрази надежда през юни ЕС да стартира преговорите с Македония и Албания. Фактът, че от 15 години в дневния ред на Европа темата за европейското бъдеще на Западните Балкани е централна, е успех за България и председателството ни. \"Всички знаем, че днес и утре са пикът на българското председателство на Съвета на ЕС\", отчете лидерът на ПЕС и припомни, че предишната подобна среща е била през 2003 г. в Солун. Той отдаде дължимото на Федерика Могерини за усилията това да стане факт, защото наред със самия процес на разширяване е много важно, че Комисията е излязла с 6 много важни инициативи във връзка със свързаността на региона, дигиталната икономика, образованието и много други неща, които са важни за хората от Западните Балкани, така и за самия ЕС. Лидерите и преммиерите от ПЕС играят важна роля в този процес, подчерта Станишев и даде пример с премиера на Македония - Зоран Заев. За една година управление Зоран Заев видимо променя Македония и служи на обществото, а не на политическите си интереси, отбеляза Станишев. Той  отчете като позитив и подписването на ратификацията на договора за добросъседство. По думите му този договор е бил протакан 10 години, заради национализма и липсата на политическа воля. \"Искам категорично да подкрепя и усилията на правителството на Зоран Заев и правителството на г-н Ципрас за намиране на решение, достойно и за двете страни за решаване на прословутия езиков спор, който се точи вече 30 години. Аз знам, че има и националистически атаки срещу тях, има немалко съпротива, но това се нарича лидерство. То трябва да бъде подкрепено и окуражено за благото на целия регион\", заяви Станишев. Според него Западните Балкани имат много да наваксват, но ЕС трябва да покаже ясен ангажимент и програма за действие, които да ускорят процеса. По думите му перспективата и ясният политически ангажимент към Западните Балкани са много важни за ЕС. Станишев посочи, че е важно да се разбере политическият контекст за цяла Европа, не само за региона. \"Раните от войните от 90-те години са много пресни, много лесно могат да бъдат отворени\", каза Станишев и допълни, че има много сили както вътрешни, така и външни, които биха желали да разиграват геополитически игри на територията на Западните Балкани. \"В редица страни от ЕС имат немалко скептицизъм, имат опасения за този процес\", посочи Станишев.  ", "date": "2018.05.16", "title": "Станишев: Срещата за Западните Балкани е успех за България"}
{"url": "https://www.monitor.bg:443/bg/a/view/nishikori-razvali-praznika-na-grisho-nadal-dade-samo-gejm-fonini-izhvyrli-tijm-99743", "text": "Григор Димитров отпадна на старта на „Мастърс 1000“ турнира в Рим. В двубой от втория кръг българинът отстъпи със 7:6(4), 5:7, 4:6 пред Кей Нишикори (Яп) след 2 часа и 56 минути игра. Загубата дойде навръх 27-ия рожден ден на Гришо. Димитров определено има за какво да съжалява, тъй като имаше пробив преднина във втория и третия сет, но и в двата случая не успя да приключи срещата в своя полза. Това беше пети мач между двамата, а Нишикори постигна четвърта победа. Успехът гарантира на японеца място на осминафиналите и дуел с Филип Колшрайбер. За Гришо сега предстои почивка. Следващият му турнир ще бъде „Ролан Гарос“, който започва след 11 дни във френската столица Париж. За третия кръг в Рим се класира и поставеният под номер 1 в схемата Рафаел Надал. В първия си мач от надпреварата седемкратният шампион разгроми босненеца Дамир Джумхур с 6:1, 6:0. За Рафа нямаше никакви проблеми в двубоя, в който направи пет пробива. Италианецът Фабио Фонини пък елиминира във втория кръг финалиста от \"Мастърс\" турнир в Мадрид миналата неделя и шести поставен Доминик Тийм (Ав) с 6:4, 1:6, 6:3. В първия сет Фонини направи пробив в деветия гейм и при свой сервис поведе в резултата, но във втората част Тийм подобри играта си и даде само гейм на италианеца. В третия сет с подкрепата на публиката Фонини поведе с 5:3 с пробив и без проблеми затвори мача. Испанецът Алберт Рамос победи номер 8 Джон Иснър (САЩ) с 6:7(5), 7:6(2), 7:6(5). Двамата си размениха само по един пробив в мача в третия сет, а Иснър наниза 30 аса, но това не му беше достатъчно. При жените шампионката от Откритото първенство на САЩ Слоун Стивънс също стигна третия кръг. Поставената под номер 9 американка победи Кая Канепи (Ест) с 6:0, 5:7, 6:4. В спор за място на четвъртфиналите Стивънс ще играе срещу седмата в схемата Каролин Гарсия (Фр), която надделя над Тимеа Бабош (Унг) с 6:3, 6:4. Номер 6 Каролина Плишкова отпадна във втория кръг след загуба от Мария Сакари (Гър) с 6:3, 3:6, 5:7. Чехкинята беше изключително ядосана след мача и удари ракетата си в стола на съдията. Даря Касаткина (Рус) победи Даниел Колинс (САЩ) с 6:2, 6:3, а Анет Контавейт (Ест) елиминира рускинята Светлана Кузнецова със 7:5, 7:5.", "date": "2018.05.16", "title": "Нишикори развали празника на Гришо"}
{"url": "https://www.monitor.bg:443/bg/a/view/komisija-odobri-zakon-ostavjasht-bez-zashtita-kiseloto-mljako-shte-iskame-otsrochka-ot-ek-pojasniha-ot-zemedelskoto-ministerstvo-99721", "text": "На заседание на икономическата комисия в парламента вчера на първо четене бяха приети измененията в Закона за марките и географските означения. Тe предвиждат отпадане на възможността за национална регистрация на географски означения на земеделски продукти и храни, които попадат в обхвата на европейски регламент, който е в сила от 2012 г. Сред тези храни са българско кисело мляко, бялото саламурено сирене,кашкавалът и лютеница „Първомай“. Ако измененията в закона бъдат приети на второ четене, то производителите, които вече са регистрирани, ще загубят правата си, каза Офелия Цонкова, зам.-председател на Патентното ведомство. В момента 170 от общо 240-те млекопреработватели вече са информирани за тези промени, съобщи Тодор Бозвелиев, от Асоциацията на млекопреработвателите. Към момента тези производители са 15, като само 2 от тях са регистрирани в Европейския регистър. В отговор на това изказване зам.-министърът на земеделието, храните и горите Цветан Димитров, коментира, че България ще иска отсрочка за подаването на заявления за европейска защита на традиционните храни от сдружения на наши производители.", "date": "2018.05.16", "title": "Комисия одобри закон оставящ без защита киселото мляко"}
{"url": "https://www.monitor.bg:443/bg/a/view/teodor-todorov-aut-za-ligata-niki-nikolov-pod-vypros-volejbolistkite-s-vtoro-5-0-sreshtu-slovenija-99732", "text": "Кадровите проблеми в мъжкия национален отбор по волейбол продължават. Централният блокировач Теодор Тодоров, който беше поканен за първия лагер, ще пропусне турнира Лигата на нациите, който започва този уикенд. След двете контроли с Русия нашите летят за Китай, където срещат китайците, САЩ и Аржентина. \"Тодоров със сигурност няма да участва в Лигата, призна в интервю за bgvolleyball.com селекционерът Пламен Константинов. - Евентуално ще се включи за световното първенство, но въпросителните там са много. Контузията му е свързана най-вече с гръбначния стълб.\" Цветан Соколов ще отсъства дълго, ако оперира коляното си. Николай Николов също не е сигурен заради болките в рамото си и тренира само във фитнеса. Към тима обаче се присъедини 212-сантиметровият Велизар Чернокожев. Той обаче ще остане вероятно с втория отбор, воден от треньора Мирослав Живков. \"Най-много ме интересува играта на разпределителите, защото от тях зависи всичко, призна Константинов. - И да се притеснявам за другите постове, когато има някакви обективни проблеми, които не са решими в момента, нищо не мога да направя...Повече ме притеснява напасването на здравите състезатели с разпределителите. Трябва да стане бързо и те да покажат стабилност в играта си.\" Женският ни тим пък записа второ 5:0 (18, 20, 19, 22, 12) в приятелски мач срещу тима на Словения в столичната зала \"Христо Ботев\". Контролата е част от подготовката на националките за Златната европейска лига, в която те стартират срещу Португалия на 19 май.", "date": "2018.05.16", "title": "Теодор Тодоров аут за Лигата, Ники Николов под въпрос"}
{"url": "https://www.monitor.bg:443/bg/a/view/do-90-kachvat-recikliraneto-na-butilki-ot-mineralna-voda-v-es-kym-2025-g-99730", "text": "Производителите на бутилирана вода в Европа си поставиха за цел да повишат събираемостта на пластмасовите бутилки от 60% на 90% до 2025 г., за да се намали замърсяването и да се прави по-голямо рециклиране, предаде Reuters, цитирайки информация на Европейската федерация за бутилирана вода. В някои страни като Германия въвеждат високи депозити за бутилките, за да насърчат рециклирането. Великобритания планира тази година да въведе схема да възстановяване на депозит при предаване на бутилки за еднократна употреба. Федерацията ще работи и с преработвателния сектор, за да използва най-малко 25 процента рециклиран полиетилен терефталат за бутилките си за вода до 2025 година средно за ЕС. Организацията допълни, че средно един гражданин на ЕС пие около 110 литра бутилирана вода годишно.", "date": "2018.05.16", "title": "До 90% качват рециклирането на бутилки от минерална вода в ЕС към 2025 г."}
{"url": "https://www.monitor.bg:443/bg/a/view/hazaite-na-ralf-uiljam-riko-ostana-6-dni-v-hotela-jadeshe-samo-siomga-99722", "text": "Симпатични, дружелюбни, много вежливи и усмихнати. Така свидетелите описаха атентаторите, които взривиха с бомба автобус с еврейски туристи на бургаското летище. Повечето от очевидците заявиха в съдебната зала, че терористите приличали на студенти и с нищо не събудили подозренията им. Те разказаха впечатления и подробности по време на изнесеното заседание на спецсъда, който заседава в Бургас.  Над 20 души, срещнали очи в очи атентаторите дадоха показания. Сред тях бе и свидетелка, от която загиналият терорист Мохамад Хасан Ел Хюсеини, представящ се за Жак Филип Мартен е наел автомобил. Стоянка Тодорова разказа, че през лятото на 2012 г. работела в туристическа фирма в Слънчев бряг. Именно в нейният офис се появил 23-годишният ливански атентатор с френско гражданство. \"Дойде младеж - висок, леко прегърбен, с бяла кожа и европейско лице. С вид на абсолютно нормален турист, даже нямаше арабски вид. Не можах да разбера, че документи му са фалшиви. Бяха си като истински\", каза Стоянка Тодорова. Според нея той бил дори много лъчезарен, говорел отличен английски и платил в евро за наема на автомобила, който си избрал без да се пазари за цената. Това станало на 15-ти юли 2012 г.  Шест дни преди кървавата баня на летището, квартира в Несебър наема единият от помагачите на камикадзето - Хасан Ел Хадж Хасан, представял се и като Ралф Уилям Рико. Той наема стая в малкия семеен хотел \"Андреев\", собственост на съпрузите Николинка и Божидар Андрееви. \" В първия момент като го погледнах  помислих, че е студент от Дания. Приличен младеж с добър външен вид, с туристическа раничка на гърба,  типично по студентски.  Говореше много добре английски. По това време в Несебър имаше много датски студенти и ние помислихме, че е от тяхната група\", разказа Николинка Андреева. Когато се регистрирал на рецепция, той представил лична карта от Мичиган, твърдял че е чист американец и пребивавал в хотела с името Ралф Уилям Рико. Хазайката на атентатора разкри още, че гостът не ядял свинско, а в ресторанта поръчвал обикновено сьомга, което направило впечатление на персонала. Първият ден, когато се настанил, казал че ще остане само за една нощувка, но после променил намерението си. Плащал всяка сутрин ден за ден с банкнота от 50 лева и излизал около 9 часа. Движел се с раницата и с червена бейзболна шапка, която никога не свалял. Връщал се след обяд, разговарял приятелски с персонала,  а служителите в хотела се обръщали шеговито към него с \"Рико от Порто Рико\". В хотела не са го виждали никога да говори по телефон, нито да ползва интернет. Докато е подготвял атентата, терористът вероятно е ходил и на плаж, защото няколко пъти го виждали да се прибира в хотела с плажна кърпа, метната небрежно  на гърба. В деня на атентата, Рико-Хасан се появил на рецепцията точно в 9.00 часа  и отново предплатил една нощувка. В около 14 часа обаче се върнал, събрал багажа си и и казал, че напуска. На хазаите обяснил, че заминава за Варна, а от там за София откъдето имал резервиран полет, след което Андрееви повече не го видели. \"Чак когато в пресата излезе същата снимка, тогава го разпознах, че това е същият човек\", обясни свидетелката. Атентаторът вероятно е бързал много, защото забравил в хотелската стая плажната си хавлия и бейзболната шапка, с която не се разделял никога.  Вторият помагач на камикадзето -  Мелияд Фара пък наел квартира в Равда, сатна ясно по време на съдебното заседание. Той се легитимирал с лична карта на името на Браян Джеремая Джеймисън. Свидетелката Севдалина Козарева, която работи във фирма за автомобили под наем,  разказа че на 7-ми юли той пристигнал в офиса им в Равда и поискал да наеме автомобил, като предупредил да е по-икономичен. Избрал си непретенциозно \"Рено Клио\", като представил шофьорска книжка, която, според свидетелката била международна, издадена от щата Мичиган в САЩ. Адресната регистрация, вписана в документа била в Чикаго. Това, което озадачило свидетелката бил разваленият английски на \"американеца\" и тя заподозряла, че той е от друга част на света. Севдалина проявила внезапно любопитство и го попитала дали не е израелец, но той уверено отговорил, че е чист американец. Мелияд Фара наел Реното за четири дни, като предплатил цялата сума в кеш, но върнал автомобила ден по-рано от договореното. Въпреки това той не поискал ресто. Сполеман обаче, че трябва да отиде в Несебър и свидетелката Севдалина Козарева му предложила да го закара дотам с автомобила си. Жената твърди, че по пътя до Несебър той се държал странно, правел необичайни гримаси и мимики. Разговарял с нея и дори й направил комплимент.  Пред съда показания даде и свидетелят Пламен Жеков. Той разказа, че съмнителен мъж се настанил в хотела на братовчед му в Несебър два месеца преди атентата. Пламен често го засичал в ресторанта и разговарял с него. Твърди, че му се сторил доста съмнителен. \"Този човек беше определено съмнителен защото каза, че дошъл в България да си търси жена, а тогава беше април месец. Нали знаете, че сезонът още не  е започнал април месец, хора няма, каква жена ще търси?! Освен това каза че бил евреин пък се оказа, че не е никакъв евреин, а арабин. Виждахме го да комуникира по интернет и често да говори по скайпа на език, който не разбирахме\", разказа Пламен Жеков.  Изнесеното заседание на Спецсъда в Бургас ще продължи два поредни дни. В четвъртък показания ще дадат още свидетели и вещите лица.  Процесът се гледа задочно срещу подсъдимите Мелиад Фара и Хасан Ел Хадж Хасан, които все още се издирват от Интерпол. Според събраните доказателства те са  помогнали на атентатора Мохамед Хасан Ел Хюсейни, който загина при взрива на летището.  Бомбеният атентат стана на18 юли 2012 г. и отне живота на петима израелски туристи  и българския шофьор Мустафа Кьосев.", "date": "2018.05.16", "title": "Хазяите за единия атентатор от Сарафово: Остана 6 дни в хотела, ядеше само сьомга"}
{"url": "https://www.monitor.bg:443/bg/a/view/za-deseta-godina-pravjat-otbor-na-bezrabotnite-igrachi-99723", "text": "Асоциацията на българските футболисти, съвместно с Българския футболен съюз, организират за десета поредна година отбор за играчи без договор. Това е един социален проект, който дава реална възможност на футболистите, останали без договор в края на сезона, да водят пълноценна подготовка и да участват в контролни мачове, където да бъдат забелязани от мениджъри и представители на клубове. Тренировъчният лагер започва в края на месец юни и ще се проведе в град Брезник, област Перник. Лагерът включва тренировки, храна, нощувки и възстановяване. Треньор на отбора е Румен Стоянов, а в екипа му са включени треньор на вратарите, лекар и масажист. По време на лагера отборът ще изиграе два приятелски мача с професионални тимове. На мачовете ще присъстват футболни агенти и представители на футболни клубове, които ще наблюдават играчите и ще търсят нови попълнения сред тях. Футболистите, които проявяват интерес, трябва да изпратят заявки на адрес office@abf-bg.org.", "date": "2018.05.16", "title": "За десета година правят отбор на безработните играчи"}
{"url": "https://www.monitor.bg:443/bg/a/view/borisov-pred-plenkovich-da-ne-gubim-tempoto-za-zapadnite-balkani-hyrvatija-iniciira-nova-sreshta-es-zapadni-balkani-prez-2020-g-99724", "text": "Необходимо е взаимният ангажимент на Европейския съюз и Западните Балкани към реформи да се продължи. Това е заявил премиерът Бойко Борисов по време на срещата си с хърватския си колега Андрей Пленкович, съобщиха от пресслужбата на кабинета. Борисов добавил, че е изключително важно да не се загуби темпото в усилията за приобщаването на региона към европейските ценности и практики и ще разчита за това и на Хърватия. Именно Хърватия поема председателството на ЕС след България и Австрия.  По думите му в процеса на приобщаване на страните от Западните Балкани трябва да има приемственост. „Балканите имат потенциала да станат едно от най-добрите места за живеене в Европа, ако всички обединим усилията и енергията си към изграждането на инфраструктурните проекти, за да има икономическо развитие и просперитет за народите“, заявил още Борисов. Пленкович на свой ред потвърдил, че Хърватия ще инициира следваща среща на върха ЕС - Западни Балкани през 2020 г. Целта била тя да стартирали в резултат на инициативата на БГ председателство, и да даде по-нататъшен тласък на процесите на сближаване на страните от региона с останалите държави в Европа. По-късно през деня Борисов се който също е в София за срещата на върха. Борисов посочил, че присъствието на Таяни е голямо уважение за България и страните от Балканите. Той заявил, че разчита на подкрепата на ЕП темата за развитието на страните от региона да остане сред приоритетните политики и след края на БГ председателство на Съвета на ЕС. Таяни на свой ред поздравил премиера за успешното председателство и потвърдил ангажимента на ЕП да подкрепя европейската перспектива на държавите от Западните Балкани и провеждането на нужните реформи.  Министър-председателят разговарял и с председателя на гръцката партия „Нова демокрация“ Кириакос Мицотакис за евроатлантическата перспектива на страните от Западните Балкани.", "date": "2018.05.16", "title": "Борисов пред Пленкович: Да не губим темпото за Западните Балкани"}
{"url": "https://www.monitor.bg:443/bg/a/view/pista-pautalija-posreshta-evropejskoto-po-supermoto-atraktiven-uikend-na-na-dve-kolela-v-kustendil-99726", "text": "В събота и неделя за втора поредна година на писта „Пауталия” в Кюстендил ще бъде даден стартът на кръга от европейското първенство по супермото и републиканския шампионат за клас \"Скутери\". В евростартовете ще се пуснат близо 50 пилоти от България, Румъния, Турция и Гърция в в традиционните класове SM Junior (65сс и 85сс), S3 (250cc) и OPEN (450cc). При най-малките пилоти от клас \"Джуниър\" се открояват имената на Живко Иванов с КТМ, лидер в класирането в нашето първенство, конкурентът му Мирослав Димитров също с КТМ. При 85-кубиковите се пуска Християн Георгиев, носител на титлата за 2017 г. за 65сс. Там ще карат и европейскиит първенец Кристиян Иванов, както и Виктор Нейчев и Радостин Михайлов. В S3/OPEN се очаква традиционният двубой между Александър Георгиев и Янко Ташев, в който може да се намесят още Хакан Халми и и Веселин Иванов. Още по интересно ще бъде обаче представянето на дуото от мотокроса - Алекс Димитров - Майкъл Иванов при 250-кубиковите мотоциклети. Според прогнозата за уикенда се очаква слънце в събота и дъжд в неделя. Така пред публиката и състезателите се очертават два интересни дни при различни условия. Девет състезатели в уникалната група на клас \"Скутери\" са подали заявка за участие в Кюстендил. Петима от тях идват от картинга и познават отлично конфигурацията на писта „Пауталия”, но на 4 колела. На трасето ще излезе защитаващият титлата си от 2017 г. Алекс Иванов с \"Априля\", както и основните му конкуренти Пламен Христов и Боян Петров със същите машини.", "date": "2018.05.16", "title": "Писта \"Пауталия\" посреща европейското по супермото"}
{"url": "https://www.monitor.bg:443/bg/a/view/rozarite-v-panika-njama-berachi-99728", "text": "Тазгодишната кампания за прибиране на маслодайната роза в полетата на Казанлък е на прага на провала, твърдят  собственици на градини с Роза Дамасцена, които пожелаха да останат засега анонимни . Тазгодишната кампания за прибиране на маслодайната роза в полетата на Казанлък е на прага на провала, твърдят  собственици на градини с Роза Дамасцена, които пожелаха да останат засега анонимни . По думите им заради изключително ниската изкупна цена от 1,80-2,00 лв няма мераклии за берачи. Собствениците можели да предложат не повече от левче за килограм цвят, докато миналата пролет са давали по 2 лв. „Никой не е съгласен да идва на полето към 3,30-4,00 часа заранта, да гази калта и да си дере ръцете за такъв надник, а реколтата е много добра, от декар се набират по над 400-450 кг цвят…“, коментират стопани, които са се видели в чудо . При тази изкупна цена сме на път да зарежем всичко и да обявим годината за нулева, твърдят повечето от тях и открито говорят за създаден картел от притежатели на розоварна в региона. От фирма „Дамасцена розбио“, която събира цвят от  300 дка край село Голямо Дряново обаче са категорични , че изкупната цена е тръгнала нагоре и в сряда е била в рамките на 3,30-3,50 лв /кг. За пръв път там събирали цвета от засадени миналата есен резници върху 80 дка. По думите им обаче  имало  договорка големи количества от  родното масло да замине за Турция, където да бъде смесено в почти равни пропорции с тамошно, за да се осредни и след това препродадено  на западни  компании като … българско.", "date": "2018.05.16", "title": "Розарите в паника – няма берачи"}
{"url": "https://www.monitor.bg:443/bg/a/view/otkrivat-evro-18-po-vetrohodstvo-s-parad-na-naciite-klas-470-se-vryshta-v-burgas-11-godini-sled-svetovnoto-za-mladeji-99729", "text": "С парад на нациите ще бъде открито европейското първенство по ветроходство за клас \"470\" в Бургас. Надпреварата е от 17 до 24 май, а шествието на участниците в нея ще започне в четвъртък от ул. „Батенберг“ до Гранд хотел „Приморец“ и ще приключи до КЦ „Морско казино“. Официалната церемония ще е на открита сцена „Охлюва“ в 19.00 ч. Над 200 ветроходци в двучленни екипажи при мъжете и жените ще се пуснат в гонките на Откритото първенство на Европа. От общо 29-те страни участнички 6 са от други континенти - САЩ, Хонг Конг, Сингапур, Малайзия, Република Корея, Япония. Организатори на събитието са Яхт клуб „Порт Бургас“ и Община Бургас, а главен съдия е бившият ни шампион в клас \"470\" Станислав Касъров. „Това ще е изключително оспорвано състезание, коментира на пресконференцията в града председателят на международното жури Гонзало Херегия. - До голяма степен то ще покаже кои са потенциалните шампиони и на предстоящото световно първенство в Дания, което пък е от ключово значение за спечелване на квоти за олимпийските игри“. Гонките стартират на 18 май и могат да се наблюдават от крайбрежната алея в Морската градина, както и от моста на централния плаж. Преди 11 години - през 2007-а Бургас пак беше домакин на елитно състезание в олимпийския клас \"470\" - световното първенство за младежи до 21 години.", "date": "2018.05.16", "title": "Откриват Евро'18 по ветроходство с парад на нациите"}
{"url": "https://www.monitor.bg:443/bg/a/view/leh-otmykva-prohazka-ot-gerena-norvejci-si-haresaha-vasil-panajotov-99727", "text": "Двамата футболисти на „Левски“ с изтичащи договори – Роман Прохазка и Васил Панайотов, се запътват сериозно към изхода на „Герена“. Към тях има интерес от чужбина и по всяка вероятност още в близките дни ще има сделка. Както е ясно, договорите на Прохазка и Панайотов изтичат след месец, като от „Левски“ се опитаха да ги задържат. Финансовото предложение на „сините“ обаче сериозно отстъпва на това от чужбина. Най-сериозен мераклия за подписа на Прохазка е полският „Лех“ (Познан). Според информации в местните издания от клуба вече са се свързали със словака и агентите му. От „Лех“ са се убедили в качествата на Прохазка по време на няколко мача, които емисари на тима са изгледали този сезон. Интересното е, че скаути на полския тим бяха и на мачове на ЦСКА-София, за да наблюдават изявите на Кирил Десподов. Той обаче има действащ договор с „червените“ и със сигурност от „Армията“ ще поискат сериозна трансферна сума. Именно поради тази причина трансфер на Прохазка е много по-вероятен, тъй като съвсем скоро той ще бъде свободен агент. Елитен норвежки футболен клуб пък проявява интерес към халфа на „Левски“ Васил Панайотов, твърди БТА. 27-годишният халф записа 3 гола и 2 асистениции в 31 мача на \"сините\" през този сезон. Треньорът на скандинавците е наблюдавал Панайотов в няколко срещи и е останал впечатлен от работоспособността, борбеността и себераздаването на играча. Очаква се норвежците да пратят конкретна оферта на футболиста през следващата седмица. Панайотов, който е един от най-нископлатените играчи в „Левски“ с месечно възнаграждение от 2500 евро, е следен още от клубове от Хърватия, Кипър и от втора дивизия на Италия и Франция.  ", "date": "2018.05.16", "title": "„Лех“ отмъква Прохазка от „Герена“"}
{"url": "https://www.monitor.bg:443/bg/a/view/bojinov-i-shefyt-na-sydiite-shte-uchastvat-v-benefisa-na-krasi-chomakov-99705", "text": "Бившият национал Красимир Чомаков обяви съставите за бенефисния си мач, който ще се състои на 9 юни от 18 часа на стадион „Марица” в Пловдив. Тогава на терена един срещу друг ще излязат ЦСКА Stars и „Марица Stars“. В списъка правят впечатление няколко изненади. Сред гостите ще бъде шефът на съдиите Йордан Сталев, който ще е част от реферската тройка. Главен арбитър ще бъде легендарният Атанас Узунов. В състава на пловдивските ветерани пък Чомаков е поканил Валери Божинов и съотборника си от Италия Симоне ди Джулио. „Знаете, че съм си оставял сърцето и душата на терена заради ЦСКА. Два са моите любими отбори и поради тази причина те ще бъдат един срещу друг на футболния килим, където съм проходил в най-обичания спорт на света. Обещавам ви страхотно шоу! Билетите ще бъдат пуснати в продажба в началото на следващата седмица”, заяви Чомето, който ще играе едно полувреме с единия екип и второто - с другия.   Треньори: Димитър Пенев, Александър Станков, Радой Минковски Отбор: Тодор Кючуков, Ивайло Иванов, Емил Кременлиев, Галин Иванов, Веселин Великов, Александър Томаш, Емил Костадинов, Велизар Димитров, Валентин Станчев, Методи Деянов, Милен Петков, Димитър Иванов, Иво Димов, Мартин Петров, Владимир Манчев, Константин Мирчев, Валентин Найденов, Христо Янев, Светослав Петров, Юлиан Димитров-Угото Треньори: Стефан Тахчиев, Петър Зехтински, Владимир Фатов Отбор: Костадин Велков, Стефан Стойчев, Костадин Пейков, Павел Христов, Запрян Раков, Марин Бакалов, Александър Александров, Георги Георгиев, Христо Фурджев, Марчо Дафчев, Йовко Иванов, Янко Узунов, Георги Андонов, Красимир Иванов, Румен Христов, Атанас Георгиев, Веселин Тосев, Васил Кръстев, Костадин Дяков, Манол Георгиев, Йордан Христов, Христо Христов, Валери Божинов, Симоне ди Джулио Атанас Узунов, Йордан Сталев, Георги Горанов, Трендафил Думбалако.", "date": "2018.05.16", "title": "Божинов и шефът на съдиите ще участват в бенефиса на Краси Чомаков"}
{"url": "https://www.monitor.bg:443/bg/a/view/stivyn-petkov-otreche-za-transfer-na-armijata-99706", "text": "Нападателят на „Ботев“ (Пловдив) Стивън Петков категорично отрече, че се е договорил за трансфер в ЦСКА-София. Както е ясно, 23-годишният играч е в трансферния списък на „червените“, но подчерта, че не e пристигала конкретна оферта. “Изписаха се доста работи. Не мисля, че това ще е последната ми награда с „Ботев“, коментира Стивън. - Аз имам договор за още една година. Към този момент не изглежда реално да ме пращат на „Армията“. Сезонът не е свършил. Аз съм професионалист, нещата трябва да се свършат, след което да се решава за трансфери. Аз имам висока откупна клауза в договора, но към момента няма реална оферта. Нито е говорено с моя агент, нито с клуба, нито с мен”, завърши нападателят на „Ботев“ (Пловдив), който получи наградата си за Играч на месеца в Първа лига. Както „Монитор“ писа, Петков е един от тримата играчи от българското първенство, които са в трансферните планове на ЦСКА-София. Останалите са Тодор Неделев и Педро Еуженио, но нападателят на „Берое“ се контузи тежко и е малко вероятно да смени отбора това лято.", "date": "2018.05.16", "title": "Стивън Петков отрече за трансфер на „Армията“"}
{"url": "https://www.monitor.bg:443/bg/a/view/evroliderite-sjadat-na-masata-ot-recikliran-karton-99719", "text": "Евролидерите, които са у нас за срещата на върха ще седнат на маса от рециклиран картон по време на неформалната вечеря в София тех парк тази вечер. Това съобщиха от министерството за БГ председателството. В синхрон с иновативния дух на „София Тех Парк“ е и масата, около която ще седнат гостите. Тя е направена от плоскости от иновативен материал - реборд (re-board), на базата на рециклиран картон. Материалът има здрава структура, но в същото време е изключително олекотен., пишат от ведомството. Лидерите ще имат възможност - символична следа от историческата среща в София. Плоскостите ще бъдат разглобени, рамкирани и изложени на специално място, посветено на първото Българско председателство на Съвета на ЕС за да може всеки, който желае, да ги види.  Темата на неформалната вечеря е „Дигитална Европа - изследвания и иновации“., а държавните и правителствени ръководители на 28 страни-членки от ЕС ще се срещнат в зала „Джон Атанасов“ на “София Тех Парк“. Освен цифровизацията, ръководителите на 28-те в София ще разискват и бъдещето на международното споразумение с Иран, след оттеглянето на САЩ. Те ще обсъдят и търговските отношения със САЩ. САЩ отложи решението си да наложи рестрикции за вноса на алуминий и стомана от Европейския Съюз за 1 юни, и Лидерите на 28е ще обсъдят дали и какви ответни мерки може да предприеме Европейския Съюз, ако решението на САЩ влезе в сила.  ", "date": "2018.05.16", "title": "Евролидерите сядат на масата от рециклиран картон"}
{"url": "https://www.monitor.bg:443/bg/a/view/pametnicite-i-kolektivnata-pamet-99709", "text": "Хеликоптер с туристи ще кацне до НЛО-то на връх Бузлуджа, а срещата, според местните репортери била първата от този род след визитата на държавния глава Тодор Живков през 1981 за откриването на обекта. Тогава \"Първият\" пристигнал също вертолет до \"Дом-паметника на Българската комунистическа партия\", както е официалното име на \"чинията\". Натоварена с идеологически заряд у нас, \"чинията\", дело на арх. Георги Стоилов и колектив, навън където публиката няма подобна обремененост, предизвиква огромен интерес, подобно на олимпийския стадион в Монреал или сградата на Гръцката православна църква в Уисконсин, САЩ, проектирана от Франк Лойд Райт. Просто като един архитектурен шедьовър, идващ от конкретна епоха и представящ определено художествено течение. Отхвърлянето и поругаването на паметници, свързани с политическия и обществен живот на низвергнати режими и отминали епохи не е български патент. Със завладяването на европейски земи османските турци превръщат църкви в джамии, свещени за християните места в молитвени теккета. После този процес ще се обърне и сред първите решения на градския съвет в София в първата година след Освобождението ще бъде преобразуването на джамии в църкви. С идването на обществените промени от 1989 година рязко намаля броят на каменните и бронзовите фигури на Георги Димитров, Владимир Илич Ленин и Васил Коларов. Апогейт да паметникорушенето обаче беше инатливото взривяване на Мавзолея на Георги Димитров през 1999 година. Днес мнозина съжаляват за пропуснатия шанс комунистическият некропол да получи нова функционалност и да остане в паметта на сегашните и идните поколения като белег от една критично оценявана епоха. Партизани, ятаци, войници са осеяли паркове и градинки в цялата страна и периодично се появяват призиви за събарянето на един или друг \"терорист\", съгласно съвременната обществено-политическа класификация. Сякаш има някаква надежда, че ако се събори обелискът, ще се променят миналото, настоящето и бъдещето, а всички злини ще бъдат изгладени. В Шумен се издига Паметник-костница на Свободата, излязъл от длетото на скулптора Любомир Далчев. Мъж разперил ръце високо върху един пилон и друг, превит и вързан в нозете му. Първият олицетворява свободата, вторият нейното отнемане. Този паметник отдавна е надхвърлил първоначалната идея на режима за триумфа на партизанското движение, а значението му е надградено до общочовешкото разбиране за свобода, за смените на поробени и поробители. Кой знае дали и самият Далчев не е кодирал подобни послания тайно от инвеститорите. И не го пипайте - нито него, нито \"Бузлуджа\", нито композицията на Съветската армия. Оставете ги за памет, предупреждение и назидание. Като колективна памет на епохата.    ", "date": "2018.05.16", "title": "Паметниците и колективната памет "}
{"url": "https://www.monitor.bg:443/bg/a/view/pri-arheologicheski-razkopki-v-plovdiv-otkriha-dete-ot-251-va-godina-probodeno-sys-strela-v-gyrdite-kraj-skeleta-mu-imalo-dva-trupa-na-17-godishno-momiche-i-na-vyzrasten-bili-silno-postradali-ot-pojar-99713", "text": "Скелет на дете на над 17 века, пронизано със стрела в гърдите, откриха археолози при спасителни разкопки в частен терен на пъпа на Пловдив. До детския скелет имало още два, които били на възрастни индивиди. Екипът с ръководител Елена Божинова се натъкнал на костите на детето миналия четвъртък, но завалял проливен дъжд, който преустановил за няколко дни разкопките. В началото на тази седмица археолозите продължили да разкриват земните пластове и край детските кости намерили двата други скелета. В екипа бил и антропологът Стайко Стайков, който по зъбите определил, че детето е било на възраст между 4 и 6 години. Също по зъбите уточнил, че единият от възрастните индивиди е бил на около 17 години. По китките на скелета имало нежни гривни и затова археолозите преценили, че това е било най-вероятно момиче на 17 години. Третият скелет бил толкова обгорял, че не можело на този етап от проучванията да се прецени какъв е бил полът му. И трите трупа били датирани от 251-ва година, когато готите са нападнали древния град. „Третият скелет е много пострадал от пожара и не може да се определи нито възрастта му, нито пола. Смятаме, че този пожар и тройното убийство следва да се отнесе към средата на трети век или 251-ва година, когато градът е превзет от готите и е опожарен. На много места при археологическите проучвания на Пловдив се документира това опожаряване на древния град, но за първи път откриваме и човешки жертви. Явно близките на загиналите не са имали възможността поради една или друга причина да ги изровят от разрушенията и да ги погребат”, обясни Елена Божинова. При възрастните индивиди били открити много бронзови монети и една бронзова статуетка на Венера или Афродита със златен накит. Жената на 17 години имаше две бронзови гривни на ръцете. И двата скелета са били в неестествени пози, били открити изкривени, пише марица.бг. Единият скелет е бил силно свит. На пода били намерени и други монети. „Явно това е било семейното богатство, което са се опитали да спасят. Намерихме и оброчна плочка на тракийския конник на подовото ниво. Вече сме в дълбочина и разкриваме по-ранни нива на същата сграда. Едно по-ранно ниво също е пострадало от пожар, но няма следи от такова драстично насилие и явно жителите му са се спасили от пожара”, каза ръководителят на разкопките. В момента трите скелета, които са вдигнати от обекта в присъствието на антрополога, са прибрани в Археологическия музей в Пловдив. Това е втора интересна находка на обекта. Преди десетина дни на същото място археолозите откриха древен надпис на 1715 години върху мраморен постамент разчете видният епиграф Николай Шаранков в Пловдив. Думите са издялани на латински и старогръцки и са дело на управителя на провинция Тракия Емилий Александър. Разкопките на ул. „Д-р Вълкович” в центъра на града ще продължат до края на тази седмица.", "date": "2018.05.16", "title": "Откриха дете от 251-ва година, прободено със стрела в гърдите"}
{"url": "https://www.monitor.bg:443/bg/a/view/zdravi-deca-s-telk-za-gluhonemi-prokuraturata-proverjava-selsko-shkolo-s-rekorden-broj-invalidi-99708", "text": "Деца от училище „Кирил и Методий“ в романското село Камено поле са със 100 процента инвалидност като глухонеми, въпреки че чуват и говорят. Това съобщи началникът на регионалното управление по образованието във Враца Галина Евденова. Очевидно е, че става дума за фалшиви ТЕЛК-ове, но това ще трябва да се докаже след като се направи щателно разследване. За драстичната измама е сезирана прокуратурата, която е започнала да нищи случая. В селското основно школо учат само 37 деца, предимно от много бедни ромски фамилии. Това е и причината то да има статут на защитено, за да съществува въобще. А благодарение на Червения кръст, възпитаниците му получават и безплатен обяд, само и само да могат да посещават часовете. Но явно родителите им в комбина с медици са измислили още един начин да получават средства от държавата. Според Галина Евденова школото е с рекорден брой инвалиди. Около 20 от възпитаниците му са с ТЕЛК-ове, уточни Евденова. Според нея повече от половината от тях са неистински. Освен прокуратурата, за проблема е сезирана и икономическа полиция.", "date": "2018.05.16", "title": "Здрави деца с ТЕЛК за глухонеми"}
{"url": "https://www.monitor.bg:443/bg/a/view/sofija-investira-nad-1-mln-lv-v-shejnovo-99710", "text": "Тази година Столичната община ще инвестира в болница „Шейново“ над 1 млн. лева. Това съобщи кметът на София Йорданка Фандъкова по време на представяне на нова апаратура в болницата. В лечебното заведение са доставени нови мамограф и ултразвук, които благоприятстват възможностите за ранна диагностика на онкологични заболявания на млечната жлеза. „Правим сериозни инвестиции в болнична инфраструктура. За последните 2-3 години около 3 млн. лева са инвестирани в оборудване и ремонти на общински болници. Само тук в болница „Шейново“ средствата са малко под 1 млн. лева, инвестирани в различни дейности“,каза Фадъкова. Кметицата посочи, че скрининговата програма за рак на млечната жлеза е най-старата и се развива успешно. „Освен нея, от тази година ние включихме и скрининг на простатата при мъжете, както и програмите по инвитро процедурите. Всички тези програми подпомагат финансово нашите болници. Във воденето на тази политика са изключително важни ръководствата на болниците. Много е важно как болниците оползотворяват този ресурс. За радост имаме чудесни специалисти, директорите привличат все по-качествени специалисти“, заяви Фандъкова.", "date": "2018.05.16", "title": "София инвестира над 1 млн. лв в „Шейново“"}
{"url": "https://www.monitor.bg:443/bg/a/view/otvoriha-paradnija-hod-na-chinijata-vandali-sa-unishtojili-stotici-kvadratni-metri-mozajki-na-naj-izvestnite-ni-tvorci-99714", "text": "27-години след конфискацията на някогашния Дом на БКП на връх Бузлуджа държавата отвори парадния му  вход, направи го за представителите на медиите областният управител на Стара Загора Гергана Микова. „Това е само първата стъпка към бъдещето използване на мемориала. Надявам се в сравнително кратки срокове да обезопасим  коридор, по който туристите да преминават , за да разглеждат вътрешността без да бъдат под угрозата върху главите им да паднат парчета от  част от окачения таван и покривната конструкция.“, коментира губернаторката.Тя сподели, че  очаква съвсем скоро тук да пристигнат световни експерти по санирането на подобни архитектурни мастадонти от край на миналия ХХ в.Това ще се случи благодарение инициативата на международната неправителствена организация „Европа Ностра“, която включи Чинията в списъка с още 6 паметника в Европа, за които ще се търси финансиране.  14 млн лв е струвало изграждането  Решението за изграждането на монумента е взето на 11 март 1971 година от тогавашния Секретариат на управляващата БКП. Сформиран е бил колектив с ръководител нар. арх. Георги Стоилов и главен конструктор проф. инж. Добромир Коларов.В него са били включени  над 70 проектанти и конструктори.Строителството стартира с взривяване на част от старопланинския връх през юни 1974 г.Ръководител на обекта командирът на старозагорската строителна дивизия генерал Делчо Делчев. Първоначалните намерения са били лентата да бъде прерязана през 1978 г в чест на 100-годишнината от освобождението на България от турско робство. Срокът се оказва непостижим и изграждането продължава почти 7 години-Официалното откриване става на 23 август 1981 г., към тази дата от сметките на някогашната БКП са били платени 14 186 000 млн лв.Част от средствата са дошли от продажбата на специално отпечатани мемориални пощенски марки от по 2 и 5 лв, които си закупил на практика всеки пълнолетен по онова време българин.  60 художници оформили вътрешността  Конструкцията на Дома-паметник представлява куполна ритуална зала, наподобяваща отвън жертвеник. Тържествената зала с 800 места за гости е с диаметър 42 м и височина 14,5 м, като мозайките са били разположени  върху площ от  550 кв. м. Над 60 са художниците, които участват при изработването на паната, сред тях личат имената на майстори като Стоян Куюмджиев, Иван Стоилов – Бункера, з. х. Иван Кирков, Григор Спиридонов, Александър Терзиев, з. х. Димитър Киров, доц. Димо Заимов, Георги Трифонов, Теофан Сокеров, Стоимен Стоилов, з. х. доц. Тома Върбанов, Иван Кожухаров, Иван Иванов, Валентин Старчев , Величко Минеков  и мн. др. Оформлението на тържествената зала е дело на Христо Стефанов и Йоан Левиев, а образите на Маркс, Енгелс, Ленин, Димитър Благоев, Георги Димитров и Тодор Живков изпълнява пловдивчанинът Трифон Неделчев.Позлатената мозайка на купола с надписа „Пролетарии от всички страни, съединявайте се!” е на художниците Владимир Паскалев и Кънчо Кънчев.  Стрийт художник със спрей е възстановил образа на Живков  Пристъпилият днес прага на мемориала се сблъсква с тоталната разруха. На практика е откраднато и изнесено в неизвестни посоки всичко, което е можело да бъде задигнато.Включително медната обшивка на купола, която при строежа е била вдигната с хеликоптер .Вандализмът стартира преди приемането на закона за конфискация имуществото на тоталитарните партии и организация.Още в началото на 1990 г. партийни активисти са изчегъртали образа на Тодор Живков – по него време той е изключен от редиците на БКП и е под домашен арест. Тази зима неизвестен уличен художник със спрей го е възстановил със сив спрей. Със същият цвят са „рисувани“ и мозаечните лица на Ленин, Маркс и Енгелс.Вандалите в съчетание с дъжда и снега са унищожили безвъзвратно близо 2/3 от мозаечните пана по външния кръг.При кражбата на панорамните витринни прозорци са съборени тухлени стени, по чудо е оцелял асансьорът за 70-метровия пилон с рубинените звезди, но някой е задигнал въжетата и той е неизползваем. Около 3 милиони души са посетили паметника до затварянето му през 1990 година, показва справката на някогашния директор Стефан Ноев. Никой не може да каже колко са били туристите след това.Само през април охраната е преброила над 400 българин  чужденци, които са дошли на върха с надеждата, че ще могат да разгледат Чинията. „Мемориалът трябва да бъде съхранен, очакваме да се произнесат експертите и да търсим източници  за финансиране на реконструкцията. Все още не сме обсъждали каква ще бъде евентуалната входна такса, но в никакъв случая няма да е висока!“, уточни старозагорската губернаторка Гергана Микова.", "date": "2018.05.16", "title": " Отвориха парадния вход на Чинията"}
{"url": "https://www.monitor.bg:443/bg/a/view/shvecija-sprja-cherna-serija-sreshtu-rusija-na-svetovnoto-po-hokej-99717", "text": "Защитаващият титлата си Швеция победи олимпийския шампион Русия с 3:1 (0:1, 2:0, 1:0) в последния кръг от първата фаза на световното първенство по хокей на лед в Дания и си осигури първото място в група \"А\".  Скандинавците прекъснаха серия от 11 мача без успех срещу съперника от 2004 г. насам на световни шампионати. Кирил Капризов изведе Русия напред още в 2:44 минута при числен превес, но през втория период шведите стигнаха до обрат. Мика Зибанежад изравни също при числен превес, а след това записа асистенция при втория гол на Рикард Ракел. Матиас Екхолм реши всичко на празна врата 65 секунди преди края. Така на четвърфиналите Швеция ще играе срещу Латвия, докато Русия ще се изправи срещу Канада. Северноамериканците се класираха трети в група \"Б\" след успех с 3:0 над олимпийския вицешампион Германия. Латвия пък се осигури последното място на четвъртфиналите, след като изненада неприятно Дания с победа с 1:0 и измести домакините от четвъртото място в група \"Б\".", "date": "2018.05.16", "title": "Швеция спря черна серия срещу Русия на световното по хокей"}
{"url": "https://www.monitor.bg:443/bg/a/view/japonija-sreshtna-nacionalkite-ni-po-borba-s-kiselo-mljako-99703", "text": "Япония посрещна българските националки по борба с кисело мляко и куп местни лакомства. Отборът, воден от старши треньора Петър Касабов и помощника му Стоян Петков, пристигна на двуседмичен лагер в град Окаяма след близо 20-часово пътуване. Нашите бяха посрещнати с \"добре дошли\" от кмета Масао Омори на специална церемония. Най-голям интерес предизвикаха участничките ни на олимпийски игри Тайбе Юсеин и Мими Христова. Европейската вицешампионка Христова, която преди отпътуването претърпя операция на носа, ще започне леки тренировки от следващата седмица. Тя вече е махнала и шината на рамото, която носеше през последните дни. \"За японците да отидеш на олимпиада е нещо много голямо. Запознати са до най-малките подробности с нашите успехи. Отнасят се изключително уважително, обръщат се към нас с Мими Сан, Тайбе Сан, Петър Сан“, разказа Христова. Освен тях, Касабов заведе на лагера още 6 състезателки: Биляна Дудова, Фатме Мандева, Кремена Петрова, Евелина Николова, Виктория Бобева и София Георгиева.", "date": "2018.05.16", "title": "Япония срещна националките ни по борба с кисело мляко"}
{"url": "https://www.monitor.bg:443/bg/a/view/ivajlo-moskovski-pravitelstvoto-podkrepja-prevozvachite-99716", "text": "Позицията на правителството за защита на българските превозвачи не само че не е променяна, а е надграждана в редица срещи и форуми, каза след днешното заседание на кабинета министърът на транспорта Ивайло Московски. Позицията е официална и публична, заяви той. „България е готова със свои предложения по проекта за европейска мобилност. Предлага се връщането на шофьорите за почивка вкъщи да не е задължение, а право“, поясни министърът. Според него има дефицит в прилагането и в контрола на новите правила, защото те трябва да важат и за държави извън ЕС. „Ако приемем, че един камион бъде проверяван за работата си в предходния месец, от ЕК предлагат шофьорът да си носи фиша за работната заплата“, каза Московски. „Само че фишът е на български и сега питаме трябва ли да го превеждаме на всички езици в ЕС. Освен това ние също ще осъществяваме този контрол и не е ясно на какъв език ще го правим, каза той. Този закон ще бъде прилаган и към трети държави, но как ще проверяваме например иранците, ако те си носят документи за заплатите, написани на фарси“, попита Московски. По думите му не е ясно дали ще се ползва часова ставка или минимална работна заплата. „В момента дебатът е дали по време на нашето председателство ще има текст, одобрен от всички и ще бъде приет т. нар. общ подход или ще има просто един доклад за напредъка“, припомни българският транспортен министър.", "date": "2018.05.16", "title": "Ивайло Московски: Правителството подкрепя превозвачите"}
{"url": "https://www.monitor.bg:443/bg/a/view/evrodeputat-podgotvja-mejdunarodna-konferencija-za-osvobojdavane-ot-dylg-99695", "text": "Българският евродепутат Емил Радев организира международна конференция „Основни предизвикателства и тенденции при процедурите по несъстоятелност, преструктуриране и освобождаване от дълг“. Форумът, който ще се проведе във Варна, е част от програмата на българското председателство на Съвета на ЕС. Участие в него ще вземат министърът на правосъдието Цецка Цачева, членове на ЕП, висши представители от генерална дирекция „Правосъдие” на ЕК, водещи специалисти и съдии от Австрия, Белгия, Германия, Дания, Испания, САЩ, Словения, Франция, Холандия и България. Предвижда се и видеообръщение-позиция на Вера Юрова, европейски комисар по правосъдието, защита на потребителите и равенство между половете. Конференцията цели да представи актуалното състояние на законодателството в областта на производствата по несъстоятелност, преструктурирането на предприятията и освобождаването от дълг. Събитието се провежда в контекста на общоевропейската инициатива за приемане на нова директива за преструктурирането и даване на втори шанс на предприемачите. Амбицията е да се набележат мерки за повишаване ефективността на производствата по несъстоятелност и преструктурирането им така, че да действат превантивно в полза на малките и средни предприятия. В рамките на форума ще бъдат обсъдени практиките в различните държави-членки в ЕС, свързани с опрощаването на дългове на физическите лица. Акцент във форума ще бъде и въвеждането на разпоредби в националните законодателства на страните от ЕС, относно потребителската несъстоятелност. Конференцията ще се проведе на 18 май (петък) в хотел „Галерия Графит“ във Варна.", "date": "2018.05.16", "title": "Евродепутат подготвя международна конференция за освобождаване от дълг"}
{"url": "https://www.monitor.bg:443/bg/a/view/muzikalna-zvezda-stava-poslanik-na-uefa-99694", "text": "Известната британска певица Рита Ора е най-новият „член” на УЕФА. Музикалната звезда, родена в Прищина през 1990 г., обяви новината на своя профил в „Инстаграм”. Тя става посланик към европейската футболната централа и ще участва в инициативи за насърчаване на женския футбол.   Ора споделя, че футболът и музиката са две от най-любимите й неща, а това, че ги свързва, я прави изключително щастлива. „Изключително съм развълнувана да обединя сили с УЕФА, празнувайки женската увереност, единство и стремеж чрез силата на футбола и музиката - две от най-любимите ми неща. Има невероятни проекти, които окуражават момичетата да играят футбол и аз ще ги представя на моите турнета”, написа Рита в социалната мрежа.", "date": "2018.05.16", "title": "Музикална звезда става посланик на УЕФА"}
{"url": "https://www.monitor.bg:443/bg/a/view/tuk-absurdno-e-da-se-kaje-che-es-e-zaplaha-za-sa-sht-99704", "text": "Абсурдно е да се каже, че ЕС е заплаха за САЩ. С такива приятели, не ти трябват врагове. Това коментира председателят на Европейския съвет Доналд Туск в НДК преди неформалната вечеря на лидерите от ЕС в София тех парк.  Повод за коментира му е идеята на САЩ  и президента Доналд Тръмп да наложи по-високи мита на европейската стомана и алуминий. Именно това ще е една от темите, които евролидерите ще обсъждат на вечерта. По думите му налагането на тарифи от страна на САЩ не може да се оправдава с аргумента за националната сигурност.  Нашето единство е нашата сила, каза Туск. По думите му напоследък освен на възйода на Китай и агресивния стил на Русия, сме свидетели и на друг феномен - капризната администрация на САЩ. Според Туск Европа трябва да е благосарна на Тръмп, защото така сме се отървали от всички илюзии и сме осъзнали, че ако имаме нужда от помощ, то можем да я намерим на собствената си длан. Трябва да се подготвим за сценарии, при които трябва да действаме сами, заяи Туск и допълни, че  в ЕС имаме нужда от по-голямо политическо обединение.  Наред с търговските регулации, на вечерта лидерите на ЕС ще обсъдят ядреното споразумение с Иран, излизането на САЩ ор него, дигиталната икономика и Западните Балкани.  Относно ядреното споразумение с Иран, Туск обясни, че трябва сме обединени в я европейски фронт, а лидерите да препотвърдят, че се придържат към сделката.  „ЕС ще се придържа към сделката  докато и Иран се придържа. Сделката е добра за глобалната сигурност”, обясни той. Относно дигиталната икономика и иновациите, Туск обясни, че Европа изостава от основните икономики. По думите му Европа трябва да играе по-активна роля.  По повод срещата на върха в четвъртък, Туск обясни, че това е възможност лидерите да препотвърдят европейската перспектива пред Западните Балкани. Искаме да демонстрираме, че ни е грижа за социалното и икономическо развитие на региона. Надявам се да доближим по-близо до ЕС Западните Балкани. ", "date": "2018.05.16", "title": "Туск: Абсурдно е да се каже, че ЕС е заплаха за САЩ"}
{"url": "https://www.monitor.bg:443/bg/a/view/zdravnata-kasa-s-deficit-ot-400-mln-leva-99698", "text": "Дефицитът на Националната здравноосигурителна каса за тази година е около 400 млн. лева. Освен 270 млн. лв., които дължи на болници в чужбина, се оказва, че тя е в дълг към български лечебни заведения със 123 млн. лева. Това съобщи председателят на Центъра за защита на правата в здравеопазването д-р Стойчо Кацаров. Според председателя на Сдружението на частните болници д-р Николай Болтаджиев това означава, че са лекувани български, европейски граждани и касата не е заплатила за това лечение. \"Това са рестрикции, наложени от касата, по-скоро и от горе, защото касата се използва политически. Вследствие на тези рестрикции се натрупват тези задължения. Съдът вече се произнесе, така че тези суми са дължими и трябва да се изплатят. Тук виждам обаче и друго нещо - факта, че бюджетът на НЗОК се подготвя и внася от надзора на касата. Този бюджет миналата година беше внесен от надзора на касата, когато сегашният министър Ананиев беше шеф на надзора. Лично той е правил този бюджет и в него е заложил много ниски суми за плащане. Аз не вярвам, че той не е знаел какво прави, при условие, че дълговете в началото на 1 януари 2017 г. към чужди болници и чужди каси бяха 145 млн. За 207 г. бяха предвидени 62 млн. впоследствие виждаме 270 млн., а са предвидени 73 млн.\", допълни председателят на Сдружението на частните болници.      ", "date": "2018.05.16", "title": "Здравната каса с дефицит от 400 млн. лева"}
{"url": "https://www.monitor.bg:443/bg/a/view/nejmar-strah-me-e-da-se-zavyrna-na-terena-mesi-ujasen-ot-transfer-na-brazileca-v-real-99696", "text": "Звездата на „Пари Сен Жермен“ Неймар призна, че се страхува да се завърне на терена, след като вече няколко месеца не е играл футбол заради тежка травма. \"Никой не се страхува като мен. Знам, че хората са леко нервни, но никой не е повече от мен, нито пък някой е по-загрижен от самия мен. Знам обаче, че трябва да се стегна и да помогна на Бразилия на световното първенство. Имам усещане, че това ще бъде моят турнир“, сподели бразилецът. Бившият съотборник на Неймар в „Барселона“ - Лионел Меси, пък призна, че се страхува от евентуален трансфер на голаджията в „Реал“ (Мадрид). Аржентинецът също така разкри, че е разговарял с приятеля си и му е казал своето мнение. \"Би било ужасно, ако Неймар премине в „Реал“, като се има предвид какво ще значи това за „Барселона“. Той вече е наясно какво мисля аз по въпроса. Считам, че един такъв трансфер ще бъде тежък удар за нас“, заяви Меси.", "date": "2018.05.16", "title": "Неймар: Страх ме е да се завърна на терена"}
{"url": "https://www.monitor.bg:443/bg/a/view/arsenal-izbra-arteta-za-zamestnik-na-venger-99697", "text": "Интервютата за мениджърката позиция в „Арсенал“ са приключили и клубното ръководство вече е наясно кой ще бъде наследникът на Арсен Венгер, категорични са медиите на Острова. Според информациите това е бившият капитан на \"артилеристите\" и настоящ асистент на Джосеп Гуардиола в „Манчестър Сити“ - Микел Артета. Самите играчи на „Арсенал“ вече са информирани, че на 90% е сигурно, че именно 36-годишният испанец ще заеме поста. Другите основни кандидати - Масимилиано Алегри, Юлиан Нагелсман и Йоаким Льов, решиха да останат на досегашните си работи, докато финансовите изисквания на Луис Енрике са неприемливи за „Арсенал“. Патрик Виейра също е бил интервюиран, но неговата кандидатура е останала на заден план. Предполага се, че бордът на лондончани ще официализира това решение още до края на седмицата.", "date": "2018.05.16", "title": "“Арсенал“ избра Артета за заместник на Венгер"}
{"url": "https://www.monitor.bg:443/bg/a/view/djystin-timbyrlejk-celuna-88-godishna-baba-99700", "text": "Със среща в бекстейджа и целувка по бузата Джъстин Тимбърлейк сбъдна една от мечтите на своя фенка - 88-годишната баба Бети Малони, известна още като Нами. Поп идолът сам поискал среща с жената по време на свой концерт във Флорида, след като гледал клип с нея в интернет. Видеото с Нами, която изпада в еуфория след като получава билет за турнето на певеца Man of the Woods, стана сензация преди месец. сподели .изпълнителят на Cry Me A River по време на концерта си. „Той беше абсолютно възхитителен и грациозен. Беше много мил с баба и с всички нас“, написа нейната внучката Сара в профила си в Инстаграм. Нами от своя страна върна жеста към звездата, като му подари ръчно изплетена блуза за 3-годишния му син Сайлъс.", "date": "2018.05.16", "title": "Джъстин Тимбърлейк целуна 88-годишна баба "}
{"url": "https://www.monitor.bg:443/bg/a/view/ozvereli-ultrasi-prebiha-igrachi-na-sporting-20-huligani-v-aresta-igrachite-objaviha-bojkot-99699", "text": "Страхотен скандал предизвикаха крайните фенове на „Спортинг“ (Лисабон). 50 маскирани хулигани организираха наказателна акция за играчите в клубната база. Маскираните ултраси нахлуха с тръби, бесни от факта, че „лъвовете“ паднаха с 1:2 от „Маритимо“ и финишират на трета позиция в класирането, което означава, че няма да играят в Шампионската лига през следващия сезон. Първоначално са започнали да обиждат играчите в съблекалнята, след което са ги нападнали. Най-пострадали са вратарят Руи Патрисио и Баст Дост, като на холандския нападател са нанесени рани по главата и това е наложило да му бъде оказана медицинска помощ. Нападнати са били треньорът Жорже Жезус, помощникът му Раул Жозе, както и Уилям Карвальо, Маркош Акуня и Родриго Баталия. Клубът излезе с официална позиция, която осъди действията на феновете. Освен масово напускане на играчи, побоят може да коства и нещо много по-сериозни. Футболистите обявиха, че в знак на протест обявяват бойкот и няма да излязат на терена във финала за Купата на Португалия. Двубоят с „Депортиво“ (Авеш) е насрочен за 20 май, като най-вероятно няма да се състои. След побоя португалската полиция веднага взе мерки и арестува 20 запалянковци. Играчите напуснаха базата с полицейски ескорт и отказаха да разговорят с клубния президент Бруно де Карвальо. Те са били категорични, че ще разтрогнат договорите си с клуба заради инцидента.", "date": "2018.05.16", "title": "Озверели ултраси пребиха играчи на „Спортинг“"}
{"url": "https://www.monitor.bg:443/bg/a/view/maksim-minchev-predstavja-duna-45-namibija-99685", "text": "Директорът на БТА Максим Минчев представи новата си книга „Дюна 45. Намибия“ в София. След като запозна читателите в Русе и Пловдив с магията на африканската страна, авторът направи успешна премиера и в столицата. Сред гостите бяха Соломон и Гергана Паси, които са спътници на Минчев и почетният консул на България в Намибия – Михаил Михайлов, който отправи музикален поздрав към присъстващите с тематични песни. „Ако има нещо, което харесвам повече от това да чета книгите на Максим Минчев, то е да ги чета на чернова, преди да са публикувни. Обичм това, защото той е такъв, какъвто е – приятен, лежерен, с чувство за хумор“, сподели редакторът на „Дюна 45. Намибия“ - журналистът и запален пътешественик Георги Милков. Минчев пък изрази съжаление, че Намибия е една от най-малко познатите на българите страни, тъй като По време на събитието авторът представи и изложбата „Децата на света“ от 80 фотографии на малчугани от над 100 държави, които е снимал по време на своите пътешествия. каза с усмивка Минчев.", "date": "2018.05.16", "title": "Максим Минчев представя „Дюна 45. Намибия“"}
{"url": "https://www.monitor.bg:443/bg/a/view/v-moskva-otvarja-bardak-sys-seks-roboti-za-mondiala-70-evro-na-chas-e-cenata-na-uslugata-99682", "text": "Първият публичен дом с роботи отвори врати в Москва. Собствениците на бардака се надяват на клиенти, които в следващия месец ще залеят руската столица за световното първенство по футбол. Сред потенциалните гости на заведението се очаква да бъдат не само фенове от различни краища на света, но и самите футболисти, които ще играят в надпреварата за ценния трофей. Публичният дом носи името Dolls Hotel и се намира в бизнес района на Москва. На разположение на гостите му ще има богат набор от секс-роботи, всеки от който има собствено име – Лолита, Саша, Алиса и др. Цената на едно посещение без секс-кукла варира от 19 до 35 евро, а с използването на робот скача до около 70 евро на час. „Ние действително очакваме наплив от посетители по време на световното първенство и, разбира се, залагаме на чуждестранните туристи. Именно заради това трябва да получим специално разрешение за прием на чужди гости. Що се отнася до играчите, ако те и техните треньори нямат против подобни забавления, ние ще се радваме да ги посрещнем при нас“, обявиха от пресслужбата на публичния дом. Освен да се движат, секс-роботите разполагат с изкуствен интелект, а при допир, излъчват топлина. Основателят на хотела Дмитрий Александров заяви, че според последните допитвания 36% от руснаците са изразили мнение, че не са доволни от сексуалния си живот, а домът му предоставя възможност за промяна. Що се отнася до хигиената той поясни, че няма никакъв риск от зарази, тъй като след всеки клиент куклите ще бъдат дезинфекцирани със специални разтвори в съответствие с международните стандарти. Един от руските клиенти на публичния дом на име Денис оцени по достойнство новата услуга и допълни, че футболните фенове ще останат приятно изненадани от предлаганата им възможност. „Куклите са много реалистични. Аз самият никога не съм очаквал подобно нещо. Оргазмът пък е много по-ярък и дълъг, отколкото със съвременните жени. Още повече, че куклите не искат лубрикати и смазки“, коментира той.", "date": "2018.05.16", "title": "В Москва отваря бардак със секс-роботи за мондиала"}
{"url": "https://www.monitor.bg:443/bg/a/view/david-silva-pribra-sina-si-u-doma-bebeto-ostana-5-meseca-v-bolnica-99684", "text": "Испанските педиатри от болница \"Каса де Салюд\" спасиха живота на сина на футболиста на „Манчестър Сити“ Давид Силва. Малкият Матео се роди преждевременно в края на 2017 г. и около пет месеца лекарите се бореха за живота му заради здравословни усложнения. В крайна сметка състоянието на детето беше стабилизирано и то беше изписано от лечебното заведение. \"Най-после се прибираме вкъщи! Безкрайно сме благодарни на невероятния екип от педиатри от интензивното отделение на болница \"Каса де Салюд\" за професионализма и хуманното им отношение през тези пет дълги месеца. Просто благодаря!\", написа полузащитникът в социалните мрежи. Силва се отличи с 10 гола и 13 асистенции в 40 мача на „Манчестър Сити“ през сезона, като помогна на отбора да спечели титлата във Висшата лига и трофея в турнира за купата на лигата на Англия. През втората част от сезона той пропусна няколко срещи на островитяните с разрешението на мениджъра Хосеп Гуардиола, за да може да бъде по-близо до детето си.", "date": "2018.05.16", "title": "Давид Силва прибра сина си у дома"}
{"url": "https://www.monitor.bg:443/bg/a/view/uchat-gauchosite-kak-da-zabivat-ruskini-99693", "text": "Аржентинската футболна асоциация (AFA) се старае да подготви местните футболистите, треньорите, други официални лица и журналисти, които през лятото ще бъдат в Русия на световното първенство. За тази цел им е бил раздаден наръчник как да се държат в европейската страна. В текста има описания за живота и културата в Русия, за езика, храната и др., но има и специална глава за местните жени и как да бъдат съблазнявани. „Какво да направите, за да имате шанс с руско момиче? Руските жени са като всички други - обичат да им се обръща внимание, държат на хигиената, трябва да ухаете на хубаво, да сте добре облечен. За тях първото впечатление е много важно”, пише на страниците на въпросната притурка. „Заради красотата на руските жени много мъже искат да ги вкарат в леглото - продължават напътствията. - Дамите там обаче държат да се почувстват специални и уникални. Те искат да бъдат ценени. И там очакват от мъжа да поема инициативата. Ако нямате нужното самочувствие, трябва да се упражнявате повече да говорите с жени. В Русия има много красиви момичета, но не всички са добри за вас - избирайте внимателно.\" След като журналистите снимали въпросния текст и го разпространили в социалните мрежи обаче от AFA им иззели наръчниците и им ги върнали без тези страници.", "date": "2018.05.16", "title": "Учат „гаучосите“ как да забиват рускини"}
{"url": "https://www.monitor.bg:443/bg/a/view/ozho-v-sirija-e-izpolzvan-hlor-kato-oryjie-99701", "text": "Организацията за забрана на химическите оръжия (ОЗХО) съобщи, че при нападение срещу сирийския град Саракиб, провинция Идлиб, през февруари вероятно е бил използван хлор, предаде Ройтерс. Разследващата мисия на ОЗХО е установила, че в квартал Ат Талил е бил използван хлор като оръжие. Изводите на организацията за случилото се на 4 февруари се основават на два намерени цилиндъра, за които е установено, че са съдържали хлор, на свидетелски показания, проби, взети на място, и данни на пациенти, приети в болница след инцидента. Преди седмица сирийският президент Башар Асад определи като фарс обвиненията в химическо нападение, извършено през април от неговия режим срещу бунтовническия бастион Дума, съобщи АФП. Асад определя като фалшиви записите, направени на място от спасителните екипи. Той подчерта, че предполагаемото нападение изглежда е убивало само жени и деца, а лекарите и санитарите, изложени на отровната атмосфера без защитни облекла, остават живи и здрави. Освен това жертвите изглежда се възстановяват само след измиване с вода, посочи сирийският президент. „Възможно е бунтовниците нарочно да са извършили химическо нападение, да е избухнала експлозия, или \"да не е имало никакво нападение\", добави Асад. Той не се опасява от започването на трета световна война в Сирия \"защото, за щастие, Русия има мъдри лидери\".", "date": "2018.05.16", "title": "ОЗХО: В Сирия е използван хлор като оръжие   "}
{"url": "https://www.monitor.bg:443/bg/a/view/mitnichari-hvanaha-312-zlatni-moneti-za-nad-140-000-leva-tri-razlichni-opita-za-kontrabanda-na-zlato-sa-presecheni-za-48-chasa-99675", "text": "312 монети от 22-каратово злато задържаха митничарите на ГКПП „Капитан Андреево“, съобщиха от Агенция „Митници“.Златните монети са открити в лек автомобил Мерцедес, влизащ в страната от Турция. В автомобила, пътували семейство – мъж, жена и техният син, английски граждани с турски произход, които заявили, че не пренасят стоки или валутни ценности за деклариране. Колата е отклонена за пълна проверка. В чекмедже, под една от предните седалки, са открити монетите. Според направената от вещо лице експертиза монетите са от 22-каратово злато с общо тегло 2.184 кг. на стойност 140 278 лв. Контрабандните златни монети са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Хасково. Само ден преди това митничарите на “Капитан Андреево” са открили общо 1.714 кг. златни монети и накити при два случая. При единия от случаите, при проверка на лек автомобил, влизащ в страната от Турция са открити 40 златни монети, златни гривни и колиета с тегло 370 грама. Златните изделия са били укрити сред личните вещи на водача на автомобила. При втория случай са открити 1.344 кг. употребявани златни изделия с различна бижутерска проба, отново укрити в куфар с личен багаж на шофьора на лекия автомобил, който пътувал от Турция през България за Германия. Контрабандните златни изделия са задържани. Срещу нарушителите, немски граждани от турски произход, са съставени актове по Валутния закон.", "date": "2018.05.16", "title": "Хванаха 312 златни монети за над 140 000 лева на Капитан Андреево"}
{"url": "https://www.monitor.bg:443/bg/a/view/zaloviha-nachalnik-v-stolichna-obshtina-s-podkup-99692", "text": "Шефката на правния отдел на община „Подуяне“, която бе задържана с 10 хил. лева подкуп, водела подчинените си на почивка, която пък й била „почерпка“ от фирма, на която уредила обществена поръчка. Това стана ясно в сряда от думите на шефката на Софийска градска прокуратура Емилия Русинова и директора на ГДБОП Ивайло Спиридонов. Двамата отказаха категорично да назоват имената на задържаната, но според появилата се информация по-късно това била Лилия Геринска. Данните по делото срещу нея сочат, че тя взела 10-те хил. лева от фирма, за да я побутне за спечелването на обществена поръчка за саниране. Стойността й била 2 млн. лева. За тези пари трябвало да се реновира цял блок в квартал „Подуяне“. Имало данни, че чиновничката в общината получила преди това и други 5 хил. лева. Както първия транш, така и втория обаче не бил белязан от разследващите.  Геринска е задържана в „Овча купел“ в момента на получаването на последните пари. Информацията, че предаването ще стане във вторник, била получена минути преди предаването на рушвета. Сигналът бил получен през октомври, м.г., като той бил от човек, запознат с дейността на Геринска.  Според прокуратурата това не е първият случай на взимане на подкуп. Геринска оглавявала комисията за обществени поръчки. Според данните на разследващите тя преправяла подписи, подменяла документи, включително сменяла условията на поръчката така че близки до нея фирми да я спечелят. Повечето обществени поръчки, които в момента се проверяват били в областта на строителството и доставките на храни, обясни прокурор Русинова.  Очаква се да й бъдат повдигнати обвинения и за други подкупи. Нейната дейност е наблюдавана от август м.г. Акцията по разкриването на корупционната схема е реализирана със съдействието на Столичната община или лично на кмета Йорданка Фандъкова. До момента са разпитани служители на община „Подуяне“, а от сградата са иззети множество документи, които касаят дейността на Гергинска. Вероятно прокуратурата няма да поиска постоянен арест за общинската шефка, защото тя има непълнолетно дете, за което се грижи сама, обяви още ръководителката на градското обвинение Емилия Русинова.", "date": "2018.05.16", "title": "Подкупната общинарка водела колеги на почивка от рушвети"}
{"url": "https://www.monitor.bg:443/bg/a/view/lipsata-na-ekspertizi-otlojiha-deloto-sreshtu-bratja-galevi-za-konfiskacija-na-imushtestvoto-im-99690", "text": "За пореден път състав на Кюстендилския окръжен съд отложи делото за конфискация на имуществото на Пламен Галев и Ангел Христов, известни като Братя Галеви. Причината този път бе необходимостта от по-голям период от време на вещите лица за изготвянето на експертизи по процеса. „В деловодството на съда е постъпила молба от вещите лица по делото с искане за удължаване на сроковете за изготвяне на част от необходимите експертизи. Поради тази причина процесът е отложено за 9-ти юли“, коментираха от Окръжният съд в Кюстендил.  Делото срещу Братя Галеви тръгна по искане на Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества. Той е на обща стойност 4 250 189 лева и касае девет луксозни автомобила, недвижими имоти и дялове от фирми. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.", "date": "2018.05.16", "title": "Липсата на експертизи отложиха дело срещу Братя Галеви"}
{"url": "https://www.monitor.bg:443/bg/a/view/ekspert-zdravnata-karta-spestjava-na-nzok-400-miliona-leva-godishno-99688", "text": "Чрез Здравната карта, НЗОК си прави сметката как да не плати един 400 милиона годишно. Това съобщи Стойчо Кацаров, представител на центъра за Защита правата на здравеопазването на конференция, посветена на това Накъде ни води Националната здравната карта.  По думите му целта на Националната здравна карта е да се сложи лимит на броя болни, които болницата може да отчете пред Националната здравноосигурителна каса (НЗОК). \"Болничните легла са намалени със 6 000, намален е и броят на леглата, които могат да бъдат отчитани като трето ниво на компетентност\", подчерта той и допълни, че при среден престой от 5 дни - с 360 000 по-малко хоспитализации годишно ще могат да отчетат болниците към Здравната каса. Или с две думи, както каза Кацаров, НЗОК си прави сметката чрез здравната карта да икономиса едни 400 милиона годишно. Очаквайте подробности", "date": "2018.05.16", "title": "Експерт: Здравната карта спестява на НЗОК 400 милиона лева годишно"}
{"url": "https://www.monitor.bg:443/bg/a/view/niki-iliev-i-zvezdi-ot-pod-prikritie-predstavjat-6-ta-kniga-na-bg-stivyn-king-99687", "text": "Режисьорът Ники Илиев и актьорите от „Под прикритие“ Пламен Манасиев и Любен Кънев първи ще четат новата книгата на младия писател Иво Христов. Известният като българския Стивън Кинг ще представи своята шеста книга „Отломки от минал живот“ на специално събитие, което ще се проведе утре вечер от 19 ч. в столичния клуб „Оникс“ (бул. „Цар Освободител“ 9). В четенето ще се включи и един от най-популярните български влогъри Калоян Димитров – Ballan, носителката на титлата Miss Top Of The World и светска журналистка на „Телеграф“ Елизабет Методиева, както и българския Роналдо Даниел Златков. Освен тях на сцената ще се качат още дуото Toshey& Kukusheff, талантливата певица Кристиана Асенова, Дани Левън, както и Моисей Стойчев, които ще приповдигнат настроението на гостите с най-новите им музикални хитове. В романа „Отломки от минал живот“ 16-годишният писател отново набляга на темите свързани с болката, отмъщението и любовта. Безмилостен убиец психопат броди из улиците на Града на ангелите в дебнене на поредната жертва. Двамата детективи, заели се с преследването му не мислят да се отказват, защото няма перфектно престъпление. Книгата е първата част от случаите на детектив Оливър Луис. \"Мисля, че за хората със здравословни проблеми е най-добре да се научат как да контролират болестта, а не да се случва обратното. Аз никога не съм позволил на болестта да ме контролира и се чувствам истински здрав - там между сърцето и стомаха, където би трябвало да се намира душата. Щом там съм здрав, значи нямам никакви проблеми“, споделя писателят Иво Христов, който от 4 години се бори със заболяването „Неврофиброматоза – тип 2“.", "date": "2018.05.16", "title": "Ники Илиев и звезди от „Под прикритие“ представят 6-та книга на БГ Стивън Кинг"}
{"url": "https://www.monitor.bg:443/bg/a/view/prenapisvat-zakona-za-sled-sluchaja-na-derbito-levski-cska-99686", "text": "Наказание от една година да не посещават футболни мачове и глоба грози всеки родител, ако детето му е изрисувано неприлично. Това каза пред вестник „Монитор“ директорът на ДАЗД Елеонора Лилова. Това предложение за изменение на Закона за спазване на обществения ред за спортни мероприятия ще бъде внесено до края на месеца от агенцията. Целта е хулиганстките прояви и риска за децата да бъдат по-ясно регламентирани.  Мерките се вземат след като деца от агитката на \"Левски\" бяха заснети на мача със \"Славия\" да вдигат ръка за нацистки поздрав, а телата им са изрисувани със свастики. Родителите са установени, единият от които е заклет фен на сините. Дори в личната си карта се подписвал с „Левски“. След 3 часа разпити обяснил пред МВР, че докато подрастващите са били в обкръжението му са били облечени с тениски и е нямало как да види изрисуваното по телата им. Не знае и чие дело е. „Децата обаче не държат в ръката си фанелки, т.е. те трябва да са ги оставили при родителите, което ни навежда на мисълта, че няма вариант да не са видели телата им“, коментират от Държавна Агенция Закрила на детето. В тази връзка вчера агенцията е провела разговор с председателя на комисията за децата, младежта и спорта Славчо Атанасов.  „Това ще бъде голямо наказание за истинските фенове и ще ги накара да бъдат по-внимателни“, добави още тя. Предвижда се още да бъде уточнено, че на посетителите се забранява да използват символи, надписи или рисуване на знаци, които подбуждат към омраза или геноцид. Ще бъде необходимо и съставянето на  конкретни указания и към координаторите на спортни събития. Освен това при закупуване на повече билети, продавачът ще трябва да предупреждава феновете, че непълнолетните лица се нуждаят от декларация, за да бъдат допуснати. Още един голям пропуск в закона са установили от ДАЗД – в него не се упоменава един възрастен колко максимално подрастващи би могъл да придружава. Необходимо е в текстовете също да се формулира какво точно означава „отговорен възрастен“. Това е определението за този, който може да придружи непълнолетните на мач. „Някои от децата биват пускани със съседчетата, а дори и с не толкова добре познати възрастни“. Така Елеонора Лилова обяснява защо е необходимо дефинирането. ", "date": "2018.05.16", "title": "Една година забрана за ходене на мач за безотговорни родители"}
{"url": "https://www.monitor.bg:443/bg/a/view/davat-na-proizvoditelite-80-stotinki-za-kilo-chereshi-99689", "text": "По 80 стотинки за кило череши се очаква да се изкупуват черешите в Кюстендил след откриването на кампанията на 24 май. Това стана ясно на редовното месечно съвещание на кметовете и кметските наместници в общинска администрация. Заради по-богатата реколта черешопроизводители очакват по-ниски изкупни цени и като цяло лоша за тях кампания, това заявиха присъстващите на срещата. Фермерите очакват тази година на пунктовете да им плащат 80 стотинки за килограм, което е много малко. Според тях трябва цената да бъде поне 1 лев, за да може част от тези средства после да бъдат вложени за нови овощни насаждения, като се приспаднат и парите за берачи за тях не остава нищо,заяви кметът на село Соволяно Пламен Илиев. В неговото село ще има 11 пункта за изкупуване на череши, при насаждения от около 2000 дка. „Под 1 лв. черешата не трябва да пада, за да има производители, иначе ще се отказват. Има импулс от млади производители, които работят, но които от 3 години не са изкарали нищо и ако сега цените са ниски, ще се откажат младите хора да се занимават със земеделие. Радвам се, че се прави стройна организация, за да няма кражби“, коментира кметът на село Шишковци Климент Терзийски. Заявления за откриване на пунктове се приемат в общинска администрация до 23 май.", "date": "2018.05.16", "title": "Дават на производителите 80 стотинки за кило череши "}
{"url": "https://www.monitor.bg:443/bg/a/view/borisov-zashto-tolkova-se-plashat-ot-zapadnite-balkani-99680", "text": "Защо толкова се плашите от Западните Балкани. Това попита страните от ЕС и евролидерите премиерът Бойко Борисов на дискусия в НДК за региона. От какво толкова се плашат, заяви Борисов. Той даде и данни, според които Македония има 11 млрд. БВП, Сърбия е с 41 млрд., Албания с около 13 млрд, Косово - 8 млрд., Босна и Херцеговина пък с около 17 млрд, а Черна гора - 4 млрд.  Това по думите на Борисов се равнява на 96 млрд.евро, колкото е БВП на една Словакия.  „Сиреч говорим все едно за приемане на Словакия. И такъв страх”, каза той.  „Бавно с диалог, едно по едно, методично, капка по капка и всички се съгласиха и всички присъстват”, обясни Борисов за утрешната среща на върха в НДК.  Борисов заяви, че ще дойде и английският премиер Тереза Мей, с която пък ще има двустранна среща. Двамата ще си говорят за Брекзит, който по думите му зациклил. Премиерът изрази надежда Гърция и Македония да се разберат за името. „Ние само се надяваме. Да не помислите, че им даваме акъл”, обърна се той към македонския външен министър Никола Димитров.  Борисов изрази съжаление, че ситуацията в света не е много изгодна за Западните Балкани. Това е и причината на срещите тези дни да обсъждат ядреното споразумение с Иран и търговските отношения със САЩ, а всичко това на фона на жертвите в Палестина, случващото се в Сирия.  \"Коридорите 4,8 и 10. Това е прекрасно за Хърватия, Сърбия, Македония, Албания, Черна гора, Босна и Херцеговина. За всички...Ако ние не си помогнем на Балканите и господ няма да може\", каза още Борисов.  Той е категоричен, че ще се изпълнят всички транспортни проекти и коридори.  Ще се работи до петък и целта е оттук да се тръгне с ясна картина кое как да се финансира, обясни Борисов.  В началото на изложението си премиерът изтъкна, че обича историческата памет да се пази. „ Премиерите идват и си отиват, но държавите остават”, каза той и припомни как през 2003 година на среща в Солун България и Румъния са получили европейска перспектива. Сега такава ще се даде и за Западните Балкани. „Хич не им се занимаваше на нашите хора с тая работа, но накрая се съгласиха”, каза Борисов по адрес на останалите евролидери. каза той.  На свой ред външният министър Екатерина Захариева обясни, че страните от региона първо трябва да покажем, че можем да решаваме проблемите си сами и го правим не заради самото членство или безвизовата либерализация. По думите й ще е добре още тази година Македония и Албания да започнат преговори за членство в ЕС и обясни, че й външните министри на Гърция и Македония използват името „красивата Македония” по време на преговорите за името между двете държави. ", "date": "2018.05.16", "title": "Борисов: Защо толкова се плашат от Западните Балкани?"}
{"url": "https://www.monitor.bg:443/bg/a/view/kabinetyt-odobri-zakupuvane-na-iztrebiteli-i-btr-i-99679", "text": "Правителството прие два от проектите за модернизация на армията - за нови бронирани машини и за изтребители. Военният министър Красимир Каракачанов коментира, че при закупуването на новата техника ще се търси оптимално изгодния за националния интерес вариант, без да се ориентират от политически, геополитически или от други съображения. За бронирани машини ще бъдат отделени 1,4 млрд. лв. за следващите 12 години, като вноската през първите няколко години ще бъде по 100 млн. лв. на година, а последните три години - от 150 до 180 млн. лв. “Предвижда се производство в България с максимално включване на българския военнопромишлен комплекс, а също и машините, които ще бъдат реализирани, в целия жизнен цикъл на своето съществуване да бъдат модернизирани в български предприятия“, каза Каракачанов. За купуването на нови изтребители ще бъдат вложени 1,8 млрд. лв., като машините трябва да бъдат изплатени за 10 години. \"Към момента шест фирми са проявили интерес към този проект и ще дадем опция и за нови изтребители, и за втора ръка такива“, обясни Каракачанов. Проектите се очаква да бъдат внесени още утре в Народното сърание. „И се надявам, ако нещо не се забави в парламента, поне по един от тях да бъде сключен договор до края на годината“, обяви Каракачанов.", "date": "2018.05.16", "title": "Кабинетът одобри закупуване на изтребители и производство на бронирани машини"}
{"url": "https://www.monitor.bg:443/bg/a/view/djordj-i-sharlot-shte-sa-shaferi-na-princ-hari-99674", "text": "Принц Джордж и принцеса Шарлот ще имат важна роля в кралската сватба тази събота, предава АП. От двореца Кенсингтън съобщиха, че 4-годишният Джордж и 3-годишната принцеса Шарлот ще бъдат шафери на сватбата на принц Хари с американската актриса и фотомодел Меган Маркъл. Те са по-големите деца на херцозите на Кембридж принц Уилям и съпругата му Катрин. Третото им дете, принц Луи, се роди миналия месец и няма да присъства на венчавката. От двореца Кенсингтън съобщиха ,че на сватбата ще има шест шаферки на възраст между 2 и 6 години и четирима шафери на възраст между 4 и 7 години. Уилям ще бъде кум на брат си Хари, а Меган Маркъл избра да няма кума на церемонията в параклиса \"Сейнт Джордж\" на замъка Уиндзор. Стана ясно още, че бащата на американската актриса и фотомодел Меган Маркъл, Томас Маркъл, ще бъде подложен на операция, при която ще му бъдат имплантирани стентове на сърцето. При това положение присъствието на родителя на сватбата на дъщеря му в събота остава крайно проблематично. Стентирането се прилага при исхемична болест на сърцето. Операцията е планирана за сряда сутринта. В понеделник порталът съобщи, че г-н Маркъл не възнамерява да посети церемонията, за да не създава излишни неудобства на дъщеря си заради нагласената фотосесия с папараци, в която участва. След това Томас Маркъл промени решението си и каза, че ще присъства на сватбата, ако лекарите му позволят пътуване до Лондон. В началото на месец май Кенсингтънският дворец съобщи, че Томас Маркъл ще заведе дъщеря.", "date": "2018.05.16", "title": "Джордж и Шарлот ще са шафери на принц Хари"}
{"url": "https://www.monitor.bg:443/bg/a/view/isljamska-dyrjava-poe-otgovornost-za-poreden-atentat-v-indonezija-99676", "text": "Полицаи застреляха четирима души, които се врязаха с колата си в полицейско управление в провинция Риау в Индонезия и нападнаха намиращите се вътре служители със самурайски мечове, каза полицейски говорител, цитиран от ДПА. Един полицай беше убит, а двама бяха ранени при атаката в журналист, работещ в полицейското управление. Единственият нападател, който успял да избяга от местопрестъплението, по-късно е бил заловен. През последните дни в Индонезия бяха извършени две големи ислямистки нападения. Групировката \"Ислямска държава\" пое отговорност за всички тях, както и за последното.", "date": "2018.05.16", "title": "\"Ислямска държава\" пое отговорност за пореден атентат в Индонезия"}
{"url": "https://www.monitor.bg:443/bg/a/view/petoklasnik-ot-pazardjik-specheli-godishna-stipendija-ot-ordena-na-ricarite-tamplieri-99673", "text": "Петокласникът от Основно училище“ Проф.Иван Батаклиев“ в Пазарджик Витомир Кръстев спечели годишна стипендия за развитие от Ордена на рицарите тамплиери на Йерусалим, след като неговата рисунка бе отличена на първо място в Националния конкурс. Витомир впечатли 5-членното жури, което определи тазгодишните носители на наградите, които ще ги получат на 1 юни в Двореца на децата в София. Това съобщи Спас Киричев, благодетел на Командерия „ Св.св.Константин и Елена“ в област Пазарджик. Той разказа, че петокласникът е взел участие в регионалния кръг на конкурса и неговата рисунка е спечелила правото на участие в софийската изложба. Днес стана ясно, че всъщност тя е най-добрата в цялата страна. Конкурсът се провежда от 2014 г. насам и е посветен на 900- годишнината от основаването на Ордена на рицарите тамплиери. От тогава насам, до момента са били представени над 70 000 рисунки на деца от цяла България. Регламентът изисква участниците да са на възраст от първи до осми клас, а творбите им да са посветени на теми, свързани с рицарските добродетели като благородство, безвъзмездна помощ, чест и справедливост. В конкурса тази година участваха 72 училища с над 4000 рисунки, от които  173 творби бяха допуснати до финалното оценяване. С грамота и награда пък е отличена София Милева 7 в клас от Средно училище,,Георги Брегов“ в гр.Пазарджик.", "date": "2018.05.16", "title": "Петокласник от Пазарджик спечели годишна стипендия от Ордена на рицарите тамплиери"}
{"url": "https://www.monitor.bg:443/bg/a/view/dvama-raneni-pri-pojar-v-ceh-za-himikali-vyv-varna-99677", "text": "Двама работници са пострадали при пожар в цех за разредители на ул. \"Перла\" във Варна. Те са мъж и жена и са прегледани, оказана им е спешна помощ и са освободени за домашно лечение без опасност за живота. За пожара сигнал бил получен около 10.20 часа и на място са изпратени противопожарни екипи, които успели бързо да овладеят ситуацията. Лумналите пламъци унищожили машина за бутилиране, 200 литри разредител, 100 бутилки ПВЦ амбалаж, принтер, опушени са 50 кв. м стени. Предполагаемата причина е техническа неизправност на една от машините. Още два пожара са гасили варненските огнеборци за ден. Късо съединение е подпалило трафопост на изхода на града. Не е ясна причината за изгорял ПВЦ контейнер за боклук. Предполага се, че е запален умишлено. Той е изгорял напълно, но няма други щети и пострадали хора.", "date": "2018.05.16", "title": "Двама ранени при пожар в цех за химикали във Варна"}
{"url": "https://www.monitor.bg:443/bg/a/view/otnovo-otlagat-koncerta-na-dejvid-garet-v-sofija-virtuoznijat-cigular-shte-izleze-na-scenata-v-arena-armeec-na-29-septemvri-99678", "text": "Виртуозният цигулар Дейвид Гарет отложи концертите си в София (6 юни) и Букурещ (8 и 9 юни). Пред родната публика в „Арена Армеец“ той все пак ще излезе. Новата дата е 29 септември, а всички билети ще важат без презаверка. Причина за отлагането на кросоувър шоуто, част от турнето Explosive-Live, е възстановяването на Гарет от тежка дискова херния. \"Прогнозата на лекарите ми все още е много положителна и очакват пълно възстановяване, но за съжаление те все още не ми позволяват да изляза на сцена. В момента най-важното е да се грижа за себе си и да дам на тялото си необходимото време за пълно излекуване. Въпреки че се подобрявам, за съжаление това означава също, че трябва да анулираме повече концерти. Оценявам високо многобройните ви послания и желания за моето възстановяване, както и вашето разбиране и може само още веднъж да ви благодаря за вашите окуражителни и добри думи. Те ми дадоха огромна сила и ми помогнаха в трудните мигове. Очаквам с нетърпение да ви видя скоро на някои от следващите ми концерти“, казва музикантът. Всички, за които новата дата не е удобна и желаят да върнат своите билети, могат да го направят до 16 юни включително от касите, където са ги закупили.", "date": "2018.05.16", "title": "Отлагат концерта на Дейвид Гарет в София"}
{"url": "https://www.monitor.bg:443/bg/a/view/otkriha-pametnik-na-emil-dimitrov-v-pleven-99683", "text": "Откриха паметник на популярния естраден певец Емил Димитров в родния му Плевен, като част от поредицата прояви днес по случай празника на града. Автор на монумента е скулпторът Константин Симеонов - Костика.  Преди това тържествена сесия проведе Общинския съвет. Празничен ритуал събра плевенчани на централния площад \"Възраждане\". С този уникален ритуал се учреди първият за страната гвардейски ученически оркестър към Средно училище \"Иван Вазов\". На церемонията присъства бригаден генерал Илко Йорданов, командир на Националната гвардейска част.", "date": "2018.05.16", "title": "Откриха паметник на Емил Димитров в Плевен"}
{"url": "https://www.monitor.bg:443/bg/a/view/svetlana-vasileva-sybra-lubovta-si-v-tatus-99681", "text": "Плеймейтката Светлана Василева овековечи любовта си към бизнесмена Християн Гущеров с татуировка. Русата изкусителка омастили първата буква от името на годеника си върху безименния пръст на лявата си ръка, където носи и диамантения пръстен. Василева и Гущеров ще се разходят до олтара това лято, като мнозина предполагат, че заветната дата ще съвпадне с рождения ден на милионерския син – 12 юли. „Вече сме избрали мястото на сватбата, но засега ще го запазим в тайна. Със сигурност ще бъда с дълга рокля. И всичко ще е украсено с рози. Представям си една красива сватба на открито с много гости”, разкрива Светлана. С Гущеров искат да имат две деца, но блондинката е съгласна и на повече. Христиан признава с ръка на сърцето, че Светлана е голямата му любов. По време на кратката им раздяла през декември, бизнесменът осъзнал, че тя е неговият човек на сто процента. Хубавицата също смята, че благодарение на тази раздяла станали още по-близки и разбрали, че искат да създадат нещо заедно. „Родителите ми я приеха много позитивно. Те винаги са заставали зад мен, за което безкрайно им благодаря. Никога не са ми се бъркали в моя личен живот и винаги подкрепят моите решения”, категоричен е Гущеров.", "date": "2018.05.16", "title": "Светлана Василева събра любовта си в татус"}
{"url": "https://www.monitor.bg:443/bg/a/view/v-rusija-sporjat-narushil-li-e-prezidentyt-pdp-putin-podkara-kam-az-bez-predpazen-kolan-99665", "text": "Вече втори ден в Русия тече бурна дискусия нарушил ли е президентът Владимир Путин правилата за движение по пътищата /ПДП/, подкарвайки камион КамАЗ без предпазен колан. Това се случи на 15 май по време на официалното откриване на моста над Керченския пролив, който свърза сухопътно Крим с останалата част на Русия, припомня Znak.com. Вече втори ден в Русия тече бурна дискусия нарушил ли е президентът Владимир Путин правилата за движение по пътищата /ПДП/, подкарвайки камион КамАЗ без предпазен колан. Това се случи на 15 май по време на официалното откриване на моста над Керченския пролив, който свърза сухопътно Крим с останалата част на Русия, припомня Znak.com.           На церемонията, с думите „Потегляме!“, държавният глава се качи зад волана на камиона и поведе колоната от КамАЗ-и по моста. От кадрите от камерата, установена в салона, се вижда, че Путин е без колан. Депутатът от местния парламент на Липецк Олег Хомутинников смята, че това е нарушение на ПДП и дори е внесъл жалба по случая в Генералната прокуратура. На друго мнение е ръководителят на центъра „МастерКлас“ Алексей Колонтай, който подготвя шофьорите на Федералната служба за охрана /ФСО/ и е присъствал на откриването на съоръжението. Според него ситуацията е била „съвършено безопасна, тъй като мостът е бил затворен за друг транспорт, освен това е нямало насрещно движение, а колоната се движела със скорост от 50 км/ч“. „Но въпросът за предпазния колан трябва да бъде отправен не към г-н Путин, а към ФСО, чиято прерогатива е цялата организация на преминаването на моста. Така че нека КАТ да глоби службата за охрана! Нека пробва!“, посочи Колонтай, цитиран от Znak.com. Що се отнася за това дали Путин въобще има право да кара камион, говорителят на Кремъл Дмитрий Песков уточни, че президентът притежава водителска категория С, която получил още преди 20 години.  ", "date": "2018.05.16", "title": "Путин нарушил правилата за движение "}
{"url": "https://www.monitor.bg:443/bg/a/view/kmetyt-na-batak-zabrani-politicheskite-projavi-za-chestvanijata-za-april-1876-na-19-maj-vecherta-istoricheskijat-muzej-v-grada-shte-raboti-bez-taksa-za-vhod-99667", "text": "Кметът на община Батак Петър Паунов със своя заповед забрани политическите прояви на всички партии - митинги, знамена, плакати, лозунги и партийни скандирания, в дните 16 и 17 май, с цел да не се опорочава празникът и почитта към баташките мъченици. Заповедта е в изпълнение на решение на Общинския съвет на Батак от 29 март 2018 г., взето с пълното мнозинство на съветниците. Най-вероятно повод за разпореждането на градоначалника е проява отпреди 7 години, когато празникът в Батак бе помрачен от лидер на парламентарно представена политическа партия, който се опита да нагнети напрежение по време на тържествата, като не спази забраната за политическа агитация. Със заповед на кмета  дните 16 и 17 май са обявени за празнични и трудово неприсъствени. За града и двете села на общината те ще са неработни, а учениците са освободени от учебни занятия, няма да работят и детските градини. Повод са честванията на 142-та годишнина от героичната Априлска епопея в Батак и дните, в които славим героите, отдали живота си в името на своята вяра и народност за свободата на Отечеството ни, пише в заповедта на Петър Паунов. Кулминацията на тържествата в Батак ще бъде днес - на 16 май, когато в храма-мъченик „Света Неделя“ от 18,30 часа ще се отслужи празнична вечерня, ще се поднесат венци и цветя в църквата светиня. От 21.25 ч. ще започне тържествената заря-проверка, която ще завърши с концерт. На 17 май в 9.30 ч. ще започне Божествена Света литургия в храм „Св.Неделя”, а от 12.00 ч. на пл.”Освобождение”- гр.Батак, отново ще има празнична програма за гостите и жителите на община Батак, които ще имат безплатен достъп до Историческия музей, „Балинова къща” и „Шарова къща”. От 17.30 часа до 24.00 часа на 19 май 2018 г., Историческият музей в Батак ще работи при отворени врати и безплатно посещение със специална програма, посветена на 142 – та годишнина от Априлската епопея, в рамките на Европейската нощ на музеите.  ", "date": "2018.05.16", "title": "Кметът на Батак забрани политическите прояви за честванията за Април 1876"}
{"url": "https://www.monitor.bg:443/bg/a/view/varnenski-fotoreporteri-redjat-vtorata-si-syvmestna-izlojba-99666", "text": "Втората си съвместна изложба редят действащи варненски фоторепортери. Тя ще бъде открита на 22 май в Градската художествена галерия „Борис Георгиев“ във Варна, в навечерието на най-светлия български празник.   Красимир Делчев, Любомир Бенковски – Бенджи, Красимир Тодоров, Пламен Гутинов и Румен Сарандев ще представят общо 30 фотографии - по шест от всеки автор. Снимките са от последните две години, като част от тях отразяват събитията от Варна, а други са от бежански лагер в Турция и от трагедията в Хитрино. Идеята е от тази година всеки един от фотографите да се представя тематично и с индивидуална съпътстваща експозиция. Стартът дава Красимир Делчев с 10 портрета на Мариела Русева. По време на откриването ще има томбола. Победителите могат да получат творба по избор от фотоизложбата. Събитието се осъществява с подкрепата на дирекция „Култура и духовно развитие“ към Община Варна.  ", "date": "2018.05.16", "title": "Варненски фоторепортери редят втората си съвместна изложба "}
{"url": "https://www.monitor.bg:443/bg/a/view/myj-zagina-sled-udar-v-dyrvo-kraj-svilengrad-99670", "text": "Свиленградчанин на 64 години загина след като загуби контрол над автомобила си в абсолютно прав участък от пътя и се заби в крайпътно дърво. Дългогодишният и известен в граничния град зъботехник Стоян Янев пътувал сам в колата си. Вероятно му е прилошало внезапно и тай е изпуснал управлението. Катастрофата е станала на стария път от Свиленград за Любимец във вторник. Фиатът му е преминал в насрещното, ударил се е в дърво, след което се е завъртял. Свидетел на катастрофата станал друг шофьор, който извикал линейка. Янев е откаран в болницата в Свиленград в тежко състояние. Лекарите са се борили няколко часа за живота му, но не са успели да го спасят. Причина за смъртта е разкъсване на черния дроб и огромна загуба на кръв. По време на операцията пациентът е загубил над 3 литра кръв, потвърдиха от  МБАЛ-Свиленград.", "date": "2018.05.16", "title": "Мъж загина след удар в дърво край Свиленград"}
{"url": "https://www.monitor.bg:443/bg/a/view/postmodern-jukebox-ni-podariha-edna-bylgarska-roza-suing-i-djaz-kavyri-na-pesni-na-djako-kejti-peri-i-lejdi-gaga-raztancuvaha-3000-v-ndk-99668", "text": "Концертите на Postmodern Jukebox наподобяват другарска среща, поне десетина години след дипломирането. Не си сигурен, че разпознаваш всички, но с интерес изслушваш историите, които имат да разкажат. В случая – песните. По традиция, групата, събрана от Скот Брадли, заложи на джаз и суинг кавъри на някои от най-популярните и обичани песни. Сред хитовете, които оживяха в коренно различени аранжименти в зала 1 на НДК и накараха 3000 гости да се разтанцуват, бяха Bad Romance (Лейди Гага), Thriller (Майкъл Джексън), All Of Me (Джон Леджънд), I Kissed A Girl (Кейти Пери), Radioactive (Imagine Dragons) и много, много други. Кулминацията на вечерта несъмнено бе акустичното изпълнение на „Една българска роза“, на което меломаните на терен отговориха, шарейки из тоновете на песента. Всеки, за когото това не беше първо парти с Postmodern Jukebox, познава добре желанието на артистите да направят реверанс към музиката на страната, в която се намират. Така, само преди година, българските фенове пяха заедно с тях и „Хубава си, моя горо“. намигна виртуозния контрабасист Адам Кубота от сцената в зала 1. На него певицата и своеобразната водеща за вечерта Дани Армстронг даде думата именно защото той е сред първите хора, присъединили се към формацията на Брадли, който не успя да присъства лично на концерта в София. каза още Кубота. Чувството, че се намираме по-скоро на парти, отколкото на концерт, бе засилено и от неизчерпаемата енергия на всички музиканти в НДК, които скачаха за танц време между редовете в публиката и искрено купонясваха на сцената. Шоуто на PMJ в София е част от европейското турне на групата, като на българска територия се завърна за трети път. Музикалната й обиколка из Европа ще продължи в Унгария, Полша и Англия.", "date": "2018.05.16", "title": "Postmodern Jukebox ни подариха „Една българска роза“"}
{"url": "https://www.monitor.bg:443/bg/a/view/nagradeni-ot-putin-provedoha-mastyr-klas-s-uchenici-v-kamchija-99664", "text": "Тримата от най-добрите преподаватели по информационни технологии от Подмосковието, водени от Виктория Горбунова – зам.-директор на Детския технопарк „Кванториум“ в руския наукоград Корольов, бяха на едноседмичен образователен стаж в Санаторно-оздравителния комплекс „Камчия“ и в Частното средно училище „Юрий Гагарин“. Учителите са победители в конкурс, подкрепен от Фонда на президента на Руската федерация Владимир Путин, в който са участвали над 200 преподаватели от училища в Подмосковието. Те са заели първите места в конкурса за активни форми на обучение в средното училище в три номинации – Хекатон, Кейс- технология и Квест, които са разработени в Детския технопарк „Кванториум“ и се прилагат в часовете по информационни технологии в Подмосковието. За нас гостуването в „Камчия“ е образователен стаж, тъй като видяхме как това, което ние правим, се прилага в друга страна и училище, коментира Виктория Горбунова. Изключително ни впечатли, че българските деца работят самостоятелно по проекти и ги реализират на такова ниво, че с тях могат да участват в състезания. Зарадва ни активността и желанието на учениците да измислят нещо ново. Впечатли ни преподавателят им, който ги мотивира и стимулира да се развиват и да творят, каза още Горбунова. По-рано през деня заедно с Денис Кудайметов, Нина Корчагина и Анастасия Зорина гостите посетиха часа по информационни технологии на VІІІ „а“ клас в ЧСУ „Юрий Гагарин“. В него учениците, под ръководството на преподавателя Десислава Жекова, разработваха проект в html – уеб страница, посветена на Никола Вапцаров. Осмокласниците от училището на бъдещето в „Камчия“ от профил „Информационни технологии“, които усилено изучават информатика и английски език, не се затрудниха в програмирането. В края на часа те дори участваха в игра за разшифроването на скрит код, посветена на информационната сигурност, подготвена от Анастасия Зорина. И въпреки, че квеста бе на руски език, младите гагаринци безпроблемно се справиха с разчитането на скритите послания за сигурността в интернет. Гостите присъстваха и на представяне на отличени проекти на ученици, участвали в национални и международни състезания. Представен бе сайтът, посветен на руските класици, разработен от осмокласничката Елисавета Николова, която  се класира на първо място в категорията „Програмист – техническа сложност“ на национален кръг на състезанието „IT-Знайко“. Никола Славчев от VIб и Стефан Минчев от VIа клас – шампион в Международната космическа олимпиада в руската столица на космонавтиката – наукоград Корольов, представиха образователния си проект „Телепортация“ – сайт, интегриращ видеопрезентация, интересна информация за планетите и квест игра. Кристин Досева и Виктория Тодорова от VII „б“ презентираха разработения от тях сайт, посветен на екологията, а също и втори проект, посветен на древната история на България. Донна Стоянова от IX клас представи свой софтуер на програмния език Visual Basic за годишен празничен календар, като го инсталира на OS Windows и го демонстрира в реално време. Второкласничката Златна Йорданова и третокласничката  Йоана Кюмюрджийска – с награда за оригинална идея на малкия финал на Националното състезание по информационни технологии, разказаха за рисунките си в програмата Paint, в които импортират обекти от Word и други изображения. Интересни са проектите на Марио Милчев от VIII „а“ клас - уеб сайт за туристическа фирма, на Есра Нурханова - „Календар“ с графичен дизайн, създаден изцяло в Adobe Photoshop, на Йордан Йорданов и Стефан Манолов от VII „б“ клас - филм на тема „Земята – нашият дом“. Гостите от Подмосковието поканиха децата да се включат в Международния конкурс „Робофест“ и да участват дистанционно в състезанието по Робофутбол (футбол с конструирани, задвижени и управлявани от децата мини роботи). Първият конкурс, в който младите гагаринци ще участват в Подмосковието, е за рисунки на тема „Роботите в бъдещето“.", "date": "2018.05.16", "title": "Наградени от Путин проведоха мастър-клас с ученици в „Камчия“"}
{"url": "https://www.monitor.bg:443/bg/a/view/izstreljali-200-raketi-sreshtu-gradushkata-kraj-bjala-slatina-porajenijata-ot-uragana-sa-ogromni-desetki-kyshti-ostanaha-bez-pokrivi-99655", "text": "Огнени кълба летяха по улиците на Бяла Слатина по време на урагана, който опустоши града във вторник следобед, разказват местни жители, втрещени от необичайното природно явление. 15-минутният апокалипсис нанесе огромни щети в малкия северозападен град, който сред най тежко пострадалите от бурята, връхлетяла тази част на страната. Комисия от специалисти започна още в сряда да описва пораженията, съобщиха от общината, откъдето обявиха бедствено положение. Стихията е отнесла покривите на десетки къщи, включително и на детската градина в село Търнава. Чисто новият покрив на голяма къща на улица „Асен“ 124 е издухан напълно. Част от него е акостирал в съседен дом. Греда от него пробила детската стая, в която било 12-годишно момче, което оцеляло по чудо. Вихрушката повалила електрически стълбове и е скъсала жици, което оставило селища в района без ток, докато са отстранени повредите. Без електричество и в сряда беше центърът на града и училище „Цани Гинчев“ върху което се срути стълб. Стотици дървета буквално са изтръгнати с корените им. Такава съдба е сполетяла дори огромните борове на централния площад в Бяла Слатина. От площадката за борба с градушките в село Бърдарски геран, което е само на няколко километра от Бяла Слатина, са изстреляни 200 ракети. Това обаче не помогнало огромни ледени късове да се изсипят от облаците и да унищожат насажденията в зеленчуковите градините и да нанесат сериозни поразии на лозята и овошките. С техника на общинското комунално предприятие веднага след бедствието е започнало разчистването на улиците в града и селата, съобщи временно изпълняващият длъжността кмет на Бяла Слатина Тихомир Трифонов. По думите му след като бъде направена оценка на щетите, ще се кандидатства те да бъдат покрити от комисията по бедствията към Министерския съвет.", "date": "2018.05.16", "title": "Изстреляли 200 ракети срещу градушката край Бяла Слатина (СНИМКИ)"}
{"url": "https://www.monitor.bg:443/bg/a/view/kristian-kostov-razprodava-drehi-za-blagotvoritelnost-zaedno-s-armensko-ruskata-pevica-artsvik-darjavat-spechelenoto-v-pomosht-na-bolen-ot-rak-na-bybreka-99656", "text": "Кристиан Костов ще се включи в благотворителна разпродажба в помощ на болния от рак на бъбрека Максим Комаров. Заедно с арменско-руската певица Artsvik, която застава начело на кампанията, ще предложат на феновете си в страната на матрьошките свои концертни дрехи и аксесоари, а всички събрани средства ще бъдат заделени за лечението на Комаров. Артикулите ще бъдат на разположение в рамките за седмица. „Радостна съм да ви съобщя, че зад каузата застанаха много мои колеги-артисти, дизайнери, стилисти и т.н.“, обяви Artsvik в социалните мрежи. Към момента момчето-чудо, което донесе на България рекордното второ място на Евровизия се труди върху дебютния си албум.     така Костов описа турбуленциите около създаването на първия си диск. Певецът е вече готов с фотосесията към обложката на албума, като екипът издигал сета за снимките в продължение на повече от две седмици. Кристиан често се доверява на феновете си като на далечни приятели, като преди дни разказа за здравословните си проблеми с очите. „Много хора си мислят, че нося очила като аксесоар. Всъщност, не виждам нищо без тях. Дясното ми око вижда цветовете различно. Лявото ми око е късогледо, дясното – далекогледо“, обясни той. Съвсем наскоро той призна още, че страда от до 10 паник атаки на ден. „Имам някои психологически проблеми и се боря с пристъпи на тревожност от 4 до над 10 пъти дневно. Единственото нещо, което ме държи сте вие“, написа в благодарствено обръщение към феновете си изпълнителят на Beautiful Mess.", "date": "2018.05.16", "title": "Кристиан Костов разпродава дрехи за благотворителност"}
{"url": "https://www.monitor.bg:443/bg/a/view/67-77-lv-za-mwh-e-vyrvjal-tokyt-na-edro-prez-april-na-pazara-v-ramkite-na-denja-99669", "text": "67,77 лв. за Mwh е вървял токът на едро през април на пазара \"В рамките на деня\", сочат данните от месечния доклад на Българската независима енергийна борса (БНЕБ). Общо търгуваният базов обем е 1 875,80 MWh. Пиковият обем е 1 410,50 MWh. Извънпиковият обем е 465,30 MWh. Среднодневният търгуван обем е 98,73 MWh. Средночасовият търгуван обем е 4,11 Mwh/h. Регистрираните пазарни участници през първия месец от пазара \"В рамките на деня\" са 22. Тринадесет пък са активните пазарни участници в този сегмент. Данните от централизирания пазар за двустранни договори като обеми с доставка през април и обеми на сделки, изтъргувани през миналия месец с бъдеща доставка (екран за търговия Auction screen) показва, че е доставена 925 680 MWh електроенергия на 72,70 лв./MW среднопретеглена цена. Екранът за търговия Continuous Trading през април със среднопретеглената цена е 69,38 лв./MWh. при общо доставените количества от 122 400 MWh. През април средната цена на енергийната борса е била 55,56 лв., докато през март цената беше с 1,71 лв. по-малко - 53,84 лв. Средната цена на пиков товар през април е била с 3,88 лв. по-ниска - 58,62 лв. Това е с 6 на сто по-малко в сравнение с март, когато е била 62,50 лв. Средната цена на извън пиковия товар се е повишила с 16 процента - 52,49 лв. През април най-ниската цена на енергийната борса е била 2,15 лв. (0,65 лв. през март), докато най-високата е била 119,27 лв. (213,09 лв. през март). Данните показват среднопретеглена цена през последния месец от 58,07 лв., което е с 1% (0,34 лв.) по-малко от март, когато е била 58,41 лв. Общо търгуван базов обем през април е 475 580 MWh, което е с 23 процента повече в сравнение с март, когато е 386 902 MWh. През април е достигнат пиков обем от 261 026 MWh и 214 554 MWh - извънпиков. Среднодневният търгуван обем през последния месец е 15 853 MWh. Средночасовият търгуван обем е 661 MWh/h. Регистрирани пазарни участници в сегмента \"Ден напред\" през април са 60, като в сравнение с март са се увеличили с двама.", "date": "2018.05.16", "title": "67,77 лв. за Mwh е вървял токът на едро през април на пазара \"В рамките на деня\""}
{"url": "https://www.monitor.bg:443/bg/a/view/lyn-q-predpazva-ot-izgubvane-ustrojstvoto-raboti-bez-kletychno-pokritie-mesechna-taksa-ili-karta-99653", "text": "По време на разходка, гребане с кану, каране на ски или каквото и да е занимание навън, с група хора, които са се разпръснали навсякъде, е добре всеки да знае, къде е другия. Това може да се окаже трудна задача, ако няма клетъчно покритие в района. Но ако нова кампания в Indiegogo бъде успешна, ще може просто да се използва LynQ. Комбинирайки GPS, далеко обхватна радиовръзка с ниска мощност и специална антена, всяко водоустойчиво устройство LynQ непрекъснато следи текущото местоположение на своя потребител. Ако потребителят на друг свързан LynQ, иска да знае къде е този човек, просто трябва да натисне бутон и да погледне подобния на компас LCD екран, който показва, колко далеч е човекът и в каква посока. Всеки потребител на LynQ може да проследи до 12 други устройства, свързани в собствена мрежа, в радиус от 4.8 км. Едно USB зареждане на батерията е достатъчно за до три дни употреба. Също така е възможно, устройството да се използва за намиране на пътя обратно към определена начална точка, както и сигнализира, ако потребители, като деца, излязат извън предварително определена безопасна зона.  LynQ не изисква клетъчно покритие, месечни такси или изтеглянето на карти. В момента, чифт устройства LynQ са на цена от $ 154. Ако всичко върви добре, доставките се очаква да започнат през ноември. Планираната цена на дребно за чифт ще е $ 298.", "date": "2018.05.16", "title": "LynQ предпазва от изгубване"}
{"url": "https://www.monitor.bg:443/bg/a/view/akcijata-za-bojan-petrov-e-prekratena-helikopteri-veche-njama-da-letjat-99657", "text": "Спасителната акция за издирването на Боян Петров е прекратена. Хеликоптери повече няма да излитат, за да претърсват района. Това уточни пред „Монитор“ организаторът на експедицията на алпиниста ни Деян Петков. Той уточни, че сутринта е излетял хеликоптер от Катманду, тъй като времето е позволявало. Спасителите са успели да огледат добре всички точки чак до лагер 3 на върха Шиша Пангма, както е било планирано. „Успели са да летят дълго време, но за съжаление не е открита следа от Боян. Затова уведомихме китайската страна, че които вземат участие в издирването. Но те трябва да преценят какво ще правят, чакаме официалното им решение. Нямам информация и дали шерпите ще се изкачват нагоре, за да претърсват района“, коментира Петков. Той потвърди, че спасителите са открили още вещи в планината, но не може да се каже със сигурност дали те са на алпиниста ни. „Не съм виждал снимки. Твърди се ,че са негови, но няма нищо надписано на кирилица“, каза още той. Вече са били огледани и сателитните снимки на района и в това отношение няма какво повече да се направи. В същото време един от приятелите на Боян Петров- Кирил Петков, който взе участие в издирването на алпиниста ни с хеликоптер, написа във Фейсбук, че за съжаление Боян не е открит, но екипът си тръгва знаейки, че всичко възможно е било направено. „Днес направихме още един полет в екип от трима: капитан Surendra и ние двамата - искахме да се уверим с очите си още веднъж - стигмахме 7400 м височина (лагер 3) и после бавно от всички страни - времето беше слънчево - качихме се от 1500 м до 7400 м без аклиматизация. След това в ниската част на планината направихме много заходи. Целия високопланински полет беше 1 час и 30 минути. За съжаление не открихме Боян, но сега можем да си тръгнем знаейки, че всичко възможно наистина беше направено. Специално искаме да благодарим на 10те приятеля на Боян, които вчера финансираха този полет директно, на невероятната група и организация на Китай, и на смелите пилоти на Simrikair, както и на всички българи, хора и институции, които помогнаха това да се осъществи! Бог да го прости Боян!“, пише в поста си Кирил Петков.", "date": "2018.05.16", "title": "Акцията за Боян Петров е прекратена, хеликоптери вече няма да летят"}
{"url": "https://www.monitor.bg:443/bg/a/view/islandija-bojkotira-evrovizija-2019-99671", "text": "Над 8000 зрители се включиха в петиция, призоваваща Исландската национална служба за радио и телевизия да бойкотира следващото издание на Евровизия, което следва да се проведе в Израил. Причина за призива станаха десетките палестинци, които бяха наскоро убити от ираелската армия. \"Всичко се обсъжда на този стадий\", не бързат да вземат категорично решение от институцията в Рейкявик. Очаква се петицията да събере над 30 хиляди подписа в рамките на първата си седмица. Към нея се присъедини и бившия представител на страната в Евровизия Пол Оскар, който разкритикува нациите, които нарушават международното право и човешките права. „Евровизия 2019“ ще се състои в Израел, след като само преди дни на конкурса в Лисабон триумфира представителката на държавата Нета Барзилай. Тя спечели публика и жури с посланието на песента си Toy, което е вдъхновено от движението #MeToo. Сред плюсовете на певицата бе и сценичното й представяне, макар част от феновете да я обвиниха в „присвояване“ на японската култура.", "date": "2018.05.16", "title": "Исландия бойкотира „Евровизия 2019“"}
{"url": "https://www.monitor.bg:443/bg/a/view/enp-podkrepja-rodnite-prevozvachi-99672", "text": "ЕНП ще подкрепи предложенията по пакета „Мобилност”, които ГЕРБ внесе в ЕП и ще застанем зад тези идеи. Това обяви в НС председателят на евродепутатите от десницата Манфред Вебер, давайки да се разбере, че с хората му застават зад кабинета и родните превозвачи, които скочиха срещу предлаганите нови правила, предвиждащи например да спят задължително в хотели и периодично да се припират по родните си места. Както е известно представителите на бранша у нас насрочиха за четвъртък мащабен протест с мотива, че лансираните от френския президент Еманюел Макрон рестрикции ще ги изхвърлят от пазара за сметка на колегите им от Западна Европа. В тази връзка Вебер подчерта, че позицията на ГЕРБ е абсолютно идентична с тази на европейската десница. „Ние искаме да има конкурентоспособност на свободния пазар и не трябва да се използват европейските механизми, за да се наказват по един или друг начин българските превозвачи и да се дава предимство съответно на френските или на други такива”, каза той. В същото време Вебер не спести критики по адрес на българската левица, която обвини ГЕРБ, че е пропуснала ценно време, в което да се противопостави на пакета. „Не може в ЕП българските социалисти да се застъпват за по-високи социални стандарти, а в България да противодействат именно на това“, посочи лидерът на европейските десни в ЕП”, коментира той.", "date": "2018.05.16", "title": "ЕНП подкрепя родните превозвачи"}
{"url": "https://www.monitor.bg:443/bg/a/view/43-godishna-prichinila-avtomeleto-vyv-varna-vozela-i-7-godishno-dete-99658", "text": "43-годишна жена е причинила голямата автомобилна катастрофа, при която високопрооходим „Джип Гранд Чероки“ помля 7 коли на оживено варненско кръстовище, съобщиха от полицията. Тя била зад волана на джипа, в който пътувала още една жена и 7-годишно дете. Инцидентът стана вчера малко преди 17  часа на кръстовището на булевардите „Сливница“ и „Христо Смирненски“. При маневра за завой надясно джипът се блъснал в лека кола  „Ситроен“, след което се преобърнал и прескачайки мантинелата, се стоварил върху още 6 автомобила, чакащи на светофара на отсрещното платно. Четирима души бяха отведени за преглед в болнично заведение, като двете жени от джипа, са освободени без травми. Детето и възрастен мъж получили контузни наранявания, като също са освободени, без опасност за живота. Очевидец разказа, че водачката на джипа, причинил катастрофата, е минала на червен светофар със скорост над 100 км/час. Мъжът извадил двете жени и детето от джипа, които били в шок от станалото. Шофьорката само повтаряла, че не разбрала какво се е случило. Тежката катастрофа блокира движението по един от най-оживените булеварди във Варна за повече от три часа. Спряно беше и движението на градския транспорт в района. Инцидентът нагря социалните мрежи, където коментарите бяха твърде цветисти и нелицеприятни за пишман шофьорката. Сред тях имаше и мнения, че такива им купуват книжките, заедно с подарения луксозен автомобил. Така ще бъде и ще става дори по-зле, докато се стигне до убийство, каквото сега се размина като по чудо, прогнозирт хората. Много недоволстват от некадърните шофьори, които се изживяват като богоизбрани в расовите си автомобили по родните пътища и всекидневно творят малоумни недоразумения. Подобно недоразумение е и циганин с Мерцедес, който вчера  по същото време на пътя Варна - Аврен с жена си и детето си, се заби с бясна скорост в крайпътно дърво. По време на движение с несъобразена скорост 34-годишният шофьор от прословутото с джебчийките си градче Игнатиево, загубил контрол над автомобила, излязъл от пътя и катастрофирал, обясниха от полицията. Вследствие на инцидента, мъжът получил фрактура на ребрата, 39-годишна жена има фрактура на дясна гривнена става и луксация на тазобедрена става, а детето, пътуващо с тях, е получило контузия на главата. Тримата са настанени за лечение в МБАЛ „Света Анна“, без опасност за живота. По двата случая са образувани досъдебни производства.  ", "date": "2018.05.16", "title": "43-годишна причинила автомелето във Варна, возела и 7-годишно дете "}
{"url": "https://www.monitor.bg:443/bg/a/view/izsledvat-bezplatno-za-predsyrdno-myjdene-vyv-varna-99660", "text": " Безплатни изследвания за предсърдно мъждене по модерната медицинска технология AFIB ще се правят във Варна. Това съобщиха от Медицинския университет там, който е организатор на инициативата. Прегледите ще бъдат извършвани на 17 май (четвъртък) от 11.00 до 18.00 часа в двора на университета. Те са част от кампанията, която се провежда едновременно в 11 града в България по повод Световния ден за борба с хипертонията. Пункт за безплатно измерване на кръвното налягане ще има и на входа на морската градина в близост до Фестивален и конгресен център – Варна. В кампанията се включват студенти по медицина от МУ-Варна ще мерят кръвното нялагане на гражданите, след което ще дават безплатна информация, свързана с хипертонията, предсърдното мъждене, мозъчния инсулт, тромбообразуването и правилата за измерване на кръвното налягане. бразуване на тромби и мозъчен инсулт, предупреждават специалистите.", "date": "2018.05.16", "title": "Изследват безплатно за предсърдно мъждене във Варна "}
{"url": "https://www.monitor.bg:443/bg/a/view/karanikolov-es-e-osnovnija-iztochnik-na-investicii-v-zapadnite-balkani-99659", "text": "ЕС е основният инвеститор на Западните Балкани и основен източник на преки чуждестранни инвестиции. Това заяви  министърът на икономиката Емил Караниколов на откриването на дискусия на тема „Инвестиционен потенциал на Западните Балкани“ в НДК. По думите му делът на търговията на Западните Балкани с ЕС е 72,3 на сто.  Само 7% е делът с Китай, а 4.8% с Русия“, обясни той. „За инвеститорите от ЕС е на средствата“, каза още Караниколов и обясни какви са силните и слабите страни на държавите в региона за привличането на инвестиции - ниски данъци, евтина работна ръка, но от друга страна лош имидж. Транспортната система е основа за насърчаване на чуждестранните инвестиции в Западните Балкани, подчерта министърът и добави: „Това е една от областите, в които не сме конкуренти, а партньори“. „Присъединяването към ЕС предлага перспектива за по-голямо насърчаване на преките чуждестранни инвестиции.“. „Това може да бъде потвърдено от присъединяването на България към ЕС“, посочи Караниколов.  за да постигат просперитет, заяви от своя страна председателят на Борда на Българския форум на бизнес лидерите Ираван Хира на откриването на дискусията.„За последните 10-12 години България успя да се превърне в едно по-добро място за живеене, инвестиции и работа“, посочи той и допълни: „За миналата година ИТ секторът представлява над 5% от БВП.“. По думите му в него работят 60 хиляди висококвалифицирани млади инженери.„Това докарва на държавата около 5 млрд. допълнителни приходи“, изтъкна Хира.  София дава старт и на първите проекти на Балканите, стана ясно пък от думите на ресорния министър за БГ председателството Лиляна Павлова, която също участва на форума. Павлова припомни, че Срещата на върха утре ще завърши с т.нар. декларация от София и анекс към нея. Именно в него ще бъдат описани всички и конкретни транспортни проекти, които осигуряват свързаност на Балканите. Така утре в рамките на срещата ще бъда И именно отварянето едни към други дава възможност за растеж, икономическо развитие и просперитет, които искаме. Имаме над 20 милиона млади хора, които са и капацитет, и работна ръка, от които всички се нуждаем, отбеляза Павлова. Тя потвърди готовността на страната ни да сподели своя опит със съседните ни страни по пътя на икономическите и административни реформи, по направление на сигурността и законността, и за осъществяване на свързаността между страните от региона и с Европа. Тя уточни, че ЕС е най-големият инвеститор и търговски партньор за страните от Западните Балкани. „Вярвам, че европейската перспектива за страните от Западните Балкани и подкрепата на ЕС по пътя им към реформи ще стане необратим процес. Надявам се заедно да отключим потенциала им“, каза още Павлова.", "date": "2018.05.16", "title": "Караниколов: ЕС е основният източник на инвестиции в Западните Балкани "}
{"url": "https://www.monitor.bg:443/bg/a/view/pet-zvezdi-i-liga-shteli-da-mahat-i-evroto-i-sankciite-sreshtu-rusija-99654", "text": "Изоставяне на еврото, спиране на икономическите санкции срещу Русия и зачеркване от Централната европейска банка на 250 млрд. евро от вътрешния дълг на Италия – това са основните точки в докопаната от репортери чернова на евентуалния „правителствен договор“ между движението „Пет звезди“ и партията „Лига“. Лидерите на двете формации Луиджи ди Майо и Матео Салвини реагираха веднага на журналистическата находка, обявявайки я за „стара“, „неактуална“ и „превъзмогната“ при продължаващите повече от седмица преговори за съставяне на коалиционен кабинет. В разпространената снощи съвместна декларация се подчертава, че особено що се отнася до общата европейска валута, нейното съществуването и ползването й от Италия въобще не се поставят под въпрос. От друга страна основен момент в разпростряната върху 39-те страници чернова е искането за преразглеждане на договорите за ЕС и преди всичко на онези клаузи в тях, които се отнасят до преразпределението на бюджета на Съюза и италианските вноски в него. Като според „Пет звезди“ и „Лига“ Москва не бива повече да бъде смятана за заплаха за Запада, а както за важен икономически и търговски партньор, така и за „стратегически съюзник“ в горещи точки на планетата като Сирия, Либия, Йемен и др. В „превъзмогнатия документ“ се отделя също така голямо внимание на „затягането“ на правораздавателната система чрез налагането на по-строги наказания за престъпленията срещу личността, за данъчни измами и др. Като спешна е очертана и необходимостта от разкриването на допълнителни съдилища и строителството на нови затвори. Доколкото до хода на преговорите между Луиджи ди Майо и Матео Салвини за съставяне на правителство, то новината от днес е, че те са се споразумели по ябълката на раздора - премиерския пост. Ако се вярва на последното изявление на Ди Майо пред журналисти от вчера, то може би още довечера той и Салвини ще обявят или готовността си за съставяне на кабинет, или провала на напъните им. От канцеларията на президента Серджо Матарела пък съобщиха, че държавният глава е склонен да ги чака до понеделник, след което би трябвало той лично да се заеме със съставянето на правителство два месеца и половина след изборите на 4-ти март. Като според витаещата из Рим клюка кабинетът на държавния глава дори вече бил готов и му била осигурена парламентарна подкрепа.", "date": "2018.05.16", "title": "Бъдещият кабинет в Италия ще маха еврото и санкциите срещу Русия"}
{"url": "https://www.monitor.bg:443/bg/a/view/temenujka-petkova-aec-belene-trjabva-da-e-pazaren-proekt-99663", "text": "България трябва да потърси възможност за реализирането на пазарен принцип и без държавна гаранция проекта АЕЦ „Белене“. Това заяви енергийният министър Теменужка Петкова след заседанието на Министерския съвет, където бе приет доклад за “Белене” и предстои да бъде внесен в Народното събрание. В документа са разгледани няколко варианта за бъдещото на ядрената централа. Като най-неприемливи варианти са оценени да продължи бездействието, продажба на оборудването, както и проектът да не е на площадката на АЕЦ “Белене”. Разгледан е вариант НЕК и БЕХ да запазят еднолично своето участие, но това било много малко вероятно, тъй като нямали финансовата възможност да участват в реализацията на такъв проект с първоначална стойност от 20 млн. лв. Обсъден бил и сценерия АЕЦ “Белене” да се реализира от изцяло частен инвеститор, но той не бил удачен за държавата. Затова Петкова е внесла в МС предложение проекта да бъде реализиран на пазарен принцип, чрез избор на стратегически инвеститор, без държавни гаранции и изкупуване електрическа енергия. Тя е категорична, че през последната година инвеститорския интерес се засилва. От своя страна вицепремиерът Томислав Дончев заяви, че след решението на арбитража и доставката на оборудването, всеки един знае, че трябва да се използва този капитал. По думите му при рестарт на една системата или проект нещата заработват по-добре. Той категорично заяви, че проекта АЕЦ “Белене” или ще бъде пазарен, или въобще няма да бъде реализиран.", "date": "2018.05.16", "title": "Теменужка Петкова: АЕЦ “Белене” трябва да е пазарен проект"}
{"url": "https://www.monitor.bg:443/bg/a/view/makedonski-medii-mej-pristiga-v-skopie-99662", "text": "Британският премиер Тереза Мей пристига в четвъртък в Скопие, съобщи македонската телевизия Сител. Засега няма официално потвърждение нито от правителството, нито от външното министерство на Македония. Това ще е първото посещение на британски премиер в Македония от 19 години. През 1999 г. по време на косовската криза в Скопие дойде тогавашният британски премиер Тони Блеър. Мей ще има среща с премиера Зоран Заев най-вероятно следобед, след връщането на македонския премиер от София, където същия ден ще разговаря с гръцкия си колега Алексис Ципрас. Очаква се Заев и Мей да дадат съвместна пресконференция. Това става само ден след като Мей предупреди турския президент Реджеп Тайип Ердоган да не отива твърде далеч в предприемането на репресивни мерки срещу тези, за които се смята, че стоят зад осуетения опит за преврат от 2016 г. Същевременно парламентът на Шотландия отхвърли предложената от Лондон сделка за Брекзит с 93 гласа „против“ и 30 гласа „за“, предаде Ройтерс. Въпреки че шотландският парламент няма право да налага вето срещу законопроектът, решението на Холируд да не одобри споразумението за Брекзит създаде безпрецедентен конституционен разрив между Единбърг и Лондон, който допълнително усложни ситуацията пред британския премиер Тереза Мей. Британският министър по въпросите на Шотландия Дейвид Мъндел заяви, че правителството на Обединено кралство възнамерява да прокара законопроектът, като допълни, че вратите са отворени за по-нататъшни преговори. „Ще има възможност за бъдещи дебати и дискусии. Все още вярвам, че можем да разрешим този въпрос.“, каза Мъндел пред Би Би Си. Борещата се за независимост Шотландската национална партия (ШНП) заяви, че би било „възмутително“, ако Лондон наложи сделката на Единбург. Парламентът на Шотландия може да приема първично законодателство в някои области, включително в секторите на селското стопанство и рибарството, които в момента са управлявани от ЕС.  ", "date": "2018.05.16", "title": "Македонски медии: Мей пристига в Скопие "}
{"url": "https://www.monitor.bg:443/bg/a/view/konsultirat-hipertonici-bez-napravlenie-vyv-vma-99661", "text": "Специалисти по кардиология от Военно-медицинска академия ще преглеждат и консултират хипертоници без направление от личния лекар. Консултациите са на на 17 май, от 08.00-13.00 часа, в кабинет № 220, който е на втория етаж в поликлиниката на ВМА. Необходимо е обаче желаещите да си запишат час предварително на телефон: 02/92 25682, от 08.00-14.00 часа. От ВМА обясниха, че целта на кампанията е да се повиши информираността на обществото по въпросите, свързани с повишеното кръвно налягане, което е една от най-честите причини за смърт от сърдечни заболявания, инсулти и сърдечна недостатъчност. Глобалният сърдечно-съдов риск нараства драматично, когато артериалната хипертония е съчетана с рискови фактори, свързани с храненето и начина на живот, повишен холестерол, наднормено тегло, повишена консумация на сол и захар, обезвижване, тюнюнопушене.", "date": "2018.05.16", "title": "Консултират хипертоници без направление във ВМА"}
{"url": "https://www.monitor.bg:443/bg/a/view/v-ms-obsydiha-integracijata-na-zapadnite-balkani-99641", "text": "Обсъдихме промени за цялостна интеграция на Западните държави, както и за комуникацията между институциите и държавите. Това заяви социалният министър Бисер Петков в Министерския съвет след срещата на премиера Бойко Борисов с президента на Европейската конфедерация на профсъюзите Лука Визентини. Петков заяви, че е поставено искането на синдикалните организации за предсъединителните промени в държавите, които искат да са членки на ЕС. От своя страна Визентини изрази благодарност, че е разговарял с премиера Борисов за солидарността за превозвачите. “Получихме пълно разбиране от страна на премиера Борисов, че на нас ще ни бъде помогнато”, каза Визентини. По време на срещата е поставен и въпроса за подобряване на инфраструктурата в Западните Балкани. По-късно пред журналисти Петков обяви, че ще бъде подготвен нов закон за хората с увреждания. Новият документ се налага, за да отговаря на Конвенцията за правата на хората с увреждания, ратифицирана от Народното събрание още през 2012 г., обясни Петков. В законопроекта ще бъде регламентирано правото на лична помощ за хората, които имат нужда от такава в ежедневните си дейности. Личната помощ ще бъде отпускана на база на социалната оценка на индивидуалните потребности, която по-добре ще отчита нуждите на хората. Законопроектът предвижда и промяна на функциите на Агенцията за хората с увреждания.        ", "date": "2018.05.16", "title": "В МС  обсъдиха интеграцията на Западните Балкани"}
{"url": "https://www.monitor.bg:443/bg/a/view/borisov-naredi-da-se-izplatjat-zaplatite-na-lekarite-99644", "text": "Премирът Бойко Борисов нареди на здравния министър Кирил Ананиев да бъдат изплатени заплатите на лекарите. В началото на правителственото заседание той обяви, че е грехота при толкова пари за здравеопазване, да има недоволни.  “Не може с над 480 млн. лв. да сме увеличили пакетите тази година Такива пари за здравеопазване никога не са давани. И те точно да не са доволни”, заяви Борисов. Ананиев отвърна, че парите се получават, но има запори. “Вдигаме запорите, всеки ден говорим с кредиторите и пак са недоволни“, каза здравеният министър, а Борисов го засече с думите: Министър-председателят нареди и на вътрешния министър Валентин Радев и ген. Николай Николов да обиколят всички места, където вчера вилня буря. “Помогнете на всички кметове с каквото е необходимо, да опишат щетите по-бързо” обяви премиерът.", "date": "2018.05.16", "title": "Борисов нареди да се изплатят заплатите на лекарите"}
{"url": "https://www.monitor.bg:443/bg/a/view/bivsh-policaj-napadna-kolega-sled-kato-go-spipaha-da-kara-pijan-izbjagal-ot-speshnoto-i-se-sbil-s-uniformenite-ot-kustendil-99645", "text": "Бивш полицай нападна колега, след като го спипаха да шофира след употреба на алкохол. 50-годишният Юлиян К. управлявал лек автомобил „Тойота Корола“, когато бил спрян за регулярна проверка от служители на КАТ „Пътна полиция“. Тогава мъжът категорично отказал да бъде изпробван с техническо средство за употреба на алкохол. „Пред полицаите водачът е заявил,  че иска да му бъде направена кръвна проба. Закаран е в ЦСМП и малко преди да му бъде направена манипулацията, хукнал да бяга. Не стигнало това, но той нанесъл удари на един от застигналите го в двора на здравното заведение полицаи“, обявиха от ОДМВР - Кюстендил. Униформеният служител е с травма в областта на рамото и с изкълчен палец. „Колегата не е в болничен, днес е на работа. Чухме коментари, че въпросният 50-годишен мъж е работил като униформен в столицата. Какво обаче е провокирало агресията му все още не е ясно. Най-вероятно причината е употребата на алкохол. Днес продължава проверката и на автомобила му“, обявиха още от полицията в Кюстендил. 50-годишният шофьор е в ареста на РУ Кюстендил, като преди това му е взета кръв за анализ. По случая е започнато досъдебно производство, уведомен е дежурен прокурор.", "date": "2018.05.16", "title": "Бивш полицай нападна колега, след като го спипаха да кара пиян"}
{"url": "https://www.monitor.bg:443/bg/a/view/vzriv-v-medicinski-centyr-v-kalifornija-99642", "text": "Експлозия в медицински център в американския град Алисо Виехо (щата Калифорния) отне живота най-малко на един човек, съобщиха американските медии. Най-малко трима са пострадали като двама са в критично състояние. Отбелязва се, че в сградата, където е възникнала експлозията, има медицинска клиника, а до нея - детска градина. \"Експлозията е разбила стените и прозорците и сериозно е повредила първия етаж на двуетажната сграда\", казва капитан Тони Бомарито, говорител на пожарната в окръг Ориндж Каунти. Той изяснява, че инцидентът не е свързан с изтичане на газ. От полицията не изключват взривът да е организиран преднамерено. Изясняват се обстоятелствата около инцидента. \"Не знаем все още дали това е умишлена детонация на устройство или дали е било авария\", каза шерифът на Ориндж Каунти Дейв Сойър, който добавя, че засега нито една версия не е изключена. Според думите на Сойър, взривът е концентриран в апартамент на първия етаж на офис сградата.", "date": "2018.05.16", "title": "Взрив в медицински център в Калифорния "}
{"url": "https://www.monitor.bg:443/bg/a/view/afrika-na-majja-vitkova-specheli-scrip-teast-v-kan-jurito-obedinila-e-nishkite-na-zagubata-lubovta-i-semejstvoto-99650", "text": "Сценарият \"Африка\" на Майя Виткова-Косева спечели наградата ScripTeast на името на Кшищоф Кешловски за най-добър сценарий от Източна Европа, която беше присъдена за 12-ти път на кинофестивала в Кан. Режисьорката получи статуетка, направена от Адам Федорович и чек за 10 хиляди евро. Номинациите за наградата са част от една от най-успешните европейски програми за сценаристи, развивани от Независимата филмова фондация (Варшава). В мотивите за наградата членовете на журито са записали: \"Награденият сценарий има всички качества, които се търсят в текст от тази част на Европа. Той е изненадващ, непредвидим и абсолютно завладяващ. Авторката е успяла да обедини нишките на загубата, любовта и семейството така, че Всичко това е изградено по един лиричен, но достъпен начин, който обещава чудесно кинопреживяване.\" Това е вторият проект на Майя Виткова-Косева. Дебютът й като режисьор и сценарист \"Виктория\" беше показан в основната селекция на повече от 70 фестивала, в частност на Sundance в Ротердвам и в Карлови вари, спечелвайки 10 награди, а \"Ню Йоркър\" го изброи като четвърти най-добър филм на 2016, а самата Виткова-Косево беше призната за петата най-добра режисьорка в света за същата година. Сценарият \"Африка\" спечели през миналата есен с конкурс държавно финансиране за идея за развитие на сценарий и подготовка на проект за игрален филм. Майя Виткова-Косева е родена в София, завършила е Националната академия за театрално и филмово изкуство „Кръстьо Сарафов“ с магистърска степен по режисура през 2001 г. До 2006 г. работи като асистент-режисьор и кастинг-режисьор за над 20 филмови и телевизионни продукции. Изпълнителен продуцент на независимата продукция „Източни пиеси“ от 2008 г. на режисьора Камен Калев, която има над 10 награди от фестивали в Токио, Братислава, Варшава, София. В началото на 2009 г. основава независимата компания Viktoria Films. Заедно със Светослав Драганов е режисьор на 27-минутния документален филм „Майки и дъщери“ от 2006 г.", "date": "2018.05.16", "title": "\"Африка\" на Майя Виткова-Косева спечели ScripTeast в Кан"}
{"url": "https://www.monitor.bg:443/bg/a/view/godina-i-deset-meseca-zatvor-za-kustendilec-spipan-s-40-kg-tutun-99649", "text": "Една година и десет месеца „лишаване от свобода“ при „строг“ режим на изтърпяване получи кюстендилецът Любомир Борисов. Срещу него беше повдигнато обвинение за незаконно държане на акцизни стоки. От 02.06.2017 г. до 11.06.2017 г., в квартал „Могилата“ в Кюстендил и в село Невестино, подсъдимият Любомир е държал в лек автомобил и в прилежащи постройки към къща 40.969 кг тютюн за пушене. В условията на неотложност е било извършено претърсване и изземване на незаконната стока. Изготвената физико-химична експертиза е установила, че държаната от мъжа суха растителна маса представлява годен за пушене нарязан тютюн, готов за консумация без допълнителна индустриална обработка. Общата му стойност възлиза на 3933 лева. По време на съдебното заседание е постигнато споразумение между защитника на подсъдимия и Районна прокуратура – Кюстендил, което съдът е одобрил. Любомир е многократно осъждан, предимно за престъпления, свързани с държане на стоки без български акцизен бандерол.", "date": "2018.05.16", "title": "Година и десет месеца затвор за кюстендилец, сгащен с 40 кг тютюн"}
{"url": "https://www.monitor.bg:443/bg/a/view/arestuvaha-dvama-policai-za-iznudvane-99643", "text": "Двама служители на \"Охранителна полиция\" са арестувани, след сигнал за изнудване. По непотвърдена информация униформените изнудвали криминално проявени в района на Централна гара в София. Според първоначалните данни, те хванали две момчета с марихуана, съобщава Нова телевизия. Вместо да ги арестуват, започнали да ги изнудват за пари. След подаден сигнал обаче полицаите са арестувани. Те са служители на 2-ро районно управление в София. ", "date": "2018.05.16", "title": "Арестуваха двама полицаи за изнудване"}
{"url": "https://www.monitor.bg:443/bg/a/view/izgotvjat-nov-zakon-za-horata-s-uvrejdanija-99651", "text": "Работна група ще изготви изцяло нов проект на Закон за хората с увреждания. Това заяви министърът на труда и социалната политика Бисер Петков. Новият нормативен акт ще бъде изцяло синхронизиран с Конвенцията за правата на хората с увреждания, която беше ратифицирана от Народното събрание през 2012 година. В законопроекта ще бъде регламентирано правото на лична помощ за хората, които имат нужда от такава в ежедневните си дейности. Личната помощ ще бъде отпускана на база на социалната оценка на индивидуалните потребности. Законопроектът предвижда промяна на функциите на Агенцията за хората с увреждания. Освен това ще се наблегне и над възможностите, осигуряващ интегрирана работна среда. „Новият закон ще касае всички хора с увреждания, затова искаме по-широк кръг от организации да бъдат включени в работната група. Само през диалога можем да постигнем добрите решения, които да удовлетворят желанията на хората с увреждания“, коментира Светлана Ангелова. Съставът на работната група ще бъде разширен с представители на родители на деца с увреждания. Плановете са законопроектът да бъде приет в рамките на тази година.", "date": "2018.05.16", "title": "Пишат нов Закон за хората с увреждания"}
{"url": "https://www.monitor.bg:443/bg/a/view/lazer-predava-video-pod-vodata-sistemata-predostavja-podvodna-bezjichna-optichna-komunikacija-i-kontrol-99652", "text": "Един от факторите ограничаващи подводните дистанционно управлявани средства (ROV) е фактът, че за да може оператора да вижда, картината уловена от камерите, плавателният съд трябва да бъде физически свързан с поддържащ кораб на повърхността чрез дълъг кабел. Учени опитват да променят това, чрез двупосочна система, която използва лазери за безжично предаване на UHD видео през водата. Системата за подводна безжична оптична комуникация (UWOC) е създадена от Университета за наука и технологии на Саудитска Арабия „Крал Абдула” (KAUST). Досега системата е тествана при лабораторни условия, като успешно изпраща и получава сигнали до 4,5 м дълбочина в чиста вода в открития океан и по-замърсената вода в пристанищата.  Системата включва подводна платформа, която преобразува цифровото видео с ултра-висока разделителна способност в серия от изключително бързи импулси, излъчвани от 520-нанометров зелен лазерен диод. Тези импулси образуват канал за връзка, преминавайки през водата, и се улавят от приемник оборудван с фотодиод, който ги преобразува във видео в реално време. Приемника използва 450-нанометров син лазер за формиране на канал за връзка, който предава данни към подводното устройство. В тези данни се включва обратна връзка за качеството на сигнала на полученото видео. Въз основа на тази обратна връзка подводната платформа адаптира мощността и модулацията на своя видео сигнал, за да компенсира чистотата на водата. Това означава, че ако водата е съвсем бистра, ще може да се предава повече видео данни с по-бърза скорост, но ако е мътна, качеството на видеото се запазва, като се забавя скоростта на предаване. „Крайният потребител няма да усети никаква разлика в качеството на видеото, тъй като системата доставя видео данни със същата разделителна способност, но при оптимизирани скорости на мощност и предаване”, казва Ал-Халафи, сътрудник в проекта.  Данните, предавани по канала на връзка към подводното средство, също могат да съдържат команди, с които оператора дистанционно да управлява ROV. Това не е първата UWOC система, но според съобщенията е постигнала най-висока резолюция и най-бърза скорост на предаване на подводно видео.", "date": "2018.05.16", "title": "Лазер предава видео под водата"}
{"url": "https://www.monitor.bg:443/bg/a/view/pokazaha-seks-stranicite-ot-dnevnika-na-ane-frank-99640", "text": "Две страници от дневника на Ане Франк, в които тя е писала мръсни вицове и мисли за секса, бяха показани в Амстердам, съобщи Би Би Си. Анелис или Анелизе Мари Франк е еврейско момиче, родено в Германия и прекарало по-голямата част от живота си в Холандия. По време на Втората световна война то се укрива от нацистите със своето семейство в Амстердам и води дневник, публикуван след края на войната. Умира в концентрационния лагер Берген-Белзен. Баща й, Ото Франк, е единственият оцелял, тъй като се намира в лагерна болница от ноември 1944 до 27 януари 1945 г., когато Съветската армия освобождава концлагера. Веднага след войната Ото Франк се връща в Амстердам. Неговите служителки Мип и Ели намират дневника на Ане. През 1947 г. Ото Франк сбъдва мечтата на дъщеря си да стане писателка. Книгата е издадена под заглавие „Het Achterhuis“ – „Задната къща“ и веднага привлича вниманието на публиката. През 60-те години сградата на „Опекта“ се превръща в музей „Ане Франк“. Днес в предната част на къщата се намира централният офис на фондация „Ане Франк“, която има клонове в Берлин, Базел,Виена, Лондон и един в САЩ. Апартаментът на „Мерведеплейн“ №37 ет.2 е ремонтиран и се дава под наем на млади писатели. Днес книгата е преведена на 60 езика, снимани са и филми по нея. През 2004 г. екипът на „Дискавъри чанъл“ излъчва филма „Кой предаде Ане Франк?“. Най-добрата приятелка на Ане Жаклин ван Марстен написва книга за нея. Училището, в което е учила Ане, днес носи нейното име. Ане е толкова известна, че ѝ правят два паметника – единият е пред музея, а другият – в парка на „Мерведеплейн“. Новите страници са върху хартия, облепена с тиксо, и са писани на 28 септември 1942 г., когато Ане е на 13 години. Имало е опит да бъдат заличени, но благодарение на новите технологии днес са разчетени, казва Роналд Леополд от музея „Ане Франк“ в Амстердам. Тя ги допълва с няколко реда за сексуалното образование, сякаш разказва на някого онова, което е научила от баща си. Изследователите днес отбелязват, че няма как да не се усмихнеш, докато четеш тези страници. Като всяко подрасващо момиче, и Ане е знаела някой и друг виц. Един от написаните е следният: „Защо момичетата от вермахта са дошли в Холандия? Защото са любовници на войниците.“ От музея „Ане Франк“ отбелязват, че това не е първият път, когато намират редове, посветени на секса, като припомнят, че и друг път се е случвало в дневника й да намират място истории, разказани в семейството или на улицата. Те припомнят, че дневниците са част от световното културно наследство ЮНЕСКО. От музея подчертават, че тези страници не развалят представата ни за Ане, а напротив – обогатяват я – та става оживява пред нас като обикновено момиче с всичките нормални черти.  ", "date": "2018.05.16", "title": "Показаха секс страниците от дневника на Ане Франк "}
{"url": "https://www.monitor.bg:443/bg/a/view/vdignaha-helikopterite-za-bojan-petrov-skatov-naj-verojano-go-e-pogylnala-cepnatina-99627", "text": "Хеликоптерите, включени в акцията по издирването на изчезналия при изкачване на осемхилядника Шиша Пангма алпинист Боян Петров, който е в неизвестност от 3 май, успяха да излетят днес, след като вчера това се оказа невъзможно заради лошото време. Спасителните екипи, участващи в безпрецедентната по мащабите си акция с хеликоптери излетяха от летището в Катманду при умерено добро време в решителния за издирването на алпиниста ден. Издирването от въздуха днес ще е финалното, преди да се стигне до заключение, дали цялата операция по издирването в Хималаите на българина с най-много изкачени върхове с височина над 8000 метра да продължи. „Времето е сравнително добро за търсене с хеликоптер. В момента екипът се движи близо до Неланг, за да достигне Шиша Пангма. Както ни беше казано от ръководителя на въздушната акция днес ще се проведе още едно търсене на Боян, преди да се вземи крайно решение за финал на спасителната мисия”, съобщиха от спасителния екип. Вчера жената на Боян Петров призна, че в нея е останал само лъч надежда за успешното му спасяване, но ѝ е все по-трудно да вярва в щастливия изход. „С това търсене ми я дават и Сега проверяват странични места, където се предполага, че могат да намерят нещо”, поясни Радослава Ненова. „Ако е загинал, искам да остане в планината. Самият той това иска, сигурно и планината го иска”, заяви тя. На 5 май украински алпинист и трима шерпи откриха отворената палатка и спалния чувал на Петров в лагер 3 - най-високия на Шиша Пангма. Това предполага, че българинът е оставил по-голямата част от екипировката си, за да предприеме финалното изкачване на върха. Тъй като Петров не използва допълнителен кислород, буквално всеки грам има значение. Ето защо той е оставил и сателитния си телефон. Тримата катерачи чакаха завръщането на българския алпинист, но скоро бяха принудени да слязат в по-нисък лагер заради лошото време. Последва наистина безпрецедентна спасителна операция. В нея участват над 100 души по земя и 3 хеликоптера във въздуха. Китай даде специални визи на двама непалски пилоти, за да могат машините с турбинни двигатели да се включат в издирването на Петров. Известният шерп Мингма, който е приятел на българина, лично се включи в спасителната операция и също получи извънредна виза от Китай. Днес пък алпинистът Атанас Скатов, който по същото време, когато Петров атакува Шиша Пангма, започна своето изкачване на Мо Ойо (8200 м) каза в ефира на bTV, че Боян най-вероятно е пропаднал в цепнатина. Скатов, който е веган е първият българин, стъпил на този връх. Двамата с Боян са имали уговорка да се видят в подножието на Еверест, тъй като след покоряването на първия си осемхилядник за годината и двамата са планирали да изкачат тази пролет и покрива на света. \"Има много пукнатини под Шиша Пангма, а така ги покрива и не знаеш, че следва пропадане\", обясни Скатов версията си защо 12 дни Боян не може да бъде открит. \"За първи път толкова голяма група провежда спасителна операция, за първи път Китай и Непал имат съвместни действия\", посочи алпинистът. Той се надява неговата експедиция да приключи до юни и тогава да се завърне в България.", "date": "2018.05.16", "title": "Вдигнаха хеликоптерите за Боян Петров"}
{"url": "https://www.monitor.bg:443/bg/a/view/v-japonija-proverjavat-subaru-za-falshificirane-na-danni-99628", "text": "Японските власти провериха днес главния офис на Subaru във връзка с представен от фирмата доклад за фалшифицирани данни за разхода на гориво и изхвърляни вредни емисии от колите, произвеждани в завода й в префектура Гума, съобщава агенция „Киодо”. От автомобилната корпорация представиха през април на властите доклад за систематично манипулиране на данните от 2002 г. от страна на ръководителя за тестване на новите автомобили в завода в град Ота, за което ръководството на корпорацията не е знаело. През ноември миналата година от Subaru бяха принудени да изтеглят от пазара 395 хил. автомобила за повторна проверка на безопасността на колите, защото преди излизането им от завода те са били тествани от некомпетентен персонал. Subaru Corporation, освен автомобили произвежда и летателни апарати. Тя е партньор на американските корпорации Boeing и Lockheed Martin и прави самолети и вертолети по техни лицензи.", "date": "2018.05.16", "title": "В Япония проверяват Subaru за фалшифициране на данни"}
{"url": "https://www.monitor.bg:443/bg/a/view/rajan-rejnolds-pja-kato-ednorog-v-korejsko-predavane-99595", "text": "Холивудският актьор Раян Рейнолдс се появи с маска на еднорог в корейското музикално предаване King of Mask Singer. Звездата от „Дедпул“ се яви като участник и изпя песента Tomorrow от мюзикъла „Ани“. Предаването наподобява формата The Voice, тъй като двама изпълнители се крият зад маски, за да бъдат оценени единствено по гласовите си възможности. Рейнолдс не успя да впечатли с вокалните си заложби публиката, която буквално полудя от радост, когато видя кой се крие зад маската на еднорога. заяви след елиминацията си той. Междувременно стана ясно, че ще има продължение на блокбастъра „Бодигард на убиеца“, който доведе Раян Рейнолдс и Самюел Джаксън у нас преди две години. Втората част на лентата отново ще се снима в България и ще носи името „Бодигард на жената на убиеца“. По-наблюдателните фенове веднага разпознаха Салма Хайек в ролята на главен герой. Актрисата с мексикански корени изигра нахаканата съпруга на екранния наемен убиец, в чиято кожа скочи Джаксън, а затворническите сцени с нея се превърнаха в тотален хит. Сега героят на Рейнолдс – професионалният бодигард Майкъл Брайсу, ще трябва да изостави „клиента си“ Дариус Кинкейд, за да брани живота на половинката му. Очаква се снимките да започнат в края на годината.  ", "date": "2018.05.16", "title": "Раян Рейнолдс пя като еднорог в корейско предаване  "}
{"url": "https://www.monitor.bg:443/bg/a/view/jylt-kod-za-obilni-valeji-v-6-oblasti-99629", "text": "Жълт код за обилни валежи е въведен днес за шест области в страната-Видин, Монтана, Враца, София-област, София град и Перник. В тези райони през нощта имаше краткотрайни и интензивни валежи, придружени с гръмотевични бури и градушки. Очакваните количества на валежите ще са около и над 30 л/кв.м за 3-6 часа. Днес през деня само на отделни места отново ще се развива купесто-дъждовна облачност и ще превали; ще има и слънчеви часове. Вятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър. Температурите ще са близки и малко по-високи от обичайните - максималните ще са предимно между 23 и 28 градуса. След временното понижение в нощните часове, през деня атмосферното налягане отново ще се повиши и ще е близко до средното за месеца. В планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 м ще е около 16 градуса, на 2000 м - около 9 градуса. По Черноморието ще преобладава слънчево време с временни увеличения на облачността. Само на отделни места е възможно краткотрайно да превали. Ще духа до умерен югоизточен вятър, който след обяд в южните райони ще се ориентира от югозапад. Максималните температури ще са 23-27 градуса. Температурата на морската вода е 18-19 градуса, вълнението на морето ще е 2-3 бала.", "date": "2018.05.16", "title": "Жълт код за обилни валежи в 6 области"}
{"url": "https://www.monitor.bg:443/bg/a/view/vulkanyt-kilaueja-zastrashava-aviacijata-99632", "text": "  Експлозиите във вулкана Килауеа на Хавайските острови се засилиха вчера, облакът от пепел над кратера се е издигнал на 3770 метра и властите обявиха червен код за опасност за авиацията, съобщи Ройтерс. Червен код означава, че вулканично изригване може да засегне полетите в района, като изхвърля пепел към въздушните трасета, според сайта на американския геофизичен институт, отбелязва агенцията. От изригването на Килауеа преди 12 дни вулканична лава е унищожила 37 сгради, повечето жилищни, и е причинила евакуацията на близо 2000 души.", "date": "2018.05.16", "title": "Вулканът Килауея застрашава авиацията"}
{"url": "https://www.monitor.bg:443/bg/a/view/severna-koreja-se-otmetna-ot-sreshta-s-trymp-zasega-99630", "text": "Северна Корея не е заинтересувана от среща на върха със САЩ, ако те продължат да настояват за едностранен отказ на Пхенян от ядрената му програма. Това заяви севернокорейският първи заместник-външен министър Ким Ге-гуан, цитиран от Асошиейтед прес. \"Ние не сме заинтересувани от преговори, на които ще бъдем притиснати в ъгъла и ще ни се отправят искания едностранно да се откажем от ядреното оръжие. Не ни остава нищо друго, освен да преразгледаме въпроса за среща на върха със Съединените щати\", каза севернокорейският представител. Той разкритикува също изявленията на Вашингтон, че Северна Корея трябва напълно да се откаже не само от ядрената си програма и балистичните ракети, но и от биологическите и химическите си оръжия. Решението на Северна Корея да отмени междукорейските преговори на министерско равнище, планирани за днес, е достойно за съжаление, заяви южнокорейското министерство на националното обединение, предаде Ройтерс. \"Решението на Северна Корея едностранно да отложи преговорите на високо равнище между двете Кореи, изтъквайки като причини годишното съвместно военновъздушно учение между Южна Корея и Съединените щати противоречи на духа на Декларацията от Панминчжон и е достойно за съжаление\", посочи говорител на министерството. Той призова Севера незабавно да се върне на масата за преговори. Съединените щати и Южна Корея увериха, че учението е с отбранителна цел, но Пхенян го окачестви като \"военна провокация, насочена срещу положителното политическо развитие на Корейския полуостров\".", "date": "2018.05.16", "title": "Северна Корея се отметна - поставя условия за среща с Тръмп, засега "}
{"url": "https://www.monitor.bg:443/bg/a/view/beroe-i-vereja-se-otdalechavat-ot-celite-si-99638", "text": "„Ботев“ (Пловдив) записа лесен успех с 2:0 над „Верея“ в среща от 9-ия кръг на шампионския плейоф в Първа професионална лига снощи. В герой за “канарчетата” се превърна Стивън Петков, който заби и двете попадения в мрежата на гостите от Стара Загора. С тези три точки “жълто-черните” събраха актив от 55 точки, като тимът на Николай Киров е в серия от три победи в последните пет кръга. Ужасната форма на старозагорци пък продължава. „Верея“ няма победа вече 11 поредни шампионатни мача и е шести с 19 точки по-малко от „Ботев“. Ситуацията и за другия старозагорски тим „Берое“ не се развиват много добре. Участието на отбора на бараж, който при успех дава излаз към Лига Европа, става все по-трудно, след като „Берое“ не успя да победи шампиона „Лудогорец“. Двубоят завърши 1:1, въпреки че „орлите\" играха с резервите и доста от юношите си. Кръг преди края на шампионата „Берое“ изостава на две точки от „Левски“ в борбата за третото място. В последния кръг \"сините\" гостуват на „Верея“, като ги устройва и равен резултат, тъй като са с по-добри показатели от своя съперник.", "date": "2018.05.16", "title": "„Берое“ и „Верея“ се отдалечават от целите си"}
{"url": "https://www.monitor.bg:443/bg/a/view/britanskite-aristokrati-akostirat-vyv-varna-naj-novite-modeli-na-jaguar-i-land-rover-shte-gostuvat-v-morskija-grad-99505", "text": "За поредна година официалният вносител на марките Jaguar и Land Rover - фирмата „Мото-Пфое” има удоволствието да организира ексклузивното събитие „Дни на британските автомобили”, като този път то ще се проведе на 18 и 19 май на паркинга на Гранд Мол Варна. Всички любители на мощността, спортната динамика, лукса, иновативните технологии и безграничните възможности, са поканени да разгледат и тестват новото поколение автомобили на марките Jaguar и Land Rover. На място клиентите ще имат възможността лично да се убедят в невероятните способности на някои от най-желаните и вълнуващи модели на двете марки. На разположение на потенциалните клиенти ще бъдат моделите на Jaguar - F-PACE, E-PACE, XE и XF, а от гамата на Land Rover ще бъдат налични Discovery и Discovery Sport, както и луксозните и Range Rover Sport и Velar. Събитието ще се проведе на 18 и 19 май между 10 и 18 часа на входа на Гранд Мол Варна.", "date": "2018.05.16", "title": "Британските аристократи акостират във Варна"}
{"url": "https://www.monitor.bg:443/bg/a/view/misterija-na-bylgarskite-glasove-se-zavryshtat-s-album-na-23-maj-99600", "text": "Новият албум на „Мистерия на българските гласове“ - BooCheeMish, ще дебютира на родния музикален пазар на 23 май, два дни преди световната премиера на диска. Хорът ще зарадва почитателите си с 12 нови произведения, писани специално за него, а с участие в продукцията се разписва и носителката на „Златен глобус“ Лиса Джерард. Музикантите вече представиха песните от BooCheeMish с концерти в София и Пловдив миналата година. Възможността да чуят на живо виртуозните изпълнения ще имат и жителите на морската ни столица, където „Мистерия на българските гласове“ ще дадат тон за песен на 12 юни в рамките на фестивала Варненско лято. Хорът вече направи успешни концерти в Белгия, Холандия, Италия и др. Изяви предстоят още в Швейцария, Полша, Германия и т.н. BooCheeMish е първият албум на „Мистерия на българските гласове“ от 20 години насам. От вчера албумът е достъпен и за предварителна онлайн продажба с 15% отстъпка. Създаването на BooCheeMish отнема над две години. В албумът участват още световният шампион по бийтбокс – SkilleR, немският перкусионист Дейвид Кукерман, както и българските музиканти Петър Миланов (китара), Христина Белева (гъдулка), Костадин Генчев (кавал) и Димитър Карамфилов (контрабас). Албумът е продуциран от Шуберт Мюзик Пъблишинг, а песните в него са специално композирани от българският композитор и музикален продуцент на албума Петър Дундаков, от Лиса Джерард и от ирландският композитор Джулс Максуел.", "date": "2018.05.16", "title": "„Мистерия на българските гласове“ се завръщат с албум на 23 май"}
{"url": "https://www.monitor.bg:443/bg/a/view/grisho-s-rojden-den-i-mach-s-nishikori-dnes-99639", "text": "Григор Димитров днес празнува 27-ия си рожден ден, но дали ще си направи подобаващ подарък зависи само от него. Българинът го очаква много труден съперник в първия му мач на турнира на червени кортове от сериите “Мастърс” в Рим с награден фонд 5,44 милиона евро. Григор е поставен под №3 в основната схема и почиваше на старта, а във втория кръг ще се изправи срещу японеца Кей Нишикори. Победителят от този мач пък ще срещне в следващия кръг германеца Филип Колшрайбер. Азиатецът вече се справи с испанеца Фелисиано Лопес със 7:6(5), 6:4 на старта. Мачът между Димитров и Нишикори е втори в програмата на корт \"Next Gen Arena\" и се очаква да започне около 13:30 часа днес.", "date": "2018.05.16", "title": "Гришо с рожден ден и мач с Нишикори днес"}
{"url": "https://www.monitor.bg:443/bg/a/view/d-r-stanimir-hasyrdjiev-zdravnata-kasa-proverjava-postfaktum-iztochvane-na-pari-u-nas-ne-se-kontrolira-dali-pacientyt-e-bil-v-bolnica-i-v-koe-otdelenie-99596", "text": "- Д-р Хасърджиев, на 28 април двама служители на здравната каса в Пловдив бяха арестувани с обвинения за източване на касата с 1,1 млн. лева чрез фиктивни аптеки и дублиране на медикаменти за хепатит С. Защо се случва така, че въпреки афиширания силен контрол от страна на НЗОК все има пробойни? - Очевидно контролът не е насочен там, където трябва. Следят се неща, при които е очевидно, че при тях няма злоупотреби. В същото време пациентите са принудени да минават през иглени уши, за да си получат животоспасяващите лекарства. Говори се за упражняван строг контрол, но се оказва, че информационната система на Националната здравноосигурителна каса не може да засече елементарна измама. Оказва се, че срещу едно и също ЕГН тя е плащала за еднакви медикаменти повече от веднъж. И всичко това се случва при наличието на цял отдел в касата, който трябва да контролира това. Ние, от Националната пациентска организация, която защитава интересите на пациентите, винаги сме казвали и пак казваме, че контролът не се насочва там, където трябва да бъде упражнен. Друг е въпросът, че той винаги е постфактум, т.е. проверяват се документи, книжа и се смята, че щом всичко е наред по документи, значи няма злоупотреби. Не се контролира в достатъчна степен бил ли е пациентът в болницата, получил ли си е наистина лекарствата, лежал ли е в описаното и отчетено отделение. - Как трябва да се контролира, трябва ли да достигаме до положението като в онзи емблематичен филм до всеки служител на касата да има полицай? - И без полицай може да има контрол. В много държави нещата са решени по цивилизован начин. Информационните системи са и контролни. Те са създадени точно, за да се избегнат редица неудобства, бумащина и да се знае къде, какво и за кого се отпуска. Целият процес в Европа е автоматизиран по такъв начин, че да не се стига до неща, които се случват у нас. Връщам се на случая в пловдивската регионална каса. В една нормална държава системата въобще не би допуснала плащане, защото щеше да се направи елементарна справка. От една страна, е очевидно, че нашата система не се справя с този проблем. От друга, когато аз бях представител в надзорния съвет на НЗОК от квотата на пациентите, а и със сегашния представител многократно сме предлагали да има текущ контрол или така нареченото предварително одобрение за извършване на определени дейности, които гълтат най-голям финансов ресурс. Трябва да се действа така, че да не се извършва, докато касата не потвърди, че ще я заплати. У нас няма подобно нещо. Точно обратното - правиш операция, да речем, оправяш си документите и здравната каса е длъжна да ти плати. - Ако обаче се иска предварително потвърждение за една или друга интервенция, докато това стане, човек може и да си отиде завинаги. Не е ли така? - Така е. Напълно естествено е, че изчакването за потвърждение не е приложимо за всички операции. Необходим е превантивен контрол. Хората с хепатит например преминават през иглени уши, за да си получат медикаменти. Касата ги проверява по няколко пъти, подбират се изследвания, връщат те. При тях контролът е свръх завишен и в същото време се дават повторно пари за едно и също нещо, за което вече е платено. Предварителен контрол може да се осъществява при планови операции, изискващи много средства и скъпи импланти. Не е задължително той да се случва в рамките на дни, може да стане и за минути, тъй като има електронна система. Да не говорим, че в големите болници на много държави, където се правят трудоемки дейности, на място има и офиси на здравните каси в самите лечебни заведения. Въведе ли се и у нас предварителният контрол, ще се гарантира, че парите отиват за здраве, а не в нечии джобове. Но преди да се прави каквото и да било, трябва да се провери защо се е стигнало до източване на средствата. Не може един милион лева да липсват и това да не се забележи. Учудващо е при толкова много хора в „Бюджетна дирекция“, районни здравноосигурителни каси, IT специалисти, анализатори, бюджетари и т.н. да не се види тази липса. Трябва някой да проговори, както се е случило в Пловдив, за да се разплете схемата. - Как ще коментирате факта, че след намаляването на реимбурсацията на медицинските изделия се налага хората да доплащат? - Няма как като пациентска организация да не застанем на позицията, че пациентът и лекарят трябва да разполагат с всички необходими средства, медикаменти, медицински изделия, апаратура и т.н., за да бъде спасен човешкият живот. Друг въпрос очевидно е, че нашата здравна система е пълна с пробойни и всеки я краде, както си иска. Едни го правят дори много явно и живеят охолен живот на гърба на болните хора. Очевидно е, че средствата се ограбват и не стигат за лечението на всички. Така се стига до парадокси, като например да се въвеждат лимити, ограничения, да се реимбурсира до минимални цени. Приветствам усилията на прокуратурата за това, че се зае да разнищва злоупотребите в здравеопазването, защото е публична тайна е, че такива се случват. - Чуха се мнения, че ако се въведе реимбурсна листа при медицинските изделия, както е при медикаментите, проблемът с доплащането ще отпадне. Подкрепяте ли това виждане? - Не е възможно да има такава листа за медицинските изделия. - Защо? - Медицинските изделия са хиляди, производителите са много. Те са с различни свойства, с различни качества. Все едно да сравняваме круши с орехи. Няма как да се даде една цена, защото нерядко медицинското изделие се прави индивидуално за определен човек. Може да създаде някакъв ред с реферирани цени на европейско ниво например. - По отношение на Националната здравна карта, още не е приета и се налагат изключения – болници в район със свръхпредлагане, които остават извън режима за сключване на договор с НЗОК, да сключват такива, ако притежават едни или други отделения. Редно ли е това? - Идеята договор срещу наличие на конкретни отделения е добра. Знаем, че има цели региони, например Северозападна България, където специалистите не достигат. Нароиха се болници, които работят по една или две клинични пътеки, които са добре платени, но никой не желае да разкрива педиатрични и инфекциозни отделения например. Надявам се това да не се окаже вратичка за дублиране на едни с други болнични структури. - Врачанската болница е вече с шест закрити отделения. Същевременно се обмисля преструктурирането й. Какво трябва да се направи за хората там, за да не останат без болнична помощ? - Причините за случая с врачанската болница са комплексни. Първо трябва да си зададем въпроса трябва ли във всеки град да поддържаме високо специализирани лечебни заведения с пълен набор от специалисти. Този модел е отречен отдавна от най-реформираните и добри здравни системи. Не можем да се лъжем - във врачанската болница в момента лекари няма, липсва апаратура, както и консумативи и лекарства. Такива лечебни заведения могат да бъдат заменени с друг тип здравеопазване, например с добре развита извънболнична помощ, много добра колаборация с големите центрове, добре оборудвани спешни звена и с възможност за бързо извозване на пациентите, дежурства на специалистите от големите лечебни заведения да дават дежурства в тези градове. Но не е логично да се наливат пари в структури, които са доказали, че не могат да действат. Няма държава в Европа, където във всеки град да има многопрофилна болница. Там обаче има добре развити заместващи структури и хората имат добър достъп до специалисти.            ", "date": "2018.05.16", "title": "Д-р Станимир Хасърджиев: Здравната каса проверява постфактум източване на пари"}
{"url": "https://www.monitor.bg:443/bg/a/view/dnes-pokazvat-masata-za-vecherjata-za-sreshtata-liderite-ot-es-99616", "text": "Масата за официалната вечеря днес на 27-те лидери на страните от ЕС, които в четвъртък ще вземат участие в срещата „ЕС - Западни Балкани“ ще бъде показана днес в София Тех парк, съобщиха от министерството на европредседателството ни. Официалната вечеря е по покана на председателя на Европейския съвет на Доналд Туск и премиерът на България Бойко Борисов. Масата е от рециклиран картон и върху нея лидерите ще поставят своите подписи за историята, предвижда програмата на събитието, уточниха от министерството на българското европредседателството.", "date": "2018.05.16", "title": "Днес показват масата за вечерята за срещата лидерите от ЕС"}
{"url": "https://www.monitor.bg:443/bg/a/view/chereshite-po-edri-no-po-malko-zaradi-prirodnite-anomalii-i-rekoltata-ot-praskovi-napolovina-po-slaba-99557", "text": "Черешите от тазгодишната реколта от по-късните сортове ще са по-едри, но количествата ще са по-малки. Това прогнозира проф. Димитър Домозетов, директор на Института по земеделие Кюстендил. Експертът обясни, че по време на априлските жеги е имало много цветове, но пчелите не са успели да ги опрашат. По думите му засега трябва да се изчака и дали няма да има много дъждове, които да напукат плодовете, които сега узряват много бързо. Коста Петров, от браншова организация на овощари от района на Сливен потвърди, че голяма част от цветовете не са завързали плод и причината е именно прекалено горещото време в последните дни на април, което попречило на пчелите да си свършат работата. Според него това ще се отрази най-вече на по-късните сортове череши, а при ранните проблемът на бил толкова остър и можело да се очаква нелоша реколта. Не така обаче стоят нещата с прасковите, чието производство у нас не е хич голямо. По думите на Петров през март силни студове, достигнали до минус 19 градуса са поразили голяма част от насажденията с праскови по поречието на река Тунджа, най-вече в ниските места. „За това и тази година реколтата ще бъде наполовина по-слаба от миналогодишната“, смята той. По думите му България успява да отгледа годишно около 35 хил. тона, което е много по-малко, отколкото във всяка от други страни от Европейския съюз. Той смята, че дефицитът се покрива с внос от Италия, Испания и Гърция. За това на нашия пазар изобщо не се чувства недостиг на праскови. Овощарят посочи за пример южната ни съседка, където произвеждат почти половин милион тона праскови, като акцентът е на сортовете за преработка и тези количества достигат и до 380 хил. т. Испания и Италия пък отглеждат повече десертни сортове. Във вторник цените на дребно на прасковите по пазарите в София бяха около 2,50 лв., като продавачите по сергиите твърдяха, че са родно производство от района на Петрич. Гръцките нектарини в един от евтините вериги в столицата се предлагаха по 5,59 лв./кг, а черешите, също внос от южните ни съседи - с половин лев по-евтино по 4,99 лв.", "date": "2018.05.16", "title": "Черешите по-едри, но по-малко"}
{"url": "https://www.monitor.bg:443/bg/a/view/borisov-posreshta-evroliderite-za-sreshtata-na-vyrha-sreshta-se-s-evropejskite-sindikati-razgovarja-s-tusk-i-dol-99625", "text": "Премиерът Бойко Борисов ще посреща лидерите на 28-те страни-членки на ЕС и правителствените и държавни глави на 6-те държави от Западните Балкани. Освен в срещата ЕС-Западни Балкани в четврътък, Борисов ще е домакин на редица съпътстващи събития, съобщиха от пресцентъра на кабинета. Така например в 08.30 часа Борисов ще се срещне с президента на Европейската конфедерация на профсъюзите Лука Визентини. Двамата ще разговарят в М, като на разговора ще присъстват  социалният министър Бисер Петков и лидерите на двата синдиката КНСБ и КТ \"Подкрепа\" -  Пламен Димитров и Димитър Манолов. В 13:00 часа министър-председателят ще открие в НДК конференцията \"Диалог със Западните Балкани: създаване на регион на растеж, сигурност и свързаност по пътя към Европа\". На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност. Наред с нея, по-рано през деня в НДК, има и друга конференция, посветена на Западните Балкани, на която обаче премиерът няма да присъства, въпреки че е бил поканен. Причината е фактът, че в сряда ще се проведе и редовното заседание на МС. След форума, Борисов отива в резиденция „Бояна“, където от 16.00 часа трябва да посрещне лидерите от Европейската народна партия (ЕНП), които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на следващия ден – 17 май. Преди това обаче - в 15:30 часа Борисов и шефът на ЕНП Жозеф Дол ще направят изявления пред медиите. В 18:30 часа премиерът ще разговаря с председателя на Европейския съвет Доналд Туск. От 19:00 часа в \"София Тех парк \"пък Борисов ще посрещне официално колегите си от Европейския съвет, тъй като е  домакин на работна вечеря на лидерите от ЕС. На нея обаче медии не са допуснати, въпреки това вече е ясно, че ще поднесем на нгостите типично български гозби, но с биопродукти.", "date": "2018.05.16", "title": "Борисов посреща евролидерите за срещата на върха"}
{"url": "https://www.monitor.bg:443/bg/a/view/prikluchva-podavaneto-na-dokumenti-za-priem-v-pyrvi-klas-v-stolicata-99594", "text": "Днес е последният ден, в който родителите от столицата могат да подадат заявления за прием на ученици в първи клас. Около 11 хил. са децата, които наесен се очаква да преминат училищният праг. Водещ критерий при класирането е уседналостта, като с предимство са първокласниците, които живели в района на училището през последните три години. При по-голям брой подадени заявления се използват допълнителни критерии. Най-много точки носят братя или сестри, учили в същото школо – 22. .С по-голям шанс в класирането са и деца с трайни увреждания, с починали родители, от многодетни и приемни семейства. Деца, завършили подготвителна група в училището или тези, които живеят в граничен на училището район, също получават по-висок шанс за прием. При равен брой точки от допълнителните критерии се тегли жребий. На 04.06.2018 г. в 17.00 ч обявяват списъците на приетите ученици на първо класиране, като записването е от от 05.06.2018 г. до 07.06.2018 г. вкл. до 17.00 ч.", "date": "2018.05.16", "title": "Приключва подаването на документи за прием в първи клас в столицата"}
{"url": "https://www.monitor.bg:443/bg/a/view/kabinetyt-priema-zakon-za-kibersigurnostta-99626", "text": "На днешното си заседание правителството ще приеме проект на Закон за киберсигурността. С него се предвижда военният министър да изгради, развие и поддържа способности за киберотбрана. Те ще имат за задача да защитават комуникационните и информационни системи и системите за управление на националната отбрана и въоръжените сили при кибератака или при хибридни въздействия. Министерството на отбраната заедно с МВР, ДАНС и агенцията за електронно управление пък ще отговарят и за осъществяването на киберотбраната на страната при извънредно положение или при война. В текстовете е заложено Министерството на отбраната да провежда национални и международни учения и тренировки в областта на киберотбраната, като новите киберспособности на страната ще бъдат неизменна част от отбранителните сили и плановете за операции на войската. Ще бъде създаден и киберрезерв, в който ще се използва научният и образователен потенциал на страната. Министрите ще приемат и доклад за състоянието на отбраната и въоръжението сили.", "date": "2018.05.16", "title": "Кабинетът приема Закон за киберсигурността"}
