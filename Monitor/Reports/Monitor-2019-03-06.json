{"url": "https://www.monitor.bg/bg/a/view/invalidnite-pensii-narasnali-dvojno-za-18-g-temata-159021", "text": "Инвалидните пенсии за общо заболяване са нараснали два пъти и половина за 18 г., сочат данните на Националният осигурителен институт (НОИ). През 2000 г., когато хората с увреждания за първи път взеха такава пенсия, право на нея имаха 177 624 нашенци. Само за 14 г. българите, които я получават са станали 390 412, а през 2018 г. броят им вече скача на 457 432. Основните причини за увеличението на инвалидните пенсии били вдигането на пенсионната възраст и безработицата, което карало хората да търсят по-лесен начин за пенсиониране чрез освидетелстване от ТЕЛК, се посочва в анализ на осигурителния институт, който обяснява първото нарастване на нашенците с ТЕЛК. Същевременно всеки втори инвалид е в трудоспособна възраст. Тези, които са над 80 г. са едва 13 917. над мъжете. От статистиката става ясно, че над 212 000 българки страдат от някакво заболяване. При въвеждането на парите за инвалидност най-голям беше делът на тези с намалена работоспособност от 71 до 90 на сто, следвани от тези с 50 до 70 на сто. Само няколко години по-късно новоотпуснатите пенсии на тези, които са с увеждане от и достигат 57,1% за 2010 г., когато е отчетена и най-високата стойност на показателя. С най-малък дял през последните 15 г. са българите с инвалидност над 90%. По последни данни всяка трета пенсия в Силистра и Разград е инвалидна. Веднага след тях се нареждат областите Враца, Пазарджик, Търговище, Шумен, където всеки пети с отпусната пенсия е заради неработоспособност. Делът на инвалидните пенсии е най-малък в Бургас (13%), Стара Загора (14%) и Ямбол (15%). Пенсия за инвалидност поради общо заболяване се отпуска на всеки българин с 50 или над 50 на сто трайно намалена работоспособност. Задължително условие е нашенците да имат определен трудов стаж, който се определя в зависимост от възрастта. Изискването е Условието важи и за инвалидите по рождение и хората с придобита инвалидност до постъпването на работа. Тези, които са до 30 г. - три години. Българите, които са на повече от 30 г., трябва да имат поне 5 години трудов стаж. Изискване за продължителността при полагане на труд няма при нашенците с увреждания, които са до 20-годишна възраст,както и за слепите по рождение и за ослепелите преди постъпването им на работа. Освидетелстването с ТЕЛК носи редица социални привилегии освен пенсията. Сред тях са безплатна винетка, талон за паркиране и данъчни облекчения. От началото на тази година всички пълнолетни болни с над 50% намалена работоспособност взимат и месечна финансова подкрепа от 24 до 198 лв. в зависимост от увреждането. Освен това имат право на целева помощ за общинско жилище ако са самотни или отглеждат дете с увреждане Могат да получат и целеви средства за изработване и покупка на помощни средства и медицински изделия. Българите с над 90% увреждане, които имат проблеми с придвижването ако отговарят и на подоходния критерий, могат да получат 1393 лв. целева помощ за закупуване на лично моторно превозно средство. Условието е средномесечният доход на член от семейството за последните 12 месеца да е равен или по-нисък от линията на бедност, която за настоящата година е 348 лв. Помощ за преустройство на жилище могат да получат хората с инвалидни колички. Размерът й през 2019 г. е 696 лв., като и за нея има подоходен критерий. До 280 лв. за рехабилитация и балнеолечение могат да получат хората с над 90% увреждане, ако лекар специалист е преценил, че се нуждаят от такива процедури. Освен това инвалидите ползват намаление при издаване на паспорт или лична карта, имат право на две безплатни пътувания годишно с влак и автобус, освободени са от потребителска такса при личния лекар. Имат право и на допълнителни 6 дни платен годишен отпуск. От привилегиите обаче се възползват не само хора с увреждания, които наистина се нуждаят от тях, но и мними инвалиди. Точно заради това и в началото на годината прокуратурата погна българите с фалшивите медицински експертизи и тези, които са подпомагали издаването им.", "date": "2019.03.06", "title": "Инвалидните пенсии нараснали двойно за 18 години (ТЕМАТА)"}
{"url": "https://www.monitor.bg/bg/a/view/potroshena-kola-i-skysani-jici-sled-burjata-vyv-varnensko-159031", "text": "Общо десет сигнала за щети са постъпили в ОД на МВР-Варна след бурния вятър в следобедните часове във Варна и областта, съобщиха от полицията. При единия от инцидентите са нанесени материални щети върху автомобил в квартал „Аспарухово“. Повечето сигнали са за потрошени и паднали клони, дървета и различни предмети, отвяти от терасите. В близост до селата Куманово и Езерово са повредени жици от електропреносната мрежа, които са причинили и пожар на сухи треви. Наложила се намесата на противопожарни екипи, които са загасили огъня. Вятърът със скорост 90 км. в час удари Варна малко след 15 часа. „Силните пориви трошат клоните на дърветата като солети“, коментира варненец, имал лошия късмет да преминава през това време през Морската градина. Пороен дъжд се изсипа за минути, а картината в града след 16 часа показваше паднали клони в локалното платно до Макдрайв на бул. „Владислав Варненчик“, както и на „Осми Приморски полк“, пред офиса на Райфайзенбанк, на ул. „Цани Гинчев“ 14 и пред блок 145 в кв. „Младост“, съобщи дежурният в Община Варна. Заради токовия удар, който се усети в целия град, за известно време бяха извън строя и светофарите на кръстовището на булевардите „Сливница“ и „Академик Сахаров“ до „Техникумите“.", "date": "2019.03.06", "title": "Потрошена кола и скъсани жици след бурята във Варненско"}
{"url": "https://www.monitor.bg/bg/a/view/pijan-i-bez-knijka-dade-podkup-na-moneti-159027", "text": "14 лева и 60 стотинки на монети изсипа в патрулна кола на МВР видимо пиян водач на лек автомобил „Ауди“, за да предотврати проверка с дрегер. Инцидентът е станал около 10,30 часа на 5 март недалеко от центъра на Казанлък, където колата била засечена да криволичи. Когато униформените поискали документите 48-годишният жител на мъглижкото село Дъбово излязъл от купето, бръкнал в джоба на якето си и подхвърлил монетите с думите: „Това ми остана, почерпете се!“. При последвалия разпит и проверка се оказало, че мъжът е лишен от правото да шофира заради предишно каране в пияно състояние, дрегерът пък установил, че е седнал зад волана след сериозна почерпка. Образувано е бързо досъдебно производство, мъжът е задържан за 24 часа.", "date": "2019.03.06", "title": "Пиян и без книжка даде подкуп на монети"}
{"url": "https://www.monitor.bg/bg/a/view/valja-ahchieva-e-s-preduprejdenie-za-uvolnenie-zaradi-960-lv-159033", "text": "След наново разразили се дебати около свалянето на епизод от разследващото предаване „Открито“ по БНТ на журналиста Валя Ахчиева и неговото временно сваляне от екран, Българската национална телевизия излезе с позиция по казуса. Публикуваме я без съкращения: Във връзка с публикувани  тенденциозно избрани факти и интервюта, свързани с „Открито“, и по повод постъпили въпроси относно водещата Валя Ахчиева, Българската национална телевизия заявява следното: Както е известно на 23.01.2019 г. Управителният съвет на БНТ взе решение да обяви вътрешен конкурс за ново предаване за разследваща журналистика. БНТ последователно се стреми да гарантира високи професионални стандарти, при стриктно спазване на законодателството, етичните норми и добрата журналистическа практика. За да се осигури максимална равнопоставеност при кандидатстването с концепции на всички журналисти, настоящият тв формат „Открито” бе временно спрян. БНТ осъзнава, че разследващата журналистика е високо отговорна задача и поради факта, че би могла да засегне съдби и бизнес интереси, е задължително да отговаря на принципите на обективност, безпристрастност и по никакъв начин да не влиза в конфликт на интереси. Трудовият договор между г-жа Ахчиева и БНТ не е прекратен. На 11.02.2019 г. от Валя Ахчиева бяха поискани писмени обяснения, произтичащи от неизлъченото предаване на 27.01.2019 г. „Открито”. Г-жа Ахчиева, в разрез с вътрешните правила на работа в телевизията и без задължителното предварително одобрение, на 16.01.2019 г. е заявила и потвърдила в Независима строителна лаборатория „Инфраструктура” ЕООД – гр. София, извършването на лабораторни изпитания на бетон. В резултат, лабораторията е издала фактура № 0000003836 от 21.01.2019 г. към Българска национална телевизия, МОЛ: Константин Валентинов Каменаров, с което телевизията е задължена да изплати сума в размер на 960 лева с включен ДДС, за сметка на бюджета на БНТ. На 11.02.2019 г. след покана за писмени обяснения и преди да ги представи, г-жа Ахчиева, заяви виждането си, че има право да изразява и разпространява информация в медии, извън сектора на радиото и телевизията, в съответствие с правилата на БНТ за лоялност и защита на конкуренцията. С писмен отговор Генералният директор на БНТ уведоми г-жа Ахчиева, че по силата на сключения между нея и БНТ трудов договор, тя има и задължения към БНТ, извън тези, предвидени в качеството й на водещ (качество, което  в момента не упражнява). Въпросният отговор е писмото, което г-жа Ахчиева си позволи да разпространи в редица електронни медии на 01.03.2019 г. и което, според нейно изявление, е пречка да изразява свободно мнението си. Писменият отговор, независимо, че е изведен и изпратен до нея на 18.02.2019 г., е подготвен и подписан дни преди това. Наложеното на Валя Ахчиева дисциплинарно наказание „предупреждение за уволнение“ - Заповед № РД-10-84 от 25.02.2019 г. е във връзка с нарушенията на процедурите, свързани с организацията, реда и условията за реализация на телевизионна продукция, регламентирани в Правилника за производство на телевизионна продукция и продуцентска дейност на БНТ. Г-жа Ахчиева не е изпълнила конкретни ангажименти, в качеството си на изпълнителен продуцент, свързани с процеса на бюджетиране на предаванията, уредени в Правилника, действията й са в противоречие и с длъжностната й характеристика, която е неразделна част от трудовия й договор. Съобразно фактите и мотивите, изложени подробно в заповедта за налагане на дисциплинарно наказание, г-жа Ахчиева е извършила неправомерни действия, за което следва да понесе дисциплинарна отговорност. По повод спекулациите, свързани с предаването „Открито“ от месец декември миналата година, БНТ заявява, че дни преди излъчване на 09.12.2018 г. на предаване, са постъпили две писма, в които са изразени съмнения относно качествата на работата на БНТ като обществена телевизия, както и по отношение на нарушения на етичните и професионални стандарти от журналист, работещ в медията, за което е сезирана Прокуратурата. БНТ незабавно реагира като изпрати писмо до Върховна касационна прокуратура за проверка на случая. БНТ като отговорна обществена медия не може да си позволи излъчване на предаване, което е обект на проверка от компетентните органи.             Относно правото за изразяване и разпространяване на информация, ръководството на БНТ заявява, че разчита на професионалната работа на всеки един от журналистите и служителите, както и на тяхната лоялност, коректност и добросъвестност.             Ръководството на БНТ категорично споделя убеждението, че законите, приложимите правила и лично поетите задължения следва да се спазват от всеки журналист и служител в телевизията. В случай, че тези задължения не се спазват, всеки лично носи отговорност за извършените от него нарушения. Българска национална телевизия София, 6 март 2019 г.", "date": "2019.03.06", "title": "Валя Ахчиева е с предупреждение за уволнение заради 960 лв."}
{"url": "https://www.monitor.bg/bg/a/view/bivoly-izmucha-sreshtu-zakona-peevski-159029", "text": "Опорният сайт на Фабриката за фалшиви новини „Биволъ“, за когото разследване на Агенция „Монитор“ доказа тлъсти връзки с руската пропаганда, измуча срещу „поправката Пеевски“. Тя предвижда до 30 юни всички медии да осветлят собствеността си и източниците на финансиране.   Компания на „Биволъ“ в атаката му правят пет малки сайта за фейкове - „Тоест\" (toest.bg), вестник „К\" (kweekly.bg), „Терминал 3\" (terminal3.bg), „Маргиналия\" (marginalia.bg) и „КлинКлин\" (klinklin.bg). Жалейката им тръгна от флагмана на Фабриката „Капитал“ на подсъдимия олигарх Иво Прокопиев, а в сайта на „Биволъ“ липсваше. В писмо шестте онлайн медии се оплакаха на министъра на културата Боил Банов, че промените в закона застрашават сериозно съществуването им. Причината е, че текстовете внесени от депутата и наш издател Делян Пеевски и колегите му от ДПС Хамид Хамид, Йордан Цонев и Велислава Кръстева, и приети от парламента, целят да изсветлят медийната собственост. От воплите им обаче излезе наяве, че същите тези шест сайта обслужват подсъдимия олигарх Иво Прокопиев и банкера-беглец Цветан Василев и отчаяно се опитват да скрият източниците си на финансиране. С писмото си те искат да замажат очите на обществото и да скрият факта, че средствата, получавани за съществуването им са от „дарения“, всъщност идващи от бандитската приватизация и от милиардите, които БГ Мадоф открадна от вложителите на КТБ. Гениалната схема на краудфъндинг (групово финансиране) за първи път бе приложена от Грантовия барон и провалил се правосъден министър Христо Иванов, който я използва, за да финансира „кампанията“ на ГМО проекта си, станал известен като „Дай, България“. Схема, действаща на принципа - финансиране с малки суми, но редовно. Кои всъщност са лицата зад жалещите се медии? Връзките им с Прокопиев, Василев и Христо Иванов личат от далече. В екипите на въпросните медии прозират видни протестъри и жълтопаветници, защитаващи мантрите на олигархията от край време. „Биволь“ e международният клон на Фабрика за фалшиви новини. Медийните рекетьори Атанас Чобанов и Асен Йорданов пробутват грандиозни лъжи в европейски медии, които после се препечатват като „новина“ в България. Двамата от години мародерстват из родното медийно пространство с претенцията да бъдат „безпристрастни“ борци срещу корупцията, но всъщност битието им се свежда основно до две неща – ламтеж за пари и прилагане на откровен рекет за тяхното набавяне. Всеизвестен факт е, че „Биволъ“ всъщност действа в комбина със „Зеления октопод“, съставен от псевдоприродозащитници. Чобанов пък от години живее в Париж и точи френската хазна. Нещо повече, „биволът“ е на хранилка на православния кремълски олигарх Константин Малофеев, който се оказа бизнес партньор на Цветан Василев. Съпругата на Чобанов Мария Онучко работи в „Русия отвън“ - пропагандния център на Путин във френската столица. Издател на вестник „К\" (kweekly.bg) пък е кървавочервената журналистка Копринка Червенкова, която се прави на дисидентка още от закуската с покойния френски президент Франсоа Митеран. Председател на сдружението „Маргиналия\" (marginalia.bg) и главен редактор пък е Юлиана Методиева - съосновател на грантаджийската организация Български хелзинкски комитет. Пълно единомислие демонстрираха и другите три сайта, обединени от това, че не желаят да има прозрачност върху източниците им на финансиране. За да не прояви меркантилност и да разкрие истинските си мотиви да недоволства срещу закона, който ще освети реалните собственици и спонсорите на подобни медии, сайтът на бившата протестърка и бившо пресаташе на „Америка за България“ Ивет Добромирова препечата едно към едно публикацията от малкото си братче „Тоест“. В „Терминал 3“ известно време за даренията негласно отговаряше лично съпругът на ата Ивет или Тетте, както я познават в социалните мрежи. Впоследствие следите към него се заличиха и сега никой не е наясно как даренията, които отиват към сайта, се усвояват и отчитат. Добромирова също премина в нелегалност. Неотдавна в типичния си витиеват стил призна пред последователите си, че избягва да споделя лични мисли, като това „има общо с раздаването и границите, с разочарованията и обидата в този контекст“. В програмната си декларация от „Терминал 3“ твърдят, че са зад прозрачността на собствеността на медиите, но зад сайтът стои Центърът за гражданска активност. Въпросният център открито пропагандира комунистически идеи. Повечето от съмишлениците, които списват в това пространство, са събрани по протестърска линия или са активисти на „Да, България“ на Христо Иванов. Като например Йовко Ламбрев от сайта toest.bg, който е активист на бутиковата партия на провалилия се правосъден министър. Издател на сайта е фондация „Тоест“, в чието настоятелство освен Ламбрев са изявяваща се като боркиня срещу фейковете Ан Фам, Владислав Севов и Лина Кривошиева. Представата на четиримата за журналистиката е свързана с търсенето и „пресяването“ на новини и превеждането им на разбираем език. Призивът на тази петорка е “Подкрепете ни“ (финансово). За независима журналистика претендират и от сайта „КлинКлин“. В същото време обаче и оттам са отворени за всякакви недотам прозрачни начини на финансиране. Не е ясно какво общо има с качеството на журналистиката функциониращият там „магазин“, от който потенциалните спонсори на сайта могат да се запасят срещу 20 лева с тениска с мутри или памучна фланела с полицаи, които смазват „протеста на КлинКлин“. Любимият протестърски мегафон, спрян временно от употреба по площадите, също може да бъде закупен във вид на щампа върху тениска, което ясно показва както платения характер на протестите, така и психологията на една категория журналисти и блогъри, маскирани като независими, а в същото време отворени и ориентирани към дарения и анонимни източници на финансиране. Дори абонатите на КлинКлин си заплащат за „привилегията“ да коментират в сайта, а минималната сума е 5 долара.", "date": "2019.03.06", "title": "Биволъ измуча срещу закона „Пеевски“"}
{"url": "https://www.monitor.bg/bg/a/view/lozan-panov-s-politicheska-ataka-sreshtu-temida-159032", "text": "Скандалният шеф на Върховния касационен съд Лозан Панов предприе нова, добре планирана и масирана кампания срещу Темида. В интервюта за две медии, излезли по едно и също време и с напълно идентични въпроси, Панов атакува политически всички неудобни за него фигури в съдебната власт и медиите у нас. Началото на офанзивата дойде преди близо десетина дни, когато НПО, свързано с проваления правосъден министър и неуспял политически лидер Христо Иванов (виж карето – б.р.), излезе с доклад, очернящ медии, позволили си да критикуват Панов поименно за недопустимото му поведение. Откакто е избран за шеф на ВКС, поддържа твърде близки контакти с медии и сдружения, обвързани с подсъдими олигарси и редовно клевети държавата зад граница. Освен това в момента той е проверяван от Инспектората на Висшия съдебен съвет за натиск върху съдии по делото „Иванчева“ и от Антикорупционната комисия за укрити данъци в сериозни размери. Междувременно пък Панов получи и присъда на първа инстанция за неподаване на имуществена декларация, каквото задължение имат всички висши държавници у нас. Въпреки тези сериозни нарушения на Закона за съдебната власт обаче НПО-то пуска доклад, в който се опитва да обрисува Панов като мъченик за правата на Темида, а всичките му прегрешения са умишлено премълчани. За баланс обаче в сряда Панов сам излезе да говори пред избрани от него медии и се опита да си измие ръцете за нарушенията си с оправданието, че това бил институционален натиск върху него. А причината за това – Панов бил единственият борец за правда у нас. Последното всеки здравомислещ човек би оставил без коментар. Интервютата на скандалния шеф на ВКС обаче са доста показателни по няколко причини. Първо – те показват, че Панов се придържа твърдо към курса си на политик в Темида. Той Повтаря напълно тезисите на скандалния олигархичен кръг „Капитал“, с чиито представители поддържа доста смущаващо топли връзки. Същевременно Панов лавира по изключително важни теми. Така например на въпрос, свързан със съпругата му Елисавета Панова, той отговаря, че жената е използвана, за да се нанесат серия от удари срещу самия него. Премълчава обаче как се появи името на Бети Панова в обществено пространство. Ако Панов не помни, фигурата й бе използвана от Христо Иванов като аргумент, с който проваленият министър се противопоставя на идеята шефа на ВКС да бъде лансиран като кандидат за миналите през 2016 г. президентски избори. На тайна сбирка, наречена „АРГО“, Иванов, заедно с подсъдимия олигарх Иво Прокопиев и още дузина активисти и политици, бяха спипани да чертаят ново политическо амплоа за Панов. която Иванов нарече Черен лебед. Оказа се, че прозвището не е случайно – дамата се оказа с криминална регистрация. И тук е моментът да се отбележи и друг факт – в интервютата Панов умело прикрива, че „Монитор“ и „Телеграф“ спечелиха дело на първа инстанция срещу жена му. Вместо да признае това обаче, скандалният шеф на ВКС само смотолевя, че съпругата му в момента води дела срещу нашите издания. Всъщност изборът на медии, пред които Панов да говори, също не е случаен. Двете интервюта, които очевидно са планирани като едновременна атака, са дадени за вестник „Сега“ на газовия бос Сашо Дончев и за БГ секцията на „Свободна Европа“, която в момента се ръководи от кадър на подсъдимия за данъчни престъпления фармацевтичен бос Огнян Донев – Иван Бедров. Така привидно Панов дава интервюта пред две медии, които нямат нищо общо една с друга. В действителност заради задкулисните обвързаности на босовете, които контролират изданията, медиите не са нищо друго освен като Иво Прокопиев, Цветан Василев и Огнян Донев. Като доказателство медиите, чиято собственост и финансиране пряко се свързва с тримата босове - „Капитал“, „Дневник“, „Медиапул“, „Фрогнюз“, „Банкер“ и „Клуб Зет“ като по команда препечатаха интервютата на Панов. Целта на тази кампания обаче е ясна – задкулисните кръгове у нас са в паника. Издава го и нервното поведение на Панов, който чете от предварително написан лист отговорите на въпросите, които му се задават. Причината е, че се очаква мониторинговият механизъм на ЕК над страната ни да отпадне. А ако това се случи, един от последните останали инструменти за натиск на подсъдимите олигарси върху България ще им бъде отскубнат от ръцете. И то в момент, в който отчаяно се нуждаят от него. Точно сега тези босове са разследвани и подсъдими за сериозни финансови машинации като укриване на милиони данъци, престъпни приватизационни сделки и източване на банка, което струва на държавата и данъкоплатците над 3,5 млрд. лв. А всички тези олигарси очевидно никак не искат да се озоват зад решетките, накъдето са се запътили. И вадят на сцената оплетения в обвързаности Лозан. В атаката на Лозан Панов срещу Темида активно се включи и НПО-то на Христо Иванов - фондация „Български институт за правни инициативи“ (БИПИ). В момента сдружението се оглявява от протежето на Иванов – Биляна Гяурова-Вегертседер. Спазвайки тайминга на офанзивата, в сряда Вегертседер даде пресконференция заедно с експерта си Теодор Славеев на тема „Какъв главен прокурор искат гражданите?“. И естествено не пропуснаха да нападнат досегашния обвинител №1 Сотир Цацаров, като посочиха, че гражданите оценили работата му със среден (3). Пропускайки обаче да уточни сред колко граждани е направено това изследване и дали случайно недоволните не са все свързани с подсъдимите босове Прокопиев, Василев и Донев, които имат защо да мразят държавното обвинение. Протежетата на Иванов всъщност пропуснаха да оповестят и друга важна подробност – а именно връзката си с проваления правосъден министър и кръга „Капитал“, на който той служи. Пропусна да съобщи и че преди време медиите разкриха, че дамата е нарушавала системно законовите изисквания за прозрачност във финансирането. Според разкритията Иванов карал главния секретар на МП да фалшифицира Публичния регистър на НПО в обществена полза и да впише със задна дата отчетите на БИПИ. След като човекът отказа да извърши престъпление, беше уволнен. Гяурова-Вегертседер пък се хвърли като Гюро Михайлов на амбразурата да брани патрона си и започна да се жали как публикувала отчетите си, ама на сайта си. Друг факт, който буквално компрометира, БИПИ и началничката му, е че е свързана и по бизнес линия не само с Христо Иванов, а и с подсъдимия олигарх Иво Прокопиев. Биляна и Иванов са били съдружници във фирма “Били консултинг“ с предмет на дейност - консултантска дейност, закупуване на предприятия или части от тях. Братът на Биляна – Ангел Стефанов Гяуров, също юрист, става управител на „Бизнес парк София“, след като бизснесменът Росен Плевнелиев влиза в изпълнителната власт през 2009 г. Ангел Гяуров е свързан и с „Алфа финанс холдинг“ на издателя на вестник „Капитал“ Иво Прокопиев. АФХ държи 50% от акциите в „Софстрой“. Другият акционер е регистрираното в Малта дружество „Балто-Славик Венчърс Лимитид“, което се представлява от Ангел Гяуров.", "date": "2019.03.06", "title": "Лозан Панов с политическа атака срещу Темида"}
{"url": "https://www.monitor.bg:443/bg/a/view/syzdavat-agencija-za-kachestvo-na-socialnite-uslugi-159016", "text": "Нова агенция ще следи за качеството на социалните услуги. Това реши парламентът, след като прие на второ четене текстове от законопроекта за социалните услуги. Такъв тип услуги са личният и социален асистент, социалния патронаж; обществената трапеза, дневните центрове за деца и възрастни с увреждания, както и центровете за обществена подкрепа. Освен да осъществява контрол и мониторинг на предоставянето им, агенцията ще отговаря и за лицензирането на частните доставчици на социални услуги. Тя ще оказва и методическа помощ при разработването на стандартите. Със закона се въвежда и възможност общините да възлагат предоставянето на услугите на частен доставчик. Това обаче ще сатава само, ако общината няма как да осигури дадената подкрепа. Гласуването на закона за социалните услуги ще продължи и на утрешното заседание на НС.", "date": "2019.03.06", "title": "Създават Агенция за качество на социалните услуги"}
{"url": "https://www.monitor.bg/bg/a/view/7-ot-10-bylgari-s-uvrejdanija-vzimat-do-300-lv-159019", "text": "Седем от десет българи с увреждания взимат до 300 лв., заради придобит дефицит, показват данните от онлайн справка в НОИ. Почти 55 000 нашенци пък прибират месечно в джоба си между 300 и 700 лв. Най-малък е броят на хората с намалена трудоспособност, които получават по 910 лв. - едва 1396. Средният размер на инвалидната пенсия в страната е 248 лв. Сумата, която получават зависи от възрастта, стажа и процента инвалидност. Ако изчисленият размер на пенсията за инвалидност за общо заболяване е по-малък от защитените минимални размери, се определя като процент от минималната пенсията за осигурителен стаж и възраст. Това означава, че тези, които са с над 90 на сто намалена работоспособност, получават поне 238,74 лв., а тези с от 71 до 90 на сто -217,98 лв. Българите с най-малък процент инвалидност взимат не по-малко от 186,52 лв. При подаване на заявление до НОИ в 6-месечен срок след издаване на ТЕЛК-овото решение пенсията се изплаща от датата на инвалидизирането. Ако човекът с увреждане заяви желанието си за пенсията след този срок, правото за получаването й възниква от датата на подаване на заявлението.", "date": "2019.03.06", "title": "7 от 10 българи с увреждания взимат до 300 лв."}
{"url": "https://www.monitor.bg/bg/a/view/poslanik-i-ministyr-na-varnenskija-shtand-na-turisticheskata-borsa-v-berlin-159028", "text": "Посланик и министър посетиха варненския щанд на туристическата борса в Берлин. Община Варна участва на най-голямото туристическо изложение ITB, което стартира днес в германската столица, съобщиха нейните представители там. Наред с възможностите за морски, СПА и културен туризъм, тази година акцент в представянето на Варна е и титлата „Европейски град на спорта“. Посетителите на щанда на морската столица имат възможност да се запознаят с международния спортен календар, в който са включени престижни европейски и световни събития. Гост на официалното откриване на изложението бе министърът на туризма Николина Ангелкова. „Община Варна е един от най-активните изложители по време на туристическите борси, не само в Берлин, но и в другите големи градове на Германия“, каза тя при посещението си на щанда. Тя допълни, че е доволна от партньорството с местната администрация и очаква силен морски сезон. Интерес към представянето на Варна прояви и Елена Шекерлетова, извънреден и пълномощен посланик на България в Берлин, която потвърди готовността на дипломатическото ни представителство да популяризира на германския пазар Варна и региона, като привлекателна туристическа дестинация. ITB Берлин е най-голямото туристическо изложение, предназначено, както за професионалисти, така и за крайни потребители, което се организира от 1966 година насам. Тазгодишното му издание събира на едно място над 10 000 изложители от 181 държави и региони. Над 400 лектори ще обсъдят световните тенденции в развитието на сектора през следващата година.", "date": "2019.03.06", "title": "Посланик и министър на варненския щанд на туристическата борса в Берлин"}
{"url": "https://www.monitor.bg:443/bg/a/view/bivsh-zatvornik-kla-na-ulicata-sybutilnik-159026", "text": "28-годишен жител на котелското село Ябланово е откаран в сливенската МБАЛ „Д-р Иван Селимински“ с множество прободни рани по тялото и с опасност за живота. Сигналът за потъналия в кръв и лежащ на улицата Айдън Ходжа е бил подаден на телефон 112 към 19,00 часа на 5 март от случаен минувач. Няколко часа по-късно е открит и задържан извършителят на опита за убийство –бившият затворник Хюсеин Халилов. 53-годишният, осъждан за участие в грабежи мъж, е бил в тежко алкохолно опиянение. От него е иззет нож с 20-сантиметрово острие, по което имало кървави следи. По думите на кмета на Ябланово Велин Георгиев спречкването между двамата е започнало час по-рано, лично той ги разтървавал на центъра на селото. „Така и не разбрах защо се бяха скарали, налитаха си като петли един на друг, бяха подпийнали и се псуваха. Успях да ги разделя и уж всеки си тръгна мирно по пътя, а след това се срещнали отново пред входа на едно магазинче и всичко започнало наново…“, коментира селският управник. И двамата не работели, нямали семейства, живеели при родителите си, никой не знаел откъде вземат пари, за да се напиват всеки божи ден. На Ходжа е извършена животоспасяваща операция, лекарите установили, че има поне четири рани в крака, корема и гърдите, като при едната острието на ножа минало на сантиметър от сърцето. Халилов е задържан първоначално за 24 часа, очаква се прокуратурата да поиска постоянното му оставяне в ареста.  ", "date": "2019.03.06", "title": "Бивш затворник кла на улицата приятел по чашка"}
{"url": "https://www.monitor.bg:443/bg/a/view/do-28-hlapeta-v-gradinska-grupa-159011", "text": "До 28 хлапета ще могат да бъдат приети в групите на целодневните и полудневните детски градини. Това предвиждат промените в наредбата за финансирането на институциите в системата на предучилищното и училищното образование, публикувана за обществено обсъждане. В момента максималният брой на децата в яслените групи е 18, а на целодневни и полудневни групи – 23. Той може да бъде завишен с до 2 деца съответно на 20 за най-малките и на 25 при по-големите малчугани. Когато броят на децата в яслените групи в детските градини, изчислен на базата на средна месечна посещаемост за период три последователни месеца, е по-малък от 12, максималният брой на децата в яслените групи пък може да бъде завишен с още до 3 деца. Така хлапетата могат да бъдат до 23. С предложените промени това ще се отнася и до целодневни и полудневни групи, които ще могат да приемат до 28 деца при решение на общинския съвет. Това ще става при три условия - недостиг на места в детските градини, средната месечна посещаемост на децата за три последователни месеци не е по-малка от 18 хлапета, както и да бъдат спазени здравните изисквания и да бъде налице възможност за прием на повече деца. В мотивите е посочено, че промените са предложени във връзка с повишаване дела на обхванатите в предучилищното образование деца на възраст от 4 г. до постъпване в първи клас на 90 % през 2020 г. Наредбата регламентира и максималния брой на учениците в паралелка в случаи на преместване над утвърдения училищен план-прием. Така децата в един клас в начален етап могат да бъдат до 25, ако паралелката е единствена в класа, и до 24, ако са няколко. От 5-и до 12- и клас пък учениците в клас могат да бъдат до 29 в клас.", "date": "2019.03.06", "title": "До 28 деца в градинска група "}
{"url": "https://www.monitor.bg:443/bg/a/view/kak-sami-si-zatrivame-pametta-159014", "text": "Как сами си затриваме паметта? Оказва се, че не е много трудно. Просто се оставя времето в исторически и в метеорологичен смисъл да си свърши работата. Сградите- паметници на културата, най-вече от местно значение, бавно изчезват, а с тях и паметта ни за отминали времена, за хората, които са ги строили и живяли в тях.. Всяко нещо, като монетите, има две страни. В проблема с опазването на сградите- паметници има две гледни точки – тази на собствениците и другата- на всички нас, които искаме градовете и селата да съхранят духа на отминалите епохи. Пардон, има и още две страни – на държавата, която е длъжна да ни осигури запазване на наследството и на предприемачите, които пък искат прагматично да вдигнат някой и друг билдинг на мястото на стара, но красива сграда. В този ред на мисли, докладът на Сметната палата, озаглавен „Опазване и поддържане на обекти на архитектурното наследство в градска среда“ се прицелва точно в десетката. Заключенията, които са направени в документа напипват болните места и свалят окончателната анамнеза, а тя хич не е оптимистична. Преди промените старинните къщи (най-вече фасадите) в историческите центрове на градовете, се изкърпваха, замазваха и боядисваха. Така всичко изглеждаше прекрасно отвън, а вътре бавно се рушеше. Дойде демокрацията, старите собственици с пълно право си върнаха имотите, но се оказа, че нямат възможност да ги реставрират, ремонтират и изобщо да ги приведат в нормален за обитаване вид. Минаха 20 години, в които се създаваха най-различни закони, достатъчно обтекаеми, с всякакви вратички, без ясни подзаконови актове и най-вече без контрол. Сега проектите за реставрация и рекострукция минават през сто различни ведомства и инстанции, процедурата е изключително тромава и може да откаже дори и най-големите ентусиасти. Междувременно няколко ярки примери на оставени да се самосрутят сгради, даде надежда на предприемачите, изкупили подобни къщи, за да строят на тяхно място, че намеренията им ще се превърнат в реалност. Просто трябва да мине време. И така почти десет години от влизането в сила на Закона за културното наследство състезанието с времето продължава. На прекрасните неподдържани сгради днес ще се отрони някое парче мазилка, утре ще падне корниз, в други ден ще се отчупи носът на фигурата на фасадата. И тя просто бавно ще се стопи и ще изчезне. Преди дни Столичната община подаде сигнал в прокуратурата за емблематичната къща на Иван Гешов (така се води, иначе била на братовчед му). След многократни предписания и глоби, кметството иска да направи крачка напред и да ремонтира със собствени средства и ипотека, след което (може би) да придобие имота. По същия начин се закани и главният архитект на Варна за една от най-красивите сгради в центъра на морската столица. Ако успеят местните управи, това ще се истински пробив в опазването на нематериалното културно наследство в големите градове. Дано само докато траят битките, сградите да не се предадат сами и да рухнат. Сещате ли се за онзи „заравнител“, който за една нощ махна с булдозер дюната, пречеща му на гледката към морето. Институциите се чудеха как да го накарат да я възстанови. Еми, не може!", "date": "2019.03.06", "title": "Как сами си затриваме паметта?"}
{"url": "https://www.monitor.bg:443/bg/a/view/obrazovatelnata-komisija-podkrepi-zabranata-za-nargileta-na-zakrito-159018", "text": "Парламентарната комисия по образованието и науката прие на първо четене промените в Закона за здравето, с които се предлага въвеждането на забрана за пушене на наргиле на закрито, предаде БГНЕС. „Всички законодателни инициативи, които са свързани с това младите хора да имат добър пример за подражание и да не са зависими, нашето министерство ги подкрепя“, заяви зам.-образователният министър Деница Сачева след заседанието на комисията. Тя подчерта, че роля в контрола имат и родителите, а не само просветното министерство. „По принцип в зоните около училищата не би трябвало да има продажба на алкохол и цигари, но тук е необходимо по-голямо сътрудничество с общините”, смята Сачева. Според нея ролята на министерството е не само подкрепяща, а е свързана и с подобряването на информираността на децата. Текстовете се обсъждат още от 2017 г., а законодателната инициатива е на група депутати от „Обединени патриоти“, начело с лидера на НФСБ Валери Симеонов. Предложението е направено основно заради здравето на децата и подрастващите, като предвижда забраната да обхване всички наргилета, независимо дали са пълни с тютюн или плодови смеси.В своите мотиви вносителите са категорични, че пушачите на наргиле вдишват същите вредни вещества каквито и пушачите на обикновени цигари. Освен тях обаче, въгленът, който разпалва сместа за пушене, засилва вредите за човешкото здраве. Времето също има значение – една цигара се пуши за около 5 минути, докато при наргилето може да трае около 40 минути. По-висок контрол поискаха и от сдружение „България без дим“. Неговият председател д-р Маша Гаврилова изрази подкрепа за идеята към забраната за пушене на закрито да бъдат прибавени и наргилетата, но настоя това да важи и за електронните цигари. „Не тези, които са нагреваемите, защото те са тютюневи изделия и по принцип си влизат в забраната. Ние предлагаме в закона да се казва „забрана за пушене на тютюневи и свързаните с тях изделия“, обясни тя. Според нея трябва да бъдат разширени и правомощията на някои контролни органи, сред които БАБХ, Инспекцията по безопасност на труда и органите на МВР. Законопроектът вече получи подкрепа от Комисията по здравеопазване, която е водеща в разглеждането му. Предстои да влезе за обсъждане и в пленарна зала.", "date": "2019.03.06", "title": "Образователната комисия подкрепи забраната за наргилета на закрито"}
{"url": "https://www.monitor.bg:443/bg/a/view/venecuela-izgoni-poslanika-na-germanija-159017", "text": "Даниел Мартин Кринер, посланик на Германия във Венецуела, беше обявен за персона нон грата от правителството на президента Николас Мадуро, съобщиха световните медии. Правителството обвини дипломата в намеса във вътрешните работи на страната и му даде 48 часа да напусне Венецуела, предаде Ройтерс, цитирайки венецуелския външен министър Хорхе Ареаза. Араеза направи съобщението в своя официален профил в \"Туитър\", прикачвайки към публикацията копие от писмото, обясняващо решението. Посланикът на Германия стана първият европейски дипломат, изгонен от латиноамериканската страна в контекста на продължаващата ескалация на напрежението между Каракас и Вашингтон и неговите съюзници, подкрепяйки самопровъзгласилия се за временен президент Хуан Гуайдо, който оспорва легитимността на Николас Мадуро. В средата на февруари Венецуела също така изгони група европейски депутати, които посетиха страната, за да се срещнат с Гуайдо. Каракас ги обвини, че са дошли с \"заговорнически цели\". По-късно същия месец Мадуро също така прекъсна отношенията със съседна Колумбия, като изгони дипломатите ѝ.", "date": "2019.03.06", "title": "Венецуела изгони посланика на Германия"}
{"url": "https://www.monitor.bg:443/bg/a/view/firma-na-prokopiev-s-vip-dogovor-za-prodajbata-na-evn-159022", "text": "Фирмата на олигарха Иво Прокопиев „Булброкърс“ е имала ВИП договор за продажбата на миноритарния дял на EVN и е била в конфликт на интереси като инвестиционен посредник и оценител по сделката. Това става ясно от показанията на един от свидетелите по делото срещу Прокопиев, бившите министри на финансите и на енергетиката Симеон Дянков и Трайчо Трайков и трима от „Булброкърс“ - управителя на фирмата Радослав Рачев и акционерите Петър Василев и Любомир Евстатиев. Става въпрос за сделката в края на 2011 г., при която на Българската фондова борса бе продаден остатъчният пакет акции – 33%, от „EVN България Електроразпределение“ АД на неизгодна цена, която според прокуратурата е ощетила хазната с близо 21 млн.лв. В сряда спецсъдът разпита заместник-изпълнителните директори на Агенцията за приватизация и следприватизационен контрол по времето на сделката Митко Симеонов и Стефка Граматикова. и на болшинството от въпросите на прокуратурата отговаряха, че не си спомнят. Любопитното е, че при всяка тяхна реплика как не помнят Симеон Дянков възторжено мърмореше под носа си: „А така!“, „Само така!“. За да е ясна картината, прокурорите по делото поискаха от съда да бъдат прочетени показанията на Симеонов и Граматикова в досъдебното производство. Където, оказа се, са разказали конкретни неща за приватизацията на остатъчните дялове в трите ЕРП-та, и в частност на EVN, за което се води делото. При разпит на 10 юли 2015 г. Граматикова обяснява, че е отговаряла за общата администрация в агенцията. Не е участвала в създадената междуведомствена комисия за продажбата на миноритарните дялове на ЕРП-та, но е чула телефоннни разговори в кабинета на тогавашния шеф на агенцията Емил Караниколов с Дянков. „Секретарката на Караниколов казваше, че го търси министър Дянков. Не чух какво казва министърът по телефона, но Караниколов отговаряше: „Да, господин министър, разбрах. Ще бъде направено“. разказва Граматикова. Самият Караниколов вече даде показания по делото във вторник, като призна за натиск от страна на Дянков върху институцията. От показанията й стана ясно също, че малко след това Граматикова разбрала, че „Булброкърс“ е успял да получи договор с агенцията, според който едновременно е консултант и представител на държавата и оценител на акциите на EVN, вместо това да бъде направено от независим външен оценител. „Това е допуснато само по отношение на „Булброкърс“, при инвестиционните посредници за продажбата на дяловете на ЧЕЗ и ЕОН - не. казва още в показанията си Граматикова. Тя допълва, че парите от приватизацията отивали в Държавната консолидационна компания вместо в Сребърния фонд. Пред съда Граматикова потвърди думите си по време на разпита през 2015 г. Съдът прочете и показанията на Митко Симеонов на 22 юли 2015 г. Неговият ресор като зам.-шеф на агенцията е бил специализираната администрация, която включвала дирекциите „Следприватизационен контрол“, „Правна“, „Сделки“ и „Финансова“. „Не помня кой е взел решение за приватизацията на миноритарния дял на EVN. Публична тайна беше парите от приватизация да влизат в Държавната консолидационна компания, а не в Сребърния фонд. Хазната имаше нужда от парите от раздържавяването на енергийните дружества. На 22 юни 2011 г. бе избран „Булброкърс“ като посредник за продажба на дяловете на EVN. Два пъти съм виждал съветникът на министър Дянков Доротея Пандова. Единият път беше в Министерството на финансите, където ръководеше разширена среща за продажбата на EVN – присъствах аз, тогава замествах изпълнителния директор на агенцията, имаше представители на борсата, на посредника, на EVN. Тя каза един-два пъти, че се очаква Дянков, но той не дойде. По мое впечатление Пандова контролираше процеса на продажба. Беше припряна, в доминираща позиция, държеше се настойнически. Имам чувството, че Пандова изпълняваше волята на финансовия министър. На срещата се обсъждаше кога да е продажбата, надделя мнението да е преди Нова година“, казва в показанията си Симеонов. Пред съда той потвърди думите си. По отношение на въпросната среща Симеонов каза пред съда: „Сега се сещам, че беше странно поведението на госпожата. Беше нещо изнервена, малко рязка, не търпеше чуждо мнение. Тя влезе в конфликт с представителите на борсата. Разногласията на срещата бяха кога да се продадат миноритарните дялове на EVN“.", "date": "2019.03.06", "title": "Фирма на Прокопиев с ВИП договор за продажбата на EVN "}
{"url": "https://www.monitor.bg:443/bg/a/view/s-parite-ot-tol-sistemata-shte-se-remontirat-tri-pyti-poveche-pytishta-159024", "text": "С очакваните приходи от въвеждането на тол системата за тежкотоварни автомобили, която ще заработи от 16 август 2019 г., ще могат да се рехабилитират и поддържат три пъти повече пътища във всяка област. Ресурсът, който ще се генерира, ще е в пъти по-голям. Очаква се още през 2020 г. той да е два пъти и половина по-голям от досегашните постъпления. Това заяви при участието си в дискусията „Европа в нашия дом“ в Разград заместник-министърът на регионалното развитие и благоустройството Николай Нанков. Поетапно ще бъде ремонтиран пътят Разград – Кубрат, коментира регионалният заместник-министър. През тази година ще приключи започналият през 2016 г. ремонт на участък от пътя. Предвижда се да започне ремонт и на още 9 км от него. В област Разград през 2017 и 2018 г. със средства от държавния бюджет в размер на близо 24 млн. лв. са ремонтирани 98 км пътища. Сред тях са участъци от пътя Търговище - Разград. Ремонтирани са също отсечки и от третокласния път, по който преминава интензивен трафик на тежкотоварни автомобили, превозващи инертни материали, земеделска продукция и материали за завода за фаянс и теракота в гр. Исперих. Със средства от Оперативна програма „Региони в растеж“ 2014-2020 в областта вече са рехабилитирани близо 21 км от второкласния път Търговище – Разград, който е основна транспортна връзка за областите Търговище, Разград и Силистра и осигурява свързаност и с голяма част от Южна България. Заместник-министър Нанков обърна внимание, че има системен проблем и с финансирането на ВиК отрасъла и европейските средства също не решават дългосрочно проблемите. Общините в област Разград нямат достъп до тях заради липсата на консолидация. Добрата новина е, че през следващия програмен период отново ще има средства за води – питейни и отпадъчни, допълни той. Местните власти трябва да направят осъзнат избор дали ще пристъпят към консолидацията според изискването в една административна област да има един ВиК оператор. Не е късно за взимане на решение за обединяване в асоциация и в област Разград, за да може през следващия период да има достъп до европейско финансиране. От бюджета на Министерството на регионалното развитие и благоустройството в област Разград през последните три години са инвестирани 5 млн. лв. Инвестициите включват и рехабилитация на ВиК мрежата в разградския ж.к. „Орел“. Със средства от управляваната от министерството Оперативна програма „Региони в растеж“ 2014-2020 г. се благоустроява градската среда. Заместник-министър Нанков посочи, че това е успешен пример за интегриран проект и подчерта, че проектите по ОПРР имат най-дълготраен и видим ефект за хората.", "date": "2019.03.06", "title": "С парите от тол системата ще се ремонтират три пъти повече пътища"}
{"url": "https://www.monitor.bg:443/bg/a/view/razigravat-mechanski-rogach-nasred-antichen-forum-159023", "text": "Уникален ритуал, свързан с прогонването на злите сили в навечерието на пролетта, известен като Мечански Рогач по старото име на пазарджишкото село Оборище Мечка ще бъде представен от близо 100 души насред старозагорския античен форум на 9 март, когато ще се проведе традиционният, 21-фестивал на маскарадните игри. Митичното „животно“ е направено от дървен скелет, състоящ се от „стълба“ и „кочия“, който е покрит с козинява черги. Има дървена глава като на елен или овен, с уши и рога. По скелета, а понякога и по рогата, е окичен със звънци и хлопки, някога са го носели 12 мъже, но напоследък бройката им е сведена до 4. Рогачът се води на верига от водач, а около него танцуват между 20 и 60 дервиши, разказват специалистите по етнография при старозагорския регионален исторически музей. В тазгодишният фестивал насред Града на липите ще участват близо 800 представители на самодейни колективи от София, Пазарджик, Пловдив, Шумен, Разград, Сливен, Ямбол, Бургас, Варна, Хасково и града домакин, уточни организаторът на проявата  академик Крум Георгиев, който е и председател на тричленното жури.", "date": "2019.03.06", "title": "Разиграват мечански рогач насред античен форум"}
{"url": "https://www.monitor.bg:443/bg/a/view/otkazaha-na-osyden-za-dvojno-ubijstvo-namaljane-na-prisydata-159025", "text": "Осъден някога на разстрел и впоследствие помилван от вицепрезидента Маргарита Попова обитател на старозагорския затвор получи отказ за намаляне на доживотната му присъда. Отказът е постановен  от състав на пловдивския апелативен съд, който отмени решение на старозагорския окръжен съд, с което доживотната присъда на 64-годишният Тодор Чаракчиев  се заменя с 30 години престой зад решетките. Протестът е бил внесен от представител на старозагорската окръжна прокуратура. Първоначалната смъртна присъда е от далечната 1992-а, когато Чаракчиев застава пред Темида за двойно убийство, извършено на  22 октомври 1990 година, като второто убийство е в условията на тежък рецидив. Жертви на 35-годишният тогава Тодор са били 69 и 35 – годишни жителки на село Крън, като смъртта на по-възрастната Надежда Овчарова е била предизвикана умишлено, а на втората, Цонка Николова  - за да бъдат заличени следите от първото престъпление. Присъдата е била потвърдена от Върховния касационен съд на 6 март 1993-а, когато вече е имало наложен продължил 8 години мораториум върху изпълнението на смъртните наказания.С указ на вицепрезидента от 20 януари 1999 г. наказанието е променено в „доживотен без право на замяна“, а през 2013-а е променено в „доживотен затвор“. Чаръкчиев е прекарал 28 години зад решетките, като от 2 години в Старозагорския затвор. Дълго време е работел като библиотекар. Според съдиите в Пловдив липсвали достатъчно доказателства за дългосрочна промяна в поведението на затворника, което да обусловят намалянето на наказанието. Повод за това им дали думите му пред окръжния съд в Стара Загора, че не се счита за престъпник. Престъпник бил, смятал Чаракчиев е онзи, който след като е убил някога и е пуснат на свобода отново е извършил убийство. Решението е окончателно и не подлежи на обжалване или протест.  ", "date": "2019.03.06", "title": "Отказаха на осъден за  двойно убийство намаляне на присъдата"}
{"url": "https://www.monitor.bg:443/bg/a/view/ot-18-mart-otpuskat-po-60-bona-za-mini-mandri-159004", "text": "От 18 март стартира прием на заявления по държавната помощ за мини мандри. Това съобщи земеделският министър Румен Порожанов по време на блиц-контрола в парламентарната комисия по земеделие и гори. Максималният интензитет на помощта е до 50% от приемливите разходи за един инвестиционен проект на един бенефициер, но не повече от 60 000 лв. Преди около 2 седмици са одобрени и указанията за прилагане на схемата, която е нотифицирана от Европейската комисия. С решение на Държавен фонд „Земеделие“ бюджетът на помощта е 1,5 млн. лв. На подпомагане подлежат регистрирани земеделски стопани, отговарящи на специфичните изисквания за директни доставки на малки количества суровини и храни от животински произход. Основно това са малки и средни предприятия, включително организации и групи производители, които преработват и реализират сами своята продукция.", "date": "2019.03.06", "title": "От 18 март отпускат по 60 бона за мини мандри "}
{"url": "https://www.monitor.bg:443/bg/a/view/ekip-na-vms-spasi-s-byrzohodna-lodka-jivota-na-morjak-ot-tyrgovski-korab-159002", "text": "Екип на ВМС спаси живота на моряк от търговски кораб, като спешно осъществи с бързоходна патрулна лодка медицинска евакуация до болнично заведенние във Варна. Днес, 6 март около 7 часа сутринта, във ВМС постъпва искане от Морския спасителен координационен център за медицинска евакуация на член от екипажа на търговския кораб „Star Hyperion”. Той плава под панамски флаг и се намира в Черно море на 60 мили от Пристанище Варна. По заповед на командира на ВМС, контрадмирал Митко Петев, бързоходна средна патрулна лодка FPB-M (Force Protection Boat - Medium) от Пункт за базиране - Варна с екипаж капитан ІІІ ранг Тенко Стефанов, лейтенант Борислав Димитров, матрос Борислав Братоев и военния лекар лейтенант Николета Славова отплава към кораба. След преглед на борда му, на заболелия член на екипажа (индонезийски моряк) е установена коремна болка със съмнение за остро възпаление за апендикса, което налага медицинска евакуация до болнично заведение. Болният моряк е транспортиран до Морска гара-Варна, откъдето в 10,30 часа е качен в реаномобил на Центъра за спешна медицинска помощ  и откарана за спешна операция в МБАЛ „Света Ана”, уточниха още от ВМС.", "date": "2019.03.06", "title": "Спасиха живота на моряк от търговски кораб с бързоходна лодка"}
{"url": "https://www.monitor.bg:443/bg/a/view/8-sedmici-raznoobrazni-i-stilni-modni-predlojenija-v-lidl-159003", "text": "От тази седмица в продължение на два месеца Lidl ще предложи на своите потребители специални оферти на собствени марки за качествен текстил. Ежеседмичните предложения ще акцентират върху разнообразни продукти, с които да отговорят на предпочитанията на потребителите – дамски и мъжки деним, дрехи за бебета и бременни, plus size мода, стилна дамска колекция в черно и бяло, тениски за цялото семейство, и др. Паралелно с продуктовите оферти в магазините, популярни и обичани лица ще дават съвети в социалните мрежи как най-добре да ги съчетаваме и ще предоставят възможност на последователите си да участват в различни игри с награди. Качеството на всички текстилни продукти от собствените марки на Lidl е гарантирано от немския изследователски институт Hohenstein – международно признат институт с над 70-годишна история. Контролът се осъществява чрез множество лабораторни тестове, измервания и проверки. Така например точността на размерите се определя от 3D модели, разработени чрез измерване на над 13 000 човека. Това гарантира на потребителите, че веднъж открили своя размер, могат да бъдат сигурни, че тази мярка ще важи за всеки артикул. Институтът Hohenstein провежда тестове на готови продукти, извършва развойна дейност, а също така съблюдава и самия процес на производство. За да се гарантира удовлетвореността на клиента от крайния продукт, в института се тестват различни показатели и характеристики на текстилните продукти като здравина на материята, безопасност, функционалност, точност на размерите, а някои от продуктите се изпитват и за топлоизолация и дишане, както и за водоустойчивост. Сертификатът за качество от института Hohenstein, заедно с високите критерии и изисквания на Lidl, осигуряват двойна гаранция за качеството на текстила, който веригата предлага. Собствените марки текстил на Lidl са с оптимално съотношение качество-цена и предлагат широко разнообразие: Lupilu – дрехи за бебета и малки деца, Peperts – дрехи за деца и младежи, Esmara – дамска мода, Esmara Lingerie – дамско бельо, Livergy – мъжка мода, Crivit – спортни облекла и Meradlso – спално бельо и завивки.", "date": "2019.03.06", "title": "8 седмици разнообразни и стилни модни предложения в Lidl "}
{"url": "https://www.monitor.bg:443/bg/a/view/prebitata-ot-bashta-si-devora-izpratena-v-krizisen-centyr-159006", "text": "14-годишната Девора Христова, която бе пребита от баща си, е била настанена в Кризисния център във Варна. Това съобщи Ана Конукова, шеф на отдел „Закрила на детето” в морската столица. От информацията в отдела по случая става ясно още, че момичето е подавало жалби за домашно насилие и срещу майка си. Според социалните работници, тя трябва да бъде отделена от родителите си, докато преодолее травмите от случилото се. Досегашното й поведение потвърждава мнението  им, че тя умее успешно да манипулира майка си и баща си и да спекулира с развода им. Девора може да остане в Центъра 3 месеца, като през това време с нея ще работят специалисти и психолози. Социални работници имаха и среща с майката на Девора и кака й Ванеса, за да бъде решено къде ще остане да живее по-голямата от сестрите. Тя все още не е пълнолетна и досега винаги е била при вече арестувания си баща. Малкият им брат Христо остава при майка си в Сливен. Във вторник Варненският районен съд реши да остави Христо Христов в ареста по обвинението, че е пребил 14-годишнта си дъщеря Девора. Бащата призна, че наказанието му е било твърде строго, но дъщеря му е задигнала 2 хиляди евро, които обменила и част от тях изпратила в Сливен на приятелки и на майка си. Леля й пък намерила близо 1200 лева от остатъка във вещите на момичето. След заседанието стана ясно, по изявленията на по-голямата сестра и адвоката на бащата, че Девора е проблемното дете в семейството. „Сестра ми лъже!, категорична бе Ванеса. Христо Христов, е с висше образование, морски офицер. Възпитан е в семейство, в което думите честност и почтеност са на почит. Собственик е на хотел във варненския ж.к. „Чайка“. Според информация от близки, той води битка за децата си, след като му е отказано да вижда сина си. Бил и доста изнервен и това е основната причина да накаже толкова жестоко виновницата за кражбата на парите. Самият Христов каза в съдебна зала, че съжалява за стореното, но категорично отрече да е заплашвал близките си с нож или да е провесвал дъщеря си през перилата на балкона на жилището си.          ", "date": "2019.03.06", "title": "Пребитата от баща си Девора в кризисен център за 3 месеца "}
{"url": "https://www.monitor.bg:443/bg/a/view/cenata-na-agnetata-skochi-mesec-predi-velikden-159015", "text": "Наблюдава се леко повишаване на цените на агнетата преди наближаващия Великден. Това съобщи министърът на земеделието, храните и горите Румен Порожанов. По думите му, тези дни той ще поиска среща с турското държавно предприятие по този въпрос. „Турция се интересува от малко по-тежки животни – между 35 кг и 50 кг, така че можем да оферираме и ние, въпреки че те си имат достатъчен брой животни и в момента нямат нужда“, поясни Порожанов, цитиран от БГНЕС. Министър каза още, че ще бъде създадено  съвместно предприятие между ведомството му и Компанията за инвестиции в земеделието и животновъдството (SALIC) на Кралство Саудитска Арабия. Акционерите са с участие 50 на 50. Предприятието ще разработи бизнес план и ще трябва да стане логистична точка, в която родните производители и частния саудитски бизнес да водят преговори за бъдещи инвестиции. „В момента имаме искане за 10 000 живи животни, така че ние работим по този въпрос. Искаме да уточним точно какви породи искат и дали те могат да бъдат малко по-различни. Със Саудитска Арабия говорихме и за изграждането на фуражен завод, който свихме до завод за фибри – това е добавка към хранителния компонент на животните. От там проявяват интерес към 1 млн. тона люцерна, което означава, че ние трябва да имаме люцерна от 1,5 млн. дка и за 1 млн. живи агнета, защото техният пазар годишно е между 6 и 8 млн. годишно, но ние нямаме този капацитет“, коментира Порожанов. Порожанов допълни, че в момента се прави преброяване на дивите прасета във Варненска област, заради нови случаи на Африканска чума и откритото преди две седмици диво прасе, което е умряло от тази болест.", "date": "2019.03.06", "title": "Цената на агнетата скочи месец преди Великден "}
{"url": "https://www.monitor.bg:443/bg/a/view/uchredjavat-godishna-nagrada-za-mladi-varnenski-ucheni-159008", "text": "За първи път в своята история Съюзът на учените във Варна учредява годишна награда за млади учени, които работят в научни звена на територията на областта. Конкурсът „Млад учен“ ще се провежда всяка година. През 2019 надпреварата между младите учени ще бъде в две направления -  „Медицина и спорт” и „Социални, стопански и правни науки”. Съюзът на учените във Варна ще присъди на спечелилите надпреварата грамота и парична награда от 1000 лв.  Отличията ще бъдат тържествено връчени на Общото годишно събрание на организацията на 30 май т. г. Регламентът, условията за участие в конкурсната надпревара и критериите за класиране на кандидатите в отделните научни направления, са публикувани на интернет страницата  Срокът за подаване на документи е 15 април и трябва да бъдат изпратени в електронен формат на e-mail: suv.nagradi@gmail.com. Кандидатите следва да посочат и научното направление, за което кандидатстват. Спечелилите ще бъдат уведомени за класирането най-късно до 17 май. Предизвикателството на Съюза е към младите научни и научно-преподавателски кадри, които извършват научноизследователска и научно-образователна дейност във висше училище или научна организация, но не повече от 10 години след придобиване на първа образователно-квалификационна степен „магистър“,   уточниха от Управителният съвет на Съюза, като пожелаха успех на всички кандидати.", "date": "2019.03.06", "title": "Учредяват годишна награда за млади варненски учени    "}
{"url": "https://www.monitor.bg:443/bg/a/view/naj-shtastlivi-sme-na-70-159001", "text": "Хората са най-щастливи на 70 години, защото с възрастта започват да пренебрегват гнева и стават по-позитивни, съобщи в. \"Дейли мейл\". С годините хората обръщат повече внимание, когато някой е щастлив. Така светът става по-приятно място, отколкото може да е в действителност. Най-малко щастливи са хората на средна възраст. При тях нивата на стрес и гняв са най-високи. Учените от Харвардското медицинско училище са изследвали как хората забелязват промените в социалните сигнали и как се засилват или намаляват емоциите с възрастта. Те са работили с 10 000 британци на възраст от 10 до 85 години и са анализирали как участниците възприемат гнева, страха и щастието, като са им показвали снимки. \"С възрастта възприемаме гнева и страха все по-малко, а щастието - на същото ниво. Така с времето хората виждат всичко по-позитивно\" - каза проф. Лора Джърмин от екипа. Резултатите от изследването, което е най-мащабното по рода си, разграничиха няколко фази в живота. През детството способността за възприемане на емоциите нараства. Реакцията към гнева е най-силна през пубертета. Пикът за възприемане на трите емоции е около 30-годишна възраст. След това способността да разграничаваме фините промени между страх и гняв намалява. \"Известно е, че с възрастта способността за декодиране на емоционални сигнали най-общо намалява. Но ние наблюдавахме много малък спад в способността за улавяне на нюансите на щастието\" - каза проф. Джърмин. Защо това е така, не е ясно. Възможно е да се дължи на намаляване на когнитивните умения, дори на влошаващо се зрение. Тези две обяснения обаче не изглеждат правдоподобни за възприемането на щастието, което нараства с годините. Резултатите от изследването най-общо показват, че хората възприемат социалните ситуации по-позитивно с годините, защото по-добре игнорират гневните индивиди.", "date": "2019.03.06", "title": "Най-щастливи сме на 70"}
{"url": "https://www.monitor.bg:443/bg/a/view/36-000-sofijanci-pitatli-noi-za-majchinstvo-i-bezrabotica-159013", "text": "36 000 от софиянците, които са посетили приемните на осигурителния институт, са се интересували от условията за получаване на обезщетение за майчинство или временна неработоспособност. Това става ясно от справка в електронната система за управление на административното обслужване на НОИ в столицата. От въвеждането на системата през май 2018г. до сега са били обслужени общо 287 583 българи. Данните сочат, че за периода на функциониране на системата най-голям е броят на потребителите, ползвали услугите във връзка с изменение на вече отпусната пенсия. 66 400 софиянци са си изтеглили билет от устройството за преизчисляване на парите за старини. Подаването на заявление за отпускане на нова пенсия също е сред услугите, към които има голям интерес - документи за пенсия са подали 26 603 души. Само с 300 по-малко са пожелалите да им бъде издаден персонален идентификационен код (ПИК) на НОИ. От възможността за онлайн запазване на час за прием в столичното териториално поделение на осигурителния институт са се възползвали над 1300 потребители. Справката отчита още, че средното време на изчакване и на обслужване на хората е между 3 и 7 минути.", "date": "2019.03.06", "title": "36 000 софиянци питали НОИ за майчинство и болнични "}
{"url": "https://www.monitor.bg:443/bg/a/view/otkriha-trup-na-mlad-myj-v-izostavena-kazarma-v-haskovo-158994", "text": "Труп на млад мъж е открит в сряда следобед на територията на бившето военно поделение на ул. „ Дунав”в Хасково. Сигналът е подаден на тел. 112  от охранител  на поделението. Той се натъкнал на тялото при рутинна обиколка в една от рушащите се сгради. Руините на бившите казарми са известни като свърталища на наркомани и проститутки. Пазачът е открил тялото на 35-годишният мъж. Дошлите на мястото полицаи са установили самоличността му.  Той е родом от димитровградското село Добрич. Според предварителни и неофициални данни става въпрос за поета свръхдоза наркотици. Версията за убийство е малко вероятна, но не може да бъде отхвърлена окончателно преди резултатите от аутопсията. Мъртвият мъж приживе е имал множество криминални прояви, но не е бил издирван от полицията. Има десетки регистрации за кражби и пласиране на наркотици. Не е осъждан. Самият той също е бил наркозависим, твърдят запознати.    ", "date": "2019.03.06", "title": "Откриха тялото на мъж в изоставена казарма в Хасково"}
{"url": "https://www.monitor.bg:443/bg/a/view/pusnaha-katrin-manoilova-da-startira-samo-v-shtafetata-159000", "text": "Най-добрата ни състезателка по шорттрек Катрин Маноилова все пак ще участва на световното първенство в София, но само в щафетата на 3000 м. Шампионатът започва в петък в 10 часа в \"Арена Армеец\" и ще продължи до неделя. Маноилова падна на тренировка в Зимния дворец в събота и нарани главата си, а първите изследвания показаха наличие на хематом. Вчера на националката бе направен нов скенер. След обсъждане на резултатите щабът на националния тим взе решение Катрин да бъде включена само в състава на щафетата. В нея влизат още Зорница Пенчева, Анна Якимова и Лилия Джустрова. Полуфиналите в дисциплината са от 14 часа в събота, 9 март. В индивидуалните дистанции вместо Маноилова ще участва Джустрова. Утре в \"Арена Армеец\" са официалните тренировки. Нашите излизат на леда в 10 часа. Входът за всички дни на надпреварата до неделя е свободен.", "date": "2019.03.06", "title": "Пуснаха Катрин Маноилова да стартира само в щафетата"}
{"url": "https://www.monitor.bg:443/bg/a/view/5-leva-za-roza-v-blagoevgrad-159005", "text": "Поне с по 5 лева за роза ще трябва да се бръкнат кавалерите в Благоевград за 8 март. Търговците в цветарските магазини са заковали тази цена, която е същата както и преди месец за Свети Валентин. Букетите от зюмбюли, лалетата и фрезиите пък се продават между 2 и 3 лв. Според продавачите на цветя, обаче, няма купувачи. Специалистите в тази област съветват цветята в букетите да са нечетен брой. Ако бройката надвишава 12, числото трябва да се дели на 6. Не е подходящо да се подарява букет съдържащ 13 цвята. Смята се за напълно подходящо поднасянето на едно единствено цвете между мъж и жена, тъй като това е символ на \"единствената\" любов. По едно цвете обаче е подходящо мъжете да поднесат и на приятелки и колежки. За майките, бабите и лелите се спрете на трайни цветя. Ако готвите букет за любимата жена и искате да сте оригинални и да я впечатлите, избягвайте готовите и банални аранжировки с целофан и панделка. Вместо това се спрете на нестандартно изработен букет или поръчайте сами как да изглежда той.", "date": "2019.03.06", "title": "5 лева за роза в Благоевград"}
{"url": "https://www.monitor.bg:443/bg/a/view/predstavjat-stojcho-stoev-v-ludogorec-utre-158992", "text": "Новият старши треньор на „Лудогорец“ Стойчо Стоев ще бъде официално представен в четвъртък в 12.00 ч. в конферентната зала на трибуна \"Моци\" на стадион \"Лудогорец Арена\". По-късно същия ден той ще проведе и първа тренировка с отбора, съобщи официалният сайт на клуба. Ръководството на ПФК „Лудогорец“ и Стойчо Стоев постигнаха договорка той да се завърне начело на шампионите. Преговорите приключиха късно снощи и се очаква днес опитният специалист да пристигне в Разград, където да подпише официално договора си. Досегашният наставник на „Лудогорец“ Антони Здравков остава в щаба на Стоев. Опитният специалист ще бъде представен като старши треньор на Лудогорец в четвъртък (7 март) в 12,00 ч. в конферентната зала на трибуна \"Моци\" на стадион \"Лудогорец Арена\". По-късно същия ден Стоев ще проведе и първа тренировка с отбора. ПФК „Лудогорец“ благодари на ръководството на ПФК „Арда“ за проявеното разбиране и професионалното отношение. По време на първия си престой в „Лудогорец“ през сезон 2013/2014 г. Стоев стана шампион, спечели Купата и Суперкупата след победи над „Ботев“ (Пд). През лятото на 2013 г. отборът влезе за пръв път в историята си в групите на Лига Европа, където постигна безапелационните пет победи и едно равенство в конкуренцията на ПСВ (Айндховен), „Черноморец“ (Одеса) и „Динамо“ (Загреб). Впоследствие воденият от Стоев тим отстрани „Лацио“ на 1/16-финалите в същия турнир и отпадна на 1/8-финалите от „Валенсия“.  ", "date": "2019.03.06", "title": "Представят Стойчо Стоев в „Лудогорец“ утре"}
{"url": "https://www.monitor.bg:443/bg/a/view/proverjavat-signal-za-bashta-reshil-da-prodava-9-godishnoto-si-dete-158997", "text": "Районната прокуратура във Варна се самосезира от сигнал до отдел \"Закрила на детето\" за баща, опитал да продаде най-голямото от 6-те си деца. „По повод информацията, публикувана на 5 март т.г., подадена от Отдела за закрила на детето във Варна, че баща се е опитал да продаде 9-годишното си дете, е назначена проверка\", съобщиха от прокуратурата. Тя е за изясняване на случая и обстоятелствата около него за евентуално извършено престъпление против младежта от раздел II на Наказателния кодекс. Сигналът бе подаден в Отдела за закрила на детето в морската столица през отминалите почивни дни. В него се съобщаваше за упражнено физическо насилие над майка с 6 деца от варненско село. Бащата-насилник искал и да продаде най-голямото си дете, което е на 9 години, съобщи тогава шефката на отдела Ана Конукова. Тя сподели, че в „Закрила на детето“ във Варна месечно постъпват по два или три подобни сигнала за домашно насилие над деца. Най-често това става при семейства, в които родителите са в процес на развод. Според Конукова, не всички сигнали се потвърждават.", "date": "2019.03.06", "title": "Проверяват сигнал за баща, опитал да продаде детето си "}
{"url": "https://www.monitor.bg:443/bg/a/view/rita-ora-i-andru-garfijld-se-razdeliha-158962", "text": "Певицата Рита Ора и актьорът Андрю Гарфийлд вече не са заедно. Причината – екранният Спайдърмен иска да води по-уединен живот. Звездната двойка изживя едва четиримесечен романс, а за раздялата им стана ясно от техен близък. Според него, 28-годишната красавица е с разбито сърце и се опитва „да се разсее“ с турнето си в Австралия. Той обаче й е казал, че иска да води по-уединен живот. Рита се опита да се съобрази с това и да пази връзката си от социалните мрежи. Нещата обаче не се получиха.\", заяви източникът пред сайта Female First. Искрата между Ора и Гарфийлд пламна миналия ноември, след което двамата прекараха заедно коледните празници в Лондон.", "date": "2019.03.06", "title": "Рита Ора и  Андрю Гарфийлд се разделиха"}
{"url": "https://www.monitor.bg:443/bg/a/view/zaloviha-nov-telefonen-izmamnik-shetal-iz-dobrich-i-severna-bylgarija-158995", "text": "След проведени оперативно издирвателни мероприятия и процесуално следствени действия за противодействие на телефонните измами, е установен и задържан криминално проявен  35-годишен мъж от с. Ново село, област Русе. Операцията е проведена от служители на ОД МВР-Добрич, ОДМВР-Плевен и ОДМВР-Русе, под ръководството на ГДНП. До момента е установено, че задържаният е съпричастен към четири измами на територията на ОДМВР-Добрич като куриер, както и още две, извършени на територията на Северна България, на стойност от 18 000 лева. Измамите в Добрич са осъществени по схемата – оказване на помощ на полицията, с цел залавяне на извършители на телефонни измами. На 22 февруари 77-годишен мъж от град Добрич се тъжи, че е получил подобно обаждане на домашния си телефон и е предал сумата от 6 800 лева. Около 16:40 часа на същата дата е получен сигнал от 78-годишна жена от град Добрич, която е предала сума в размер на 3 165 лева. Пак на 22 февруари, около 20:00 часа, се тъжи 86-годишна жена от град Добрич, която е предала сумата от 2 000 лева, 1 000 евро, 500 щатски долара и около 5 грама златни накити. На 27 февруари, около 16:40 часа, жена на 78-години сигнализира, че е обект на телефонна измама, като е предала сумата от 17 500 лева. На 27 февруари при реализиране на специализирана полицейска операция на територията на ОД-МВР Русе е установен куриерът, 35-годишен мъж, който е задържан. Работата по установяване и документиране на цялостната престъпна дейност на задържания продължава под надзора на прокуратурата.", "date": "2019.03.06", "title": "Заловиха ало измамник, шетал из Добрич  "}
{"url": "https://www.monitor.bg:443/bg/a/view/fake-news-digest-former-state-security-agent-concocts-2-for-1-fake-news-about-peevski-158998", "text": "In a conspiracy-laden article, otherwise labeled as an analysis, Iliyan Vassilev – a former agent of the First Main Directorate of the State Security, who operated under the aliases Sasho and Dragan, and now a mouthpiece for the oligarchy and prominent defender of the fugitive banker Tsvetan Vassilev – makes up outrageous fabrications about Peevski. First, he attributes non-existent Russian ties to the lawmaker by rehashing the old thesis that Peevski owes money to Russian individuals with a twist – that the debt is connected to South Stream. This is one of the biggest lies of the Fake News Factory, as Peevski not only has no ties with Russians but does not owe such individuals a dime. By the by, the topic is being used by the oligarchs’ slandering machine to conceal the very real Russian ties of Tsvetan Vassilev, aka the Bulgarian Madoff, which are crystal clear and can be traced all the way to the military plant Dunarit. It was the former banker who tried to practically gift six lucrative enterprises (including Dunarit), acquired with CorpBank depositors’ money and worth a combined €1bn, to a Russian gang in exchange for €1. The group in question included Belgian citizen with Russian passport Pierre Louvrier and oligarch Konstantin Malofeev, who has Kremlin connections. Later, Malofeev’s business partner Dmitry Kosarev and Louvrier’s close friend Col. Igor Girkin-Strelkov, who is a former operative of the Russian counterintelligence (FSB), also entered the picture. In his capacity as the first defence minister of the self-proclaimed Donetsk People's Republic, Girkin-Strelkov was sentenced by a US court to pay $400m in damages to the relatives of the passengers of the Malaysia Airlines Boeing 777 shot down over Donbass. Further, the Bulgarian Madoff’s Russian cronies – Malofeev and Girkin – are on the sanctions lists of the US and the EU. It is no coincidence that the analysis scribbled by agent Sasho/Dragan appeared on the website of Club Z, owned by the pharmaceutical tycoon Ognyan Donev, who was recently acquitted by the Sofia City Court on charges of tax evasion. Although it should be kept in mind that the court of first instance in question is largely under the thumb of judge Lozan Panov, who serves the oligarchy. The second absurd lie offered by Iliyan Vassilev is that Peevski has control over the security agencies – another of the oligarchy’s theses and just as absurd as the one mentioned earlier. To make the fake news campaign against Peevski complete, the former State Security agent spins a complete manipulation by involving the lawmaker’s name in the investigation into the attempted poisoning of Emiliyan Gebrev. This onslaught of fake news against the MP is aimed at covering up for Tsvetan Vassilev, who is currently hiding from the Bulgarian judicial system in Belgrade. Agent Sasho is the one spreading the oligarchy’s theses because he is among the most fervent defenders of the Bulgarian Madoff. Let us remind that he was the one who tried to explain that there was no hole in the balance sheets of the failed CorpBank. Never mind that several inspections and probes revealed that there were billions of levs missing, stolen by Tsvetan Vassilev. It is beyond hypocritical for Iliyan Vassilev to be the one talking about Russian ties, considering that he used to be involved in spying on British citizens during his double life and now he is posing as an avid supporter of Euro-Atlantic values, as if he could just wave a magic wand and make his past in the sinister State Security disappear.", "date": "2019.03.06", "title": "Fake News Digest: Former State Security agent concocts 2-for-1 fake news about Peevski "}
{"url": "https://www.monitor.bg:443/bg/a/view/denjat-na-deteto-sled-denjat-na-bashtata-158996", "text": "„Денят на бащата“ е рядко срещан продукт родно производство – хваща те за гърлото, като ти показва действителността. Серийният филм предизвика вълнение у зрителите, а причината е, че всеки може да се разпознае в поне един от героите. Всеки със своите демони, грехове, лъжи и егоцентризъм. Най-важно обаче е посланието, което остави горчив послевкус след финалните надписи. Това не е Денят на бащата, нито Денят на майката, както го определиха някои. Това е Денят на детето. На възрастните им минава. Забравят обидите, изневерите, шамарите и продължават напред. След като детето изгуби по такъв начин единия си родител, то често губи връзката и с втория. Независимо дали е виновен бащата, майката, или както е модерно - родител 1 или родител 2. Без нужните грижи и внимание накрая детето губи себе си и се превръща в бледо отражение на собствения си образ. Няма нужда от скъпи играчки, от екскурзии до Дисниленд и от нови дрехи. То просто иска да знае, че е обичано. Статистика за Европа сочи, че всяко второ семейство се разделя. Това означава, че всяко второ дете може да се озове на онзи покрив от сериала, чудейки се дали да скочи. Защо? Защото играта на его между мама и тати е превъртяна. Победители няма. И не е нужно да се стигне до развод, за да изживее детето своя „ден“. За целта всеки родител трябва да преосмисли приоритетите си и в списъка кариера, любовен живот и купони да се наредят след мисията да си родител. Честит Ден на детето!", "date": "2019.03.06", "title": "„Денят на детето“ след „Денят на бащата“"}
{"url": "https://www.monitor.bg:443/bg/a/view/vkarvat-za-23-ti-pyt-recidivist-v-zatvora-158985", "text": "Варненският окръжен съд призна за виновен Димитър С. в извършването на две престъпления в условията на опасен рецидив – кражба на 6 мобилни телефона от варненско училище и грабеж на чужди движими вещи на негов познат от затвора. И двете престъпления са извършени в срока на условното му предсрочно освобождаване от затвора по присъда за друго деяние. Преди това 30-годишният Митко има общо 22 отделни присъди, по които е бил осъждан ефективно за различни срокове. Излязъл от затвора на 22 септември, 2017 година, като два месеца по-късно, извършила двете нови престъпления. Варненският окръжен съд го призна за виновен в това, че на 11 ноември, при условията на опасен рецидив, като употребил сила, е извършил грабеж и отнел чужди движими вещи – чантичка от плат, мобилен телефон марка „Нокиа Р6“, флаш-памет, автомобилен ключ и сумата от 250 лева, всичко на обща стойност 345,85 лева. За това престъпление съдът му наложи наказание „лишаване от свобода“ за 5 години. Димитър се познавал с ограбения мъж от престоя им в затвора. Двамата се придвижили с автомобил до ул. „Габрово” и след като слезли от колата, Митко препречил с тяло пътя на своя познат, нанесъл му няколко удара и му отнел торбата с посочените вещи и пари, след което избягал. Ограбеният мъж се опитал да го догони, но в района на подлеза на ЖП-гарата го изгубил. Съдебният състав призна Димитър за виновен и за още едно престъпление, извършено 2 дни по-късно, когато откраднал 6 чужди мобилни телефони на обща стойност 722,65 лева. З него съдът му наложи наказание „лишаване от свобода“ от 3 години. Мобилните телефони са откраднати от класна стая на училище „Найден Геров“ във Варна, докато децата били в час по физическо. Крадецът е разпознат от записите на охранителните камери в училището, от които сe вижда как влиза в празната класната стая на учениците от 6 клас на 3-я етаж. От чантите и дрехите на децата взел вещите, които му харесали и след това напуснал учебното заведение. От определените му наказания, Окръжният съд във Варна наложи рецидивистът да изтърпи най-тежкото от тях - „лишаване от свобода“ за срок от 5 години при първоначален строг режим. 30-годишинят рецидивист ще излежи отделно и още 6 месеца  от неизтърпяната част от наказанието „лишаване от свобода“, по което е бил условно предсрочно освободен.  ", "date": "2019.03.06", "title": "Вкарват за 23-ти път рецидивист в затвора"}
{"url": "https://www.monitor.bg:443/bg/a/view/fen-ot-publikata-spasil-mavrodieva-s-flag-158981", "text": "Фен от публиката в залата в Глазгоу е спасил Радослава Мавродиева с българския флаг. Навръх националния празник – 3 март, 31-годишната атлетка спечели европейската титла в зала на гюле с 19,12 м. Оказа се обаче, че победата е изненадала Мавродиева и щаба й и те не носили знаме със себе си. „Сбъднах мечтата си, но не смятам себе си за успял човек“, каза днес Радослава Мавродиева, след като получи специална премия от 5000 лв. от кмета на Сливен Стефан Радев. Той изрази надежда, че този успех ще бъде импулс за повече деца от града да спортуват, а на атлетката пожела и световна титла. Да спечели медал от олимпиадата в Токио пък й пожела Станка Златева, която след като прекрати състезателна дейност направи свой клуб и тренира деца в родния си Сливен. „Спортът иска жертви, след това всичко отминава и животът продължава по друг начин. Иска се здрава ръка, но когато човек има цел другите неща отпадат, личният живот няма да избяга“, коментира Златева.", "date": "2019.03.06", "title": "Фен от публиката спасил Мавродиева с флаг"}
{"url": "https://www.monitor.bg:443/bg/a/view/obshtinski-syvetnik-ot-stambolijski-objavi-vyv-fejsbuk-aresta-si-158984", "text": "Общинският съветник от община Стамболийски Атанас Мавродиев обяви във Фейсбук в сряда следобед, че до минути ще бъде арестуван. „След моето обръщение на 1 март по случай 141-годишнината от Освобождението на Република България и моя призив за революция на 16 март от 14 часа пред Народното събрание, в момента искам да ви кажа, че полицията ме чака пред нас и искат да ме арестуват”, заявява той във видеообръщение от личния си профил. От полицията в Пловдив уточниха за Агенция „Монитор”, че не са изпълнявали заповед за арест на Мавродиев и че най-вероятно става дума за служители на Съдебна охрана. Причината да бъде задържан е изменена мярка за неотклонение. Мавродиев не се явил на дело, по което му е повдигнато обвинение за източване на евросредства. След това съдът в Пловдив изменил мярката му за неотклонение в „задържане под стража”. Според съпругата на общинския съветник Мавродиев има тежък диабет и е бил в болница. Това е причината да не се яви на съдебното заседание, на което той е представил документ. Магистратите обаче не приели документа за престоя му в болница като доказателство. Според Стоянка Мавродиева съпругът й не е бил взел и стотинка от еврофондовете, а процесът срещу него е политически – за да не се кандидатира за кмет на община Стамболийски. Мавродиев е общински съветник от коалиция „Патриотите, ВМРО и Защита” в Общинския съвет в Стамболийски. Предисторията на задържането на Атанас Мавродиев се развива в окръжния съд в Пловдив, където се гледа процесът срещу него за източване на евросредства. На 24 януари той представил пред магистратите за трети път медицинска документация. Според съда обаче представените документи не сочат невъзможност той да се яви в съдебното заседание. Така мярката му за неотклонение \"подписка\" била изменена в \"парична гаранция\" от 500 лева. На 1 март се състояло поредното дело в същия процес. Тогава магистратите установили, че Мавродиев не е внесъл паричната гаранция от 500 лева и че отново не се явява на процеса. Така мярката му за неотклонение отново била променена в \"задържане под стража\". Следващото заседание в процеса е на 12 април т.г.", "date": "2019.03.06", "title": "Общински съветник от Стамболийски обяви във Фейсбук ареста си"}
{"url": "https://www.monitor.bg:443/bg/a/view/klichko-s-oferta-40-mln-za-vryshtane-na-ringa-158999", "text": "Владимир Кличко е получил оферта за $40 млн. от стриминговата платформа DAZN за да се завърне на ринга за 3 мача, съобщи сайтът Sport Arena, цитиран от segodnya.ua. Първият от тях трябва да е в Германия против съперник от топ 10 на световните ранглисти. В него има вариант да се бие и с Кубрат Пулев, който така ще получи шанс за реванш за загубата с нокаут в 5-ия рунд на 15 ноември 2014 г. Кобрата е 7-и в класацията на Boxrec, официален претендент за пояса на IBF и 9-и в ранглистата на WBC. Другите два боя на 42-годишния Кличко са планирани за стадион \"Уембли\" срещу Антъни Джошуа и Тайсън Фюри, от които той загуби мачовете си за титли. Според DAZN тези срещи могат да се проведат през май, септември и декември 2019 г. Има обаче едно условие - всеки следващ двубой ще се играе при победи в предишния. Междувременно The Sun сложи Кубрат Пулев сред 5-те варианта за съперник на Тайсън Фюри, който явно няма да играе реванш с Дионтей Уайлдър за пояса на WBC, след като двамата завършиха с равен резултат първия мач. Според британското издание обаче Пулев може да се окаже сред неудобните съперници на Циганския крал. \"Сериозните боксови фенове уважават Пулев, а и той наскоро подписа промоционален договор с Top Rank, твърди The Sun. - Той обаче може да бъде прекалено резервиран, издържлив и неудобен, за да бъде изправен срещу Фюри в задоволяващ феновете мач по ESPN.\" Засега сигурният мач за Кобрата е срещу румънеца Богдан Дину на 23 март в Коста Меса (Калифорния, САЩ). Другите споменати варианти за противници пред Фюри са Брайън Дженингс, Джоузеф Паркър, Оскар Ривас и Травис Кауфман. Междувременно мениджърът на руснака Александър Поветкин - Вадим Корнилов, обяви, че засега не се разглеждат варианти за бой с абсолютния шампион в първа тежка категория Александър Усик при дебюта на украинеца при най-тежките. \"По боевете на Поветкин засега няма новини, каза Корнилов. Преговорите с Усик? Засега не се водят. Те бяха в начален стадии, но сега провеждаме други. Имаме други планове\".", "date": "2019.03.06", "title": "Кличко с оферта $40 млн. за връщане на ринга"}
{"url": "https://www.monitor.bg:443/bg/a/view/levski-vdiga-drastichno-budjeta-za-shkolata-158991", "text": "„Левски“ възнамерява да инвестира значително по-голяма част от бюджета си за детско-юношеската школа на клуба. В момента за академията са отивали около 6-7% от финансовите ресурси, а се планира те да бъдат поне 15 с влизането на новото ръководство. „Ще трябва да направим отделна среща и с Даниел Боримиров. Основната цел ще е играчите в 6-12 годишна възраст да бъдат развивани добре и да градят качествата си. Деца се записват да тренират в „Левски“ масово, трябва да ги задържим. Имам добра комуникация с Боримиров и имаме единомислие за промените в школата, ако се окаже, че нямаме такова, ще мислим варианти\", коментира изпълнителният директор на „сините“ Павел Колев. Трансфери пък ще се правят, само ако е абсолютно сигурно, че даден играч ще бъде полезен за отбора. От „Левски“ разкриха също така, че в идните години ръководството ще се опита да изгради още по-дълбоки отношения със „синята” общност, за да може клубът да се приближи към самоиздържането. „Ще се опитаме да разберем всичко за тях. Искаме да намерим място за правилна комуникация, защото те са най-важната ни таргет-група“, добави Колев.", "date": "2019.03.06", "title": "\"Левски\" вдига драстично бюджета за школата"}
{"url": "https://www.monitor.bg:443/bg/a/view/izgorja-pokrivyt-na-kyshta-v-dimitrovgrad-158986", "text": "Къща, в която живее самотен пенсионер, е с почти напълно изгорен покрив. Пламъците лумнали около 7 часа сутринта в понеделник. Пожарът е станал на ул. „Райко Даскалов“. 77-годишният мъж, който живеел в имота запалил печката с дърва и въглища и отишъл до магазина. Когато се върнал заварил пламъци и пожарникарите, които извикали съседите. Стихията е унищожила почти целия покрив на постройката, а помещенията вътре смърдят на дим и вече се негодни за нормално обитаване.", "date": "2019.03.06", "title": "Изгоря покривът на къща в Димитровград"}
{"url": "https://www.monitor.bg:443/bg/a/view/ot-2000-do-2018-g-753-evropejci-zaginali-ot-atentati-158982", "text": "В Париж беше представено изследване на тероризма в ЕС, публикувано по инициатива на испанската европейска депутатка Майке Пагасауртундуа. Изследването включва списък на 753 души, станали жертва на терористични атентати на територията на ЕС в периода 2000-2018 г. То е наречено \"Бяла и черна книга на тероризма в Европа\" и включва в списъка на жертвите на тероризма и гражданите на ЕС, които са били убити при прояви на тероризъм извън границите на съюза в същия времеви период, било то туристи, работници, хуманитарни служители, журналисти, членове на въоръжените сили (общо 1115 души). Данните показват, че като цяло в изследвания период са убити общо 1868 души на възраст от една до 90 години. Списъкът на жертвите на тероризма в ЕС и на европейските жертви на тероризма извън пределите на блока е изготвен с помощта на Френската асоциация на жертвите на тероризма. Повечето от хората в списъка са жертви на джихадисткия тероризъм (91,1 процента или 1703 души). 111 души са жертви на националистическия тероризъм. Тероризмът на крайната десница и крайната левица е отнел живота на респективно 14 и 13 души. За близо 30 души произходът на терористичния акт остава неизвестен или отговорност за него не е поета.  В книгата освен имената на жертвите фигурира тяхната възраст, националност и професия. Съобщават се датата, мястото и видът на терористичния акт, на който те са станали жертви, вкл. какво оръжие е било използвано при него. \"Забвението е най-страшното нещо\" и тази книга е \"начин да си спомним\" за тези хора, казва Елизабет Пелсе, френски междуведомствен представител, натоварен с въпросите за подпомагането на жертвите на атентати. \"Убитите са само върхът на айсберга. Нека не забравяме, че има физически и психологически травмирани хора, които са около 10-20 души на всеки убит\", допълни тя. Испания е най-засегната от тероризма в гореспоменатия период (268 жертви), следвана от Франция (263 жертви). Ако към това се добавят и французите, убити извън пределите на ЕС, това прави 379 френски жертви. Испания и Франция са също така двете страни от ЕС, в които са били извършени най-мащабните атентати в съюза през последните 18 години - този от 11 март 2004 г. в Мадрид (191 жертви), извършен от радикални ислямисти, и този от 13 ноември 2015 г. в Париж (121 жертви), за който отговорност пое Ислямска държава. В книгата се съдържа и \"карта на тероризма в ЕС от гледната точка на жертвите\". Тя включва графики, проследяващи еволюцията на тероризма през годините, вида на атентатите и типа на тероризма.", "date": "2019.03.06", "title": "От 2000 до 2018 г. 753 европейци загинали от атентати "}
{"url": "https://www.monitor.bg:443/bg/a/view/plaj-vyrhu-dunite-sreshtu-hiljadarka-158987", "text": "Глоба от 1000 до 3000 лв. за поставяне на плажни принадлежности върху дюна. Това предвиждат промените в Закона за устройство на Черноморското крайбрежие, които бяха приети единодушно на първо четене в икономическата комисия. Част от новите забрани се отнасят до паркирането и престоя на пътни превозни средства, ремаркета върху подвижни или бели дюни, неподвижни дюни с тревна растителност – сиви дюни и облесени дюни. Това заяви заместник- министъра на туризма Ирена Георгиева. Предложеното изменение е в съответствие с изискванията на Закона за защитените територии, с оглед опазването и съхранението на всички видове дюни и намиращите се в тях защитени видове на флората и фауната, които попадат в границите на зона А, зона Б или в урбанизираните територии на населените места, след границата на зона А“, уточни Ирена Георгиева. „Една детска надуваема, плажна топка да падне върху дюната и човек може да отнесе 900 лв. глоба. Престарали са се с чупките в кръста спрямо зелените организации, явно че там се гони договореност. Сигурно Тома Белев и компанийката му, като четат законопроекта им капе мед от сърцето“, коментира бившият вицепремиер Валери Симеонов. Той подкрепи законопроекта, въпреки спорните текстове и настоя за ясна дефиниция на термина „плажни принадлежности“. Както и определение за МПС, тъй като имало много случаи, в които бъгите и каруци разрушавали дюните. Той повдигна въпроса и за неравноправния достъп до плажовете. „Санкциите са разпръснати по различни министерства, това означавало прекалено много баби – хилаво бебе. Ще стане както със Закона за шума“, каза Валери Симеонов.", "date": "2019.03.06", "title": "Плаж върху дюните - срещу хилядарка"}
{"url": "https://www.monitor.bg:443/bg/a/view/dragomir-draganov-sviri-derbito-levski-ludogorec-158993", "text": "Най-интересният сблъсък от кръга между „Левски“ и „Лудогорец“ бе поверен на Драгомир Драганов. Негови помощници ще са Димо Вълчев и Красимир Атанасов, а Петър Костадинов ще е четвърти съдия. Наблюдател на реферите за дербито на „Герена“ ще е Костадин Стоичков. Съдията от последното столично дерби между „Левски“ и „Славия“ Станислав Тодоров не получи наряд в нито една дивизия на българския футбол за предстоящия уикенд. Той беше нападнат вербално от президента на „белите“ Венци Стефанов след мача, а на почивката е имал разговор с него в тунела. За липсата на Тодоров от нарядите се разбра след обявяването на съдийските назначения за предстоящите мачове във всички дивизии от нас, съобщени от Съдийската комисия. Никола Попов, срещу когото пък имаше оплаквания от страна на „Лудогорец“ след мача на разградчани срещу „Черно море“, сега е пратен да ръководи „Етър“ - ЦСКА на стадион „Ивайло“. Негови помощници ще са Георги Тодоров и Иво Колев, четвърти съдия е Станислав Ставров, а съдийски наблюдател Радан Мирянов.", "date": "2019.03.06", "title": "Драгомир Драганов свири дербито \"Левски\" - \"Лудогорец\"  "}
{"url": "https://www.monitor.bg:443/bg/a/view/alo-izmamnik-ostava-zad-reshetkite-sled-protest-na-prokuraturata-158988", "text": "64-годишният Йордан Йорданов, който действал като муле на телефонни измамници, е с мярка за неотклонение „Задържане под стража“, след като Варненският окръжен съд уважи протеста на Районната прокуратура. В съдебната зала протестът бе поддържан и от прокурор от Окръжната прокуратура. Той бе подаден срещу определение на Районния съд във Варна, който определи мярка за неотклонение „Подписка“ на 64-годишния Йордан. След като Варненският окръжен съд отмени атакуваното определение и взе най-тежката мярка за процесуална принуда, обвиняемият бе задържан в съдебната зала и конвоиран до следстения арест. На 27 февруари, т.г. Йордан отишъл да вземе пари от възрастна жена, която била измамена, че помага в полицейска операция за задържането на опасни престъпници. Жертвата изхвърлила 3 700 лева, които Йордан взел. Чрез него били установени двамата тартори на схемата, които действали от територията на съседна Румъния. При влизането им през Дунав мост в Русе 41-годишният Васил П. и съучастникът му, 30-годишният Мартин Д., били задържани. Те са от Горна Оряховица, като обвинението смята, че двамата имат съпричастност и към други извършени във Варна ало-измами. Сега Васил е в ареста с мярка за неотклонение „Задържане под стража“. Той е обвиняем за измама, извършена повторно – престъпление по член 210, ал. 1, т. 4, във връзка с член 209, ал. 1, във връзка с член 20, ал. 2 от НК. Има богато криминално минало и многократно е осъждан. Съучастникът му, 30-годишният Мартин, е с различни криминални регистрации. Той е под домашен арест, с определение на Варненския районен съд от 4 март, след като е привлечен като обвиняем за измама по член 209, ал. 1 от НК. Престъпното криминално проявено трио - куриер и двама извършители на измами, бяха установени в хода на проведена съвместна операция от служители на Главна дирекция „Национална полиция“ и областните дирекции на МВР във Велико Търново и Варна. Работата по случая продължава под надзора на прокуратурата. Установява се съпричастността им и към други телефонни измами, извършени на територията на цялата страна.  ", "date": "2019.03.06", "title": "Ало-измамник остава зад решетките след протест на прокуратурата"}
{"url": "https://www.monitor.bg:443/bg/a/view/topola-padna-ot-burjata-v-dobrich-smachka-avtomobili-snimki-158990", "text": "Силна буря в Добрич събори топола в района на Хлебозавода.  Огромното дърво се стовари върху паркираните автомобили и ги смачка. Пътят бе блокиран и се наложи автомобили на Пожарната да отстраняват падналите клони.", "date": "2019.03.06", "title": "Буря събори топола върху коли в Добрич (СНИМКИ)"}
{"url": "https://www.monitor.bg:443/bg/a/view/kraj-na-krizata-s-migrantite-158989", "text": "Европа вече не е засегната от миграционната криза, която преживяхме през 2015 г., но структурните проблеми остават, заяви първият заместник-председател на Европейската комисия Франс Тимерманс. Повече от 50 000 мигранти са разселени в страни членки на ЕС от 2015 г. насам. Почти 35 000 бежанци са разселени от Гърция и Италия в други страни членки. През 2018 г. незаконната имиграция достигна до нивата преди кризата: 150 000 мигранти, което е най-ниското ниво за последните 5 г. ( 25% по-малко спрямо 2017 г. и 90% в сравнение с пика на кризата през 2015 г.). Това е част от равносметката на Европейската комисия преди заседанието на Европейския съвет през март. Посочва се постигнатият през последните 4 години напредък и посочва мерките, които все още са необходими, за да се посрещнат непосредствените и бъдещите предизвикателства, свързани с миграцията. В продължение на 3 последователни години броят на пристигащите постоянно намалява, като настоящия им брой е само 10% от пиковите стойности през 2015 г. През 2018 г. бяха засечени около 150 000 незаконни преминавания на външните граници на ЕС. При все това фактът, че броят на незаконно пристигащите е намалял, не е гаранция за бъдещето, като се има предвид вероятността миграционният натиск да продължи. Ето защо прилагането на всеобхватен подход за управление на миграцията и защита на границите е от съществено значение, отбелязват от Комисията. Най-неотложните въпроси, по които е необходима допълнителна работа, са: : подкрепата за Мароко трябва да се засили допълнително, тъй като броят на пристигащите по маршрута през Западното Средиземноморие се увеличи значително. Това трябва да включва по-нататъшното изпълнение на програмата в размер на 140 милиона евро за подкрепа на управлението на границите и възобновяването на преговорите за обратно приемане и за облекчаване на визовия режим с Мароко. : подобряване на ужасните условия в Либия: трябва да продължат усилията за освобождаването на задържаните мигранти, улесняването на доброволното връщане (37 000 връщания досега) и евакуирането на най-уязвимите лица (25 000 евакуирани). : управление на миграцията в Гърция: макар че с изявлението на ЕС и Турция продължава да се гарантира значително по-ниският брой на пристигащите на гръцките острови, основните проблеми в Гърция по отношение на връщането, обработването на молби за убежище и подходящото настаняване остават нерешени. С цел да се подобри управлението на миграцията Гърция следва бързо да изготви ефективна национална стратегия с оперативни работни процеси. Възприемането на всеобхватен подход е абсолютно необходимо, като това включва действия с партньорите извън ЕС, по външните граници и вътре в ЕС. Не е достатъчно вниманието да се концентрира единствено върху най-неотложните въпроси. Ситуацията изисква непрекъснати решителни действия в целия спектър на всеобхватния подход по всеки от четирите стълба на Европейската програма за миграцията: : през последните 4 години миграцията стана неразделна част от всички области на външните отношения на ЕС: Благодарение на Извънредния доверителен фонд на ЕС за Африка понастоящем над 5,3 милиона уязвими лица се ползват с основна подкрепа, а над 60 000 души получиха помощ за реинтеграция след завръщането си в своите държави на произход. Борбата с контрабандата на мигранти и мрежите за трафик на хора беше засилена още повече. През 2018 г. Европейският център за борба с контрабандата на мигранти на Европол имаше ключова роля при над сто случая на контрабанда от голяма значимост, а съвместните екипи за разследване работят активно за справяне с контрабандата в държави като Нигер. За да се ускорят връщането и обратното приемане, ЕС продължава да работи за сключването на споразумения и договорености за обратно приемане със страните партньори, като досега са сключени 23 споразумения. Държавите членки трябва да използват пълноценно съществуващите споразумения. Освен това Европейският парламент и Съветът следва бързо да приемат представеното от Комисията предложение относно връщането, чиято цел е да се ограничат злоупотребите и укриването на подлежащи на връщане лица в ЕС. : създадената през 2016 г. Европейска агенция за гранична и брегова охрана е понастоящем в основата на дейността на ЕС за подкрепа на държавите членки при защитата на външните граници. През септември 2018 г. Комисията предложи да се укрепи допълнително европейската гранична и брегова охрана и да се предостави на Агенцията постоянен корпус от 10 000 гранични служители, за да се гарантира, че държавите членки могат да разчитат на пълна оперативна подкрепа от ЕС по всяко време. Комисията призовава Европейския парламент и държавите членки да приемат реформата преди изборите за Европейски парламент. За да се избегнат пропуски, държавите членки трябва също така да предоставят на разположение на Агенцията достатъчен брой експерти и оборудване.   : ЕС ще продължи да предоставя помощ на бежанците и разселените лица в трети държави, включително в Близкия изток и Африка, както и да предлага убежище на лицата, нуждаещи се от международна закрила. Над 50 000 души бяха презаселени в рамките на схемите на ЕС от 2015 г. насам. Основна поука от миграционната криза е необходимостта от реформа на правилата на ЕС за предоставяне на убежище и от създаването на справедлива и годна за целта система, която да може да се справи с всяко увеличение на миграционния натиск в бъдеще. Комисията изготви всички необходими предложения в тази връзка и твърдо подкрепя поетапния подход при разглеждането на всяко от тях. Работата по тези предложения е към своя край и те следва да бъдат приети преди изборите за Европейски парламент. Комисията ще продължи да работи с Европейския парламент и Съвета за преминаването на финалната права. : пътищата за законна миграция служат като възпиращ фактор за незаконните заминавания и са важен елемент на организираната и съобразена с нуждите миграция като основен начин за влизане в ЕС. Съвсем скоро Комисията ще представи цялостна оценка на уредбата на ЕС за законната миграция. Успоредно с това държавите членки следва да увеличат използването на доброволни пилотни проекти в областта на законната миграция. Успешната интеграция на лицата, които имат право да останат, е от решаващо значение за доброто функциониране на миграцията, като от бюджета на ЕС са инвестирани над 140 милиона евро в мерки за интеграция през периода 2015—2017 г.", "date": "2019.03.06", "title": "Край на кризата с мигрантите"}
{"url": "https://www.monitor.bg:443/bg/a/view/vmro-predlaga-rejat-pomoshtite-pri-golemi-rosmki-svatbi-i-nedeklarirani-dohodi-158975", "text": "Да се орязват социалните помощи на онези трайно безработни, които демонстрират висок стандарт на живот, имат имущество, което не съответства на доходите или пък организира големи събития. Такива промени в закона за социалното подпомагане предлагат от ВМРО и НФСБ като част от ромската концепция на патриотите. Измененията вече са внесени в деловодството на Народното събрание. Искрен Веселинов от ВМРО обясни, че социалният паразитизъм е един от основните проблеми в държавата в последните години. Ставало дума за хиляди трайно безработни, които получават плащания, а не правят нищо, за да повишават грамотността или професионалната си квалификация. Именно затова предлагат да се въведе изискване хората, които получават социални помощи, да минават през ежегодна оценка и да им бъдат поставяни задачи като повишаване на грамотността. Ако не са изпълнили задължението си да се образоват или ограмотят, тези пари да им се вземат. Оценката ще се прави от Агенцията за социално подпомагане по критерии от социалното ведомство, а помощите им могат да бъдат намалени до 50%. Целта е в закона да се опише какво точно е \"недобросъвестно получени средства\" като социални помощи, поясни Александър Сиди и даде пример: Когато човек на помощи притежава имущество, несъобразено с доходите му, или прави обществени прояви, които също не съответстват на доходите му като големи сватби от 200-300 души. „В такива случаи не само трябва да се намалят плащанията, но и тези пари да бъдат върнати“, смята Сиди. Целта ни е да се промени изцяло системата за социално подпомагане и от източване да стане ефективна, допълни Веселинов.", "date": "2019.03.06", "title": "ВМРО предлага: Режат помощите при големи ромски сватби и недекларирани доходи"}
{"url": "https://www.monitor.bg:443/bg/a/view/ot-15-dekemvri-10-pyti-po-niski-taksi-za-prevodi-v-evro-158973", "text": "Десетократно ще намалят таксите при трангранични преводи, извършвани на територията на Европейския съюз. Това предвижда регламент, който ще влезе в сила от 15 декември тази година. По думите на евродепутата на ГЕРБ/ЕНП Ева Майдел регламентът ще даде възможност да се спестят милиарди евро. Документът предвижда редица промени, всяка от които цели да помогне на европейските граждани. “По този начин от Европейския съюз и Европейския парламент показваме, че работим в полза на всички свои граждани - така един истински двоен стандарт ще остане в историята”, коментира Майдел. Първата съществена промяна е свързана с размера на таксите при презграничните преводи в евро. С влизането в сила на регламента те Досега това се отнасяше само за страните членки на Еврозоната като поставяше в неудобна ситуация България, Румъния, Полша и други. “До момента българите плащаха най-високата такса в ЕС”, каза още Майдел. На второ място е северната ни съседка Румъния, при която таксите също са високи, но въпреки това са двойно по-ниски от нашите. “Българите плащаме между 30-50 лв, може и 60 лв. да дадем, а обясни представителката на Европейския парламент. Друга новост е възможността на потребителите да виждат каква комисионна се взима и как точно става превалутирането при теглене на пари в чужда валута. Информацията ще се получава по три начина – тя ще се изписва директно на екрана на банкомата или може потребителят да получи данните посредством банковото си приложение или SMS. Предимство е и това, че всеки сам ще решава, коя да е банката, която да извършва превалутирането – дали ще е тази на търговеца, или нашата собствена. Промяната ще засегне най-вече тези, които учат или работят в чужбина, както и тези, които отиват на почивка. Ефект ще има и върху бизнеса, защото така няма да се налага на фирмите да отварят банкова сметка в дадена страна. 36 месеца след влизането в сила на регламента от Европейската комисия ще изготвят доклад и анализ на резултатите като се очаква правилата да влязат в сила за всички валути на Стария континент. По данни на ЕНП 80% от транзакциите в Европа се правят в евро. Регламентът ще даде възможност да се спестят по близо 1 млрд. евро на година на европейските граждани, а основната цел е прозрачност и по-добра конкуренция между банките. Близо 1.6 млрд. евро харчат българите, които отиват на екскурзия зад граница всяка година. Това каза икономистът Лъчезар Богданов по повод намалението в таксите за трансгранични преводи. По данни от 2017 г. изходящите трансгранични преводи от България са 1.9 млн. броя за 98 млрд лв.. Входящите преводи от чужбина пък са около 4.3 млн. за 248 млрд. лева. При плащанията с банкови карти се наблюдава сериозен ръст. Миналата година е имало 28.7 млн трансгранични плащания с карта за около 2.8 млрд. лева. Тегленията от банкомат пък са били 1.5-1.6% от всички тегления от банкови карти в чужбина. Според анализатори средната цена на трансграничен превод, базирана на тарифите на петте най-големи банки с пазарен дял в България, е малко под 20 евро. По думите на Богданов начинът, по който България може да достигне растеж, е като остане отворена икономика и като отвори пазара си за стоки и услуги. „За България външната търговия, разплащанията и размяната с външния свят, в това число и туризмът са много важни“, коментира икономистът. По негови думи външната търговия представлява 131% от БВП на страната. „За нас този обмен е много по-важен в сравнение със страни като Германия, Франция и Полша“, допълни Богданов. Износът ни пък е 66% от БВП. При Германия пък този процент е 1.5 пъти по-малко.", "date": "2019.03.06", "title": "От 15 декември: 10 пъти по-ниски такси за преводи в евро (ОБНОВЕНА)"}
{"url": "https://www.monitor.bg:443/bg/a/view/kitajci-iznasjat-falshivi-markovi-drehi-158972", "text": "Финансовите гвардейци в близкия до Флоренция град Прато разкриха, че изявяващите се там като предприемачи китайци са разработили ефективен канал за пренос в родината им на европейски пари в брой. При проверка в шивашки цех, за който ченгетата имали сигнал, че се изработват фалшиви маркови дрехи, полицаите попаднали на интересна находка. Ами те открили 176 хил. евро, зашите в хастарите на предназначени за износ в Китай дамски тоалети, все с етикети на от известни, по-известни италиански модни къщи. Арестувани са тримата собственици на цеха, които ще бъдат съдени не само за производство на фалшиви маркови дрехи, но и за пране на пари.  ", "date": "2019.03.06", "title": "Китайци изнасят фалшиви маркови дрехи"}
{"url": "https://www.monitor.bg:443/bg/a/view/morbili-vyv-varna-njama-pokaza-vtorata-otricatelna-laboratorna-proba-158976", "text": "И второто лабораторно изследване за морбили на 40-годишната варненка, настанена в инфекциозната клиника на УМБАЛ „Света Марина“, показа отрицателен резултат. Това съобщи шефката на дирекция „Надзор на заразните болести в РЗИ-Варна, д-р Янка Драганова. Резултатът все още не е пристигнал по официален път, но информацията, която получихме по телефона ни дава спокойствие. Изследването беше извършено в специализирана лаборатория в София. Там бе изпратен и втори серум, който трябваше окончателно да потвърди или отхвърли диагнозата, каза още  д-р Драганова. Преди седмица 40-годишната жена бе настанена в Инфекциозна клиника, като диагнозата й „морбили“ бе поставена там по клинични признаци. Жената се завърнала от ски отпуска в Добринище и се предполагаше, че именно там се е заразила. Здравните власти във Варна веднага уведомиха колегите си от Благоевград за вземане на съответните мерки. Тогава стана ясно, че последният случай на заболял от морбили във Варна е отпреди 7 години. Изследванията потвърждаваха само, че пациентката има стари антитела от морбили, както бе посочено в здравния й картон. Жената вече е в много добро състояние, поясни още д-р Драганова. Тя посочи също, че oбщо регистрираните случаи на заболели от морбили в страната са 66 и според данни на Министерството на здравеопазването, повечето не са били имунизирани. Те са от Благоевград, София, Бургас и Пловдив. Ваксини за всички деца до 18 годишна възраст има при всички общопрактикуващи лекари във Варна и областта. Ваксините са осигурени от здравното министерство. Всички над 18 години, желаещи да се ваксинират, пък ще могат да си закупят ваксини от аптеките на цени около 25 лева. ", "date": "2019.03.06", "title": "След втората проба: Морбили във Варна няма "}
{"url": "https://www.monitor.bg:443/bg/a/view/3000-britanci-stanaha-belgijci-158979", "text": "За последните три години 2700 британци са поискали и получили белгийско гражданство, съобщиха белгийските медии. Средно на месец са били подавани по 90 молби - над 10 пъти повече в сравнение с годините преди британското допитване. Белгийското вътрешно министерство не е посочило още колко молби очакват решение. Населението на Обединеното кралство е над 66 млн. души. Без резултат приключи във вторник срещата в Брюксел между главния преговарящ за ЕС Мишел Барние и британския преговорен екип за Брекзит. Разговорите ще продължат, но според европейски представител преговорите не са протекли добре. Никоя от страните не направи изявления след срещата, продължила повече от три часа. От британска страна участват главният преговарящ за Брекзит Стивън Баркли и главният прокурор Джефри Кокс, който е юридически съветник на Обединеното кралство. Негативност срещу Брекзит на Мей има и на Острова. Парламентите на Шотландия и на Уелс гласуваха да се противопоставят на сделката за Брекзит, договорена от британското правителство с Брюксел. За първи път двата законодателни органа дават такъв едновременен знак за разделението в Обединеното кралство. На този фон посланикът на САЩ в Лондон Уди Джонсън заяви, че връзките на Великобритания с Вашингтон са по-важни отвсякога и ще процъфтят, когато тя напусне Европейския съюз. Посланикът добави, че шансовете за бъдещо търговско споразумение между двете държави не трябва да страдат от фалшива загриженост за американските селскостопански практики, която, според Джонсън, е била движена до голяма степен от ЕС, за да създаде бариери пред американските селскостопански продукти. Джонсън каза, че не може да потвърди дали американският президент Доналд Тръмп ще направи държавно посещение във Великобритания през юни - за 75-тата годишнина от десанта в Нормандия през Втората световна война.", "date": "2019.03.06", "title": "3000 британци станаха белгийци"}
{"url": "https://www.monitor.bg:443/bg/a/view/francija-predstavi-plan-za-oblagane-na-prihodite-na-internet-gigantite-158971", "text": "Френското правителство представи днес план за облагане с данък от 3% на френските приходи на интернет гиганти като Google, Amazon и Facebook, предаде АП. Законопроектът очертава как ще бъдат облагани дигиталните компании с приходи от цял свят, надвишаващи 750 млн. евро (48 млн. долара), включително над 25 млн. евро във Франция. На пресконференция в Париж министърът на финансите Брюно Льо Мер каза, че данъкът ще донесе на хазната около 500 млн. евро тази година, но сумата би трябвало бързо да се увеличи. Ще бъдат засегнати около 30 компании с централи най-вече в САЩ, но също така в Китай и Европа. Той цитира данни на Европейската комисия, според които дигиталните гиганти плащат средно 14 процентни пункта по-малко данъци от други европейски компании. Франция реши да въведе данъка, след като подобно предложение на ниво ЕС не успя да събере единодушна подкрепа от страните членки. Льо Мер допълни, че сега ще оказва натиск до края на годината да бъде постигнато международно споразумение в Организацията за икономическо сътрудничество и развитие (ОИСР).", "date": "2019.03.06", "title": "Франция представи план за облагане на приходите на интернет гигантите"}
{"url": "https://www.monitor.bg:443/bg/a/view/avstrija-njama-da-priema-nejni-grajdani-ot-isljamska-dyrjava-158983", "text": "Австрия обяви, че ще лиши от консулска защита свои граждани, сражавали се на страната на екстремистката групировка \"Ислямска държава\" и отхвърли призива на САЩ всички съюзници да репатрират пленените екстремистки бойци и да ги съдят. \"Следователно няма да приемем тези хора обратно\", цитира вестникът думите на австрийския вътрешен министър Херберт Кикъл. \"Хора, които са се присъединили към терористични организации и са отхвърлили основните ценности на австрийското общество, не могат да претендират за помощ от страна на Австрия\", гласи предложената поправка в закона за консулската защита.", "date": "2019.03.06", "title": "Австрия няма да приема нейни граждани от \"Ислямска държава\""}
{"url": "https://www.monitor.bg:443/bg/a/view/vzriviha-star-snarjad-bil-bez-detonator-i-poveche-ot-40-godini-pod-zemjata-158980", "text": "Намереният 76-милиметров артилерийски снаряд на новоизграждащия се бул. „Васил Левски“ във Варна е бил унищожен, съобщиха от ВМС. Боеприпасът беше открит във вторник, около 16 часа, при изкопните работи по ремонта на булеварда до „Базар Левски“. Той бе силно корозирал и според сапьорите, които го извадиха и отстраниха от оживения жилищен район, е стоял дълго време под земята. Смята се, че става въпрос за повече от 40 години. Сапьорите не са го проучвали от съображения за безопасност. Експертите твърдят също, че снарядът не е бил изстрелван към Варна, защото е без взривател. Освен това, 76-милиметрови снаряди по време на обстрела на Варна през Първата световна война, не са използвани. Мястото, където е намерен обаче, е в близост до старите казарми на Осми Приморски полк. Възможно е там преди много години да е имало полигон за провеждане на учения и тренировки, смятат военни историци. Въпреки всичко, мнозина от специалистите недоумяват как въпросния боеприпас е попаднал там, като най-приемлива е версията, че е изпаднал при пренасяне и след това е останал заринат под земята. Екип от Пункта за базиране – Варна, с ръководител капитан III ранг Красимир Дамянов иззе и транспортира на безопасно място снаряда, за да бъде обезвреден в сряда на специална територия, извън града, коментира и шефът на ВМС, контрадмирал Митко Петев. Обикновено, когато се откриват такива снаряди, ако е безопасно, се унищожават на място, но в случая, тъй като е в населено място и в изключително оживен район, се обезопасява и транспортира за унищожаване”, каза още Петев.", "date": "2019.03.06", "title": "Взривиха стар снаряд, бил повече от 40 години под земята"}
{"url": "https://www.monitor.bg:443/bg/a/view/germanija-pohvali-makron-za-priziva-za-reformi-v-es-158970", "text": "Германският външен министър Хайко Маас приветства призива на френския президент Еманюел Макрон за дълбоки реформи в Европейския съюз в навечерието на евроизборите през май, предаде ДПА. \"Отговорен дебат за това как виждаме бъдещето на Европа е добро нещо за европейската демокрация, особено преди европейските избори\", каза Маас в интервю, публикувано в германския в. \"Тагесшпигел\". \"Еманюел Макрон дава (на дебата) ценен импулс\", добави той. Макрон завчера призова за \"европейски ренесанс\" и предупреди за опасността от национализъм в послание, публикувано във всичките 28 страни членки на ЕС. Той призова блокът да създаде няколко нови агенции, включително такива, които ще помагат за опазване на околната среда, ще предотвратяват кибератаки срещу изборния процес в страните от ЕС и ще защитават външните граници на блока. Много от идеите на Макрон не са нови и Маас посочи, че Германия и Франция вече са работили заедно върху някои от неговите предложения. \"Сещам се също и за други идеи като запазване на европейската солидарност и върховенството на закона\", каза Маас, и добави: \"Подобен дебат, разбира се, ще предизвика противоречиви реакции\".", "date": "2019.03.06", "title": "Германия похвали Макрон за призива за реформи в ЕС"}
{"url": "https://www.monitor.bg:443/bg/a/view/zapaleni-suhi-trevi-zastrashiha-avtomagistrala-trakija-158960", "text": "Запалени сухи треви на необработваеми стопански земи в землището на септемврийското село Виноградец застрашиха автомагистрала“ Тракия“ в района на 72-73-ия километър на аутобана в платното София-Пловдив. Огънят е лумнал в следобедните часове на вторник и бързо се е разпрострял върху площ от 1000 дка, като половината от тях представляват горски фонд, съобщи говорителят на пазарджишката Областна дирекция на МВР Мирослав Стоянов. Веднага към стихията са изпратени 3 противопожарни екипи на Районните служби в Белово и Пазарджик с три противопожарни и един специализиран автомобил и 15 огнеборци. На по-късен етап с високопроходими автомобили в гасенето са се включили и лесничеи от Държавното горско стопанство в Пазарджик. За да се предотврати задимяването на аутобана и пламъците да не се прехвърлят през мантинелата и преградната мрежа дежурят допълнителни автопатрули на „Пътна полиция“. Те следят за ситуацията, като през нощта и днес през деня разрастването на пожара е ограничено, но гасителните действия в района продължават. Паралелно с гасенето са предприети и действия за изясняване откъде е тръгнал пожарът, както и от кого е предизвикан.В неделя следобед в Районната служба „ Пожарна безопасност и защита на населението“ в Белово бил получен сигнал за възникнал пожар в землището на беловското село Габровица. Огънят тръгнал от запалени сухи треви и се разпрострял на площ около 800 декара. За потушаването му били ангажирани противопожарни екипи от РС ПБЗН-Белово, Противопожарния участък в Септември, служители на горските стопанства в Белово и Костенец, както и жители на село Габровица. Рано сутринта в понеделник пожарът бил ликвидиран, спасени са намиращ се в близост горски масив с площ около 150 декара.  ", "date": "2019.03.06", "title": "Запалени сухи треви застрашиха автомагистрала“ Тракия“"}
{"url": "https://www.monitor.bg:443/bg/a/view/marija-ilieva-sofi-marinova-me-pozdravi-158978", "text": "Поп певицата Мария Илиева получи адмирации от фолкиконата Софи Маринова. Причината – младата майка направи чудесна имитация на ромската перла на сцената на „Като две капки вода“ в понеделник. След изпълнението ми написа, че съм била страхотна и много се е забавлявала“, разказа пред Нова тв Илиева. Междувременно 41-годишната звезда трескаво се готви за следващото си превъплъщение в предаването. „Новият ми образ в „Като две капки вода“ е част от филма „Най-великия шоумен“. Песента е номинирана за „Оскар“ и се изпълнява от една от най-известните певици на Бродуей. Образът е труден, но и много интересен“, сподели още тя.", "date": "2019.03.06", "title": "Мария Илиева: Софи Маринова ме поздрави"}
{"url": "https://www.monitor.bg:443/bg/a/view/jadosan-policaj-smaza-kraka-na-policaj-158963", "text": "Полицай от Добрич е с хематом на дясна подбедрица, след като агресивен шофьор му премаза крака на вратата на патрулка. Екшънът се разиграл на 5 март. Около 10:15 часа, по централния булевард „Добруджа”, автопатрул спира за проверка лек автомобил „Пежо” с добричка регистрация, управляван от 65-годишен мъж от град Добрич. По време на проверката водачът на автомобила се ядосал, отправил закани към полицая и смачкал съставените му актове по Закона за движение по пътищата. Агресията му стигнала дотам, че успял да затисне с вратата на патрулния автомобил десния крак на полицейския служител. Автоконтрольорът е прегледан в МБАЛ Добрич. Установена е лека телесна повреда, изразяваща се в охлузване и хематом на дясна подбедрица. Материалите по случая са докладвани в прокуратурата. По случая е образувано досъдебно производство по описа на Първо РУ МВР Добрич.", "date": "2019.03.06", "title": "Ядосан шофьор смаза крака на полицай"}
{"url": "https://www.monitor.bg:443/bg/a/view/izhvyrljat-domashni-kucheta-ot-montana-v-sofija-158974", "text": "В София продължава изхвърлянето на домашни кучета от други общини. При последния случай се оказало, че намерено животно в район „Витоша“ всъщност е с регистрация в област Монтана. Това съобщи директорът на „Екоравновесие“ Веселин Асенов, който отчета работата на общинското предприятие през февруари. По думите му на ден се поддават по два-три сигнала за изоставени кучета. „Тревожното е, че подобни случаи се наблюдават в целия град, а не само в крайните квартали. Малките кученца не са играчки и всеки един от нас трябва да има своето отношение, грижа и отговорност както към своя домашен любимец, така и към неговото поколение“, коментира председателят на екокомисията към Столичния общински съвет Лорита Радева. Директорът на „Екоравновесие“ призова гражданите да подават сигнали при изхвърляне на кучета както на 112, така и в предприятието, за да бъдат прибирани своевременно и да не се допуска образуването на глутници. През изминалия месец 70 от кучетата, настанени в приютите на „Екоравновесие” са намерили своя нов дом. Заловените кучета от екипи на предприятието за февруари са общо 311, като 259 от тях са кастрирани. Доброволно от собствениците, поради невъзможност да се грижат за домашните си любимци, за настаняване в приют са предадени 10 кучета. Продължава и кастрация на дворни песове в крайните райони на София. През февруари са кастрирани 36 дворни кучета. „През пролетта ще възобновим инициативите по осиновителската кампания „Осиновявай, не купувай”, която провеждаме заедно с доброволци. С началото на пролетта ще стартира и ежегодната кампания за безплатна кастрация, регистрация, обезпаразитяване, ваксиниране и поставяне на микрочип на дворни кучета“, каза Асенов.", "date": "2019.03.06", "title": "Изхвърлят домашни кучета от Монтана в София"}
{"url": "https://www.monitor.bg:443/bg/a/view/vino-i-masaji-za-godsmack-v-sofija-158965", "text": "Стая за масажи и здравословна храна. Това са поискали музикантите от Godsmack от организаторите на първия им концерт в София в „Арена Армеец“ на 30 март. Съли Ърна и компания не са се впускали в разточителни глезотии в изискванията си. Напротив – желанията им са съвсем стандартни и дори скромни. Те ще наблегнат на фрешове, салати, супи и плодове. За фротнмена пък е съобразено отбрано червено вино, което обича да добавя към вечерята си. Освен храна, момчетата ще разчитат и на масажи в специална стая, за да са в топ форма на сцената. Помислили са и за най-заклетите си фенове, които вече са притежатели на ВИП билети, даващи им възможност за лична среща със звездите. Тези срещи ще се състоят в специална стая, разказват от Bulgarian Live Music. Godsmack обаче не е стандартна група, за да има само стандартни и скучни изисквания. Съли и бандата му са толкова в музиката, че не могат без да творят, особено когато са на път. Затова ще им бъде обособено пространство с всички необходими инструменти и техника за демо записи, където да репетират и, ако вдъхновението ги споходи, да запишат ново парче. Музикантите имат творчески часове, които отделят на всяка дестинация, на която пристигнат. „Най-добрите парчета се раждат на път, затова винаги групата има стая за репетиции, често момчетата записват и идеи за нова музика“, споделят от екипа им. „Европейското им турне ще бъде различно от това, което феновете видяха в Америка. Екипът има специфични изисквания, свързани със сцената и осветлението, които са част от създаването на концерт от такъв ранг. Какво точно ще се случва, ще видят всички, които дойдат на 30-и март“, обещава Алекси Калев от BLM. Все още има малко останали билети за концерта, но само за седящи места на трибуните на цени от 80 и 90 лв.", "date": "2019.03.06", "title": "Вино и масажи за Godsmack в София"}
{"url": "https://www.monitor.bg:443/bg/a/view/gorskite-zadyrjaha-brakonierski-avtomobil-v-tervel-158967", "text": "Горските стражари са задържали бракониерски автомобил, незаконно изсечена дървесина и са съставили осем акта за нарушение на територията на стопанствата в Добричко, съобщиха от Североизточното Държавно предприятие. Бракониерският автомобил с незаконна дървесина е бил задържан при проверки в ДЛС „Тервел”. Заедно с моторното превозно средство са конфискувани 2 куб. м нерегламентирано добити дърва за огрев, както и моторния трион на нарушителя. На нарушителите са съставени два акта. Други четири акта са съставени при обход в горите в ДЛС „Балчик”, където е разкрита незаконната сеч на 2 куб. м дърва за огрев. Общо 8 куб. м нерегламентирано добита дървесина е била задържана при извършени проверки на територията на Горско стопанство „Генерал Тошево”, а горските служители са съставили на нарушителите два акта по Закона за горите. През миналата седмица в обхвата на всички 13 горски и 5 ловни стопанства към Североизточно държавно предприятие са извършени 554 проверки. 246 от тях са на обекти за добив на дървесина, 200 – на превозни средства. Проверени са и 108 физически лица, 21 от които са ловци, съобщават от Североизточното държавно предприятие. Съставени са общо 31 акта.", "date": "2019.03.06", "title": "Горските задържаха бракониерски автомобил в Тервел"}
{"url": "https://www.monitor.bg:443/bg/a/view/italianka-pribira-pensijata-na-syseda-si-23-godini-sled-smyrtta-mu-158966", "text": "Разтропана италианка от намиращия се северозападно от Милано град Варезе прибирала цели 23 години пенсията на мъртвия си съсед. И сега вече възрастната жена не само че ще трябва да връща на държавата на практика откраднатите 370 хиляди евро, но след оочертаващия се процес може да лежи и в затвора. Това поне предвижда наказателният кодекс за приписваното на тарикатката престъпление – измама на държавата в особено големи размери. Ако се вярва на медиите във Варезе и Милано, приживе съседът бил подписал на мошеничката официално пълномощно, заверено и при нотариус, да тегли всеки месец пенсията му от близкия пощенски клон. В разположения до границата с Швейцария град това е нещо съвсем нормално, защото хората си имат пълно доверие, а освен това според клюката доста по-младата от комшията жена била и в шушу-мушу връзка с него. Както и да е, техни си работи, ама всеки месец тя се разписвала в пощата срещу 1000 евро и му ги носела вкъщи. Но когато преди 23 години съседът предал Богу дух, неговата довереничка „забравила“ да съобщи в пенсионното за смъртта му, както повелява законът и без да й пука продължила всеки месец да тегли парите. Изглежда обаче че през януари тази година съвестта започнала да гложди наближаващата 70 години жена и тя най-после заявила в пенсионното, че повече няма да тегли пенсията на съседа си поради неговата смърт. Чиновникът я попитал рутинно кога човекът е напуснал този свят и тя отговорила небрежно: „Ами преди няколко дни!“ Да, но хвърляйки око върху личните данни на споминалия се мъж служителят пресметнал, че той е умрял на 103 години – възраст която във Варезе е почтена и не остава незабелязана. После чиновникът се обадил във Финансовата гвардия, за да провери как стоят нещата, служителите й бързо установили истината и започнали разследване срещу мошеничката. А що се отнася до това коя държавна служба също има вина за пропуска, оказа се че никоя от тях не може да носи отговорност – преди 23 г. информатиката не била на днешното равнище и връзките между институциите били доста рехави....", "date": "2019.03.06", "title": "Италианка прибира пенсията на съседа си 23 години след смъртта му "}
{"url": "https://www.monitor.bg:443/bg/a/view/bankata-za-kyrma-v-sofija-otvori-vrati-158961", "text": "След ремонт Банката за майчина кърма в столичния район „Илинден“ отвори врати. От \"Московска\" 33 инвестираха 950 хил. лв. в обновяването на сградата. В нея бе извършена цялостна подмяна на ВиК, отоплителната и електрическата инсталация, поставена е топлоизолация, направен е цялостен вътрешен ремонт на помещенията, обновена е и фасадата. Част от оборудването също е ново, но предстои закупуване на още специализирана медицинска апаратура. В Банката е разкрит и кабинет за кърмене, където младите майки ще могат да получават подкрепа или консултации. Събраната от донори кърма се предоставя безплатно на здравни заведения и частни лица за нуждаещи се недоносени бебета, кърмачета с алергия към белтъка на кравето мляко или с вродени заболявания, както и на новородени, чиито майки са болни от туберкулоза, диабет, сърдечно-съдови и психически заболявания. В банката има отделение по събиране, съхранение и пласмент на майчината кърма, отделение по пастьоризация и лиофилизация, и лаборатории по микробиология и биохимия. Медицинският персонал е специализиран - лаборанти, микробиолози, лекари.", "date": "2019.03.06", "title": "Банката за кърма в София отвори врати"}
{"url": "https://www.monitor.bg:443/bg/a/view/otlojiha-delo-za-sybarjaneto-na-romskite-kyshti-vyv-vojvodinovo-158968", "text": "Едно от делата, заведени срещу заповедта на кмета на Войводиново Димитър Тосев, за законността на ромските къщи в селото, бе отложено от Административния съд в Пловдив. Делото е заведено от Иванка Ангелова, която твърди, че къщата й е била построена преди 40 години. Тя не се яви на заседанието на Административния съд в Пловдив тази сряда. По време на процеса Иванка Ангелова трябва да представи справки дали е плащала сметки за ток и вода. Тя иска да запази къща от 20 квадратни метра, с височина 2 метра и 20 см.  Според адвоката й Евгени Костадинов първо е трябвало на хората от ромската махала да бъдат предложени алтернативни жилища и чак след това да се пристъпва към процедурата за издаване на заповеди за събаряне на постройките във Войводиново. „Ако трябва и до Европейския съд ще стигнем”, е категоричен юристът. По думите на свидетеля по делото Васил Василев, след като били принудени да напуснат ромската махала във Войводиново, се е приютил при свои роднини в пловдивската Шекер махала. Там обитава една стая със семейството си, а е болен от диабет. Получил е диабетна криза след изселването от селото и се е наложило да лежи в болница. Той, заедно с Йозо Асенов, бяха разпитани по време на делото, като обясниха, че къщата на Иванка е захранена с ток и вода. Токът ползвала от Йозо, с когото имали общ електромер. „Селото ще се вдигне на бунт, ако съдът присъди в полза на ромите. Не ги искаме във Войводиново”, са категорични местните жители. На делата в административния съд е призован и кметът на населеното място. Делото по жалбата на Иванка бе отложено от съда за 19 април.  ", "date": "2019.03.06", "title": "Отложиха дело за събарянето на ромските къщи във Войводиново"}
{"url": "https://www.monitor.bg:443/bg/a/view/gerb-i-dps-njama-dogovorka-za-veroizpovedanijata-158969", "text": "ГЕРБ и ДПС категорично отрекоха обвиненията на соцлидера Корнелия Нинова за договорка между тях, за да отхвърлят ветото върху Изборния кодекс в замяна на промени в закона за вероизповеданията. Това стана ясно от думите на Йордан Цонев в специална декларация на движението, както и от коментара на шефа на ПГ на ГЕРБ в кулоарите на Народното събрание. По-рано през деня НС събори ветото на президента, а в дневния ред за петък бе включено разглеждане на промените в закона за вероизповеданията, внесени от Цветанов и лидера на ДПС Мустафа Кардайъ още в края на януари. До тях обаче се стигна заради пропуск в предишния закон, приет в края на 2018-а. Именно затова двамата предлагат редакция, с която се предлага амнистия за неплатени публични задължения на вероизповеданията до края на миналата година. Упреците на Нинова бе причината ДПС и ГЕРБ да разяснят как се е стигнало до това, като от обясненията на Цветанов и Цонев стана ясно, че самите изменения са инициирани от финансовото министерство. С предишния закон от края на 2018-а вероизповеданията получават субсидия от държавата. Българската православна църка получава средствата, но не и Главното мюфтийство, с което свещениците получават заплатите си, но не и имамите. Оказва се, че мюфтийството има задължения към държавата за осигурoвки. Ако парите от субсидията бъдат платени, то те автоматично ще бъдат иззети чрез частен съдебен изпълнител. По думите на Цветанов става дума за Промените в закона трябва да се гледат в комисия в четвъртък и да минат през зала в петък. Цветанов намекна, че Нинова не прави обективни твърдения и това се дължи на липсата на БСП от пленарна зала. Българските избиратели са изпратили народните представители да работят, каза Цветанов, а изказванията на Нинова за сделка между ГЕРБ и ДПС определи като фалшива новина. Той призова да не се противопоставят вероизповеданията у нас, а „Ние искаме да имаме спокойствие и да гарантираме сигурността.“, каза Цветанов. „Това е потъпкване и създаване на предпоставки за нарушаване на националната сигурност на страната. Ако Корнелия Нинова иска да играе и по тази линия, тя е в правото си. Това означава, че се заиграва с нещо което е достатъчно взривоопасно за обществото“, заключи той. Преди това Цонев призова Нинова да не преиграва и да говори с президента, преди да прави подобни изявления. обърна се той към соцлидерката. Решението да се финансират вероизповеданията в България пък било взето на два поредни КСНС и след два доклада на службите, че Главното мюфтийство се финансира от съседна държава - Турция и това представлява заплаха за националната сигурност на България. Той изтъкна, че решението е взето със съгласието на президента и лично на Нинова. „Финансирането на Главно мюфтийство в частта на заплатите не е частен партиен въпрос на ДПС. Това е въпрос от калибъра на националната сигурност“, каза Цонев и призова партиите да не си правят политика на гърба на националната сигурност. „Това не е партиен въпрос на ДПС - или всички ще се грижим за националната сигурност, или ще я оставим така, както е в момента“, ядоса се Цонев. По думите му целта е да се ликвидират и прекъснат всякакви зависимости от чужди страни. Той обясни, че в първите поправки на закона е допусната грешка. Една от причините е, че не бил упоменат титуляра, който да получи държавната субсидия. Втората – задълженията на мюфтийството. „Отхвърляйки амнистията, ние направихме така, че законът не действа и след като финансовото министерство заяви тревога, внасяме промени“, каза Цонев и обясни, че текстовете са писани именно във финансовото министерство. Междувременно социалистът Таско Ерменков се появи в кулоaрите в НС, въпреки бойкота на БСП. Той обвини Цонев и ДПС, че не са били съвсем коректни. По думите му задълженията на БПЦ, които ще се опростят са няколко стотици хиляди, но на Главното мюфтийство около 10 млн. лева. „Така че правете си сметка има ли сделка или няма“, каза той.", "date": "2019.03.06", "title": "ГЕРБ и ДПС: Няма договорка за вероизповеданията"}
{"url": "https://www.monitor.bg:443/bg/a/view/kzk-proverjava-taksi-maksim-158959", "text": "Комисията за защита на конкуренцията (КЗК) се сезира срещу компанията \"Такси Максим\", предлагаща алтернативен таксиметров транспорт в редица държави, включително в България. Решението на Комисията за образуване на производството е от днес, 6 март. Регулаторът ще проверява извършва ли компанията нелоялна конкуренция, забранена от закона. В началото на седмицата в отворено писмо браншови организациите на таксиметровите шофьори се обединиха за забрана на фирмата. По всичко личи обаче, че \"Такси Максим\" ще мине през същата процедура, по която мина и американската \"Юбер\" в България, след като двете предоставят на практика една и съща услуга. В производството не е упоменат инициатор, което най-вероятно означава, че КЗК се е самосезирала. От няколко месеца вече работи в Пловдив и Варна. По подобие на услугите на \"Юбер\" таксито може да се поръча онлайн с приложение, което да се изтегли на мобилния телефон. И \"Такси Максим\" набира шофьори, както е при \"Юбер\". Службата за поръчка на таксита \"Максим\" обаче има и номер, на който клиентът може да заяви кола по телефона. Три регистрации стоят на името на \"Такси Максим\" ЕООД, което се представлява от Валентина Иванова Генова. \"Такси Максим\" е руска компания, основана през 2003 г. На сайта на й е посочено, че „историята на компанията започва в малкото руско градче Шадринск, от една малка таксиметрова служба. Компанията беше основана от млади инженери от Курган - специалисти по автоматизация на технологичните процеси“. През 2009 г. компанията открива клонове в седем града, през 2010 - в 17 града, след това до 22 града за година, пише още на сайта на компанията. Подобно на \"Юбер\" компанията не твърди, че таксиметрова компания, а че е „портал за електронни услуги \"Максим\" или информационен посредник. На посочените телефони за връзка с компанията, „Монитор“ не успя да се свърже с представители на компанията. „Привличат бивши таксиметрови шофьори, които не са успели да си извадят лицензи, не могат или не искат да си платят данък „такси“ за 850 лева, коментира пред „Монитор“ Ивайло Павлов от Съюз „Такси“. Един от инициаторите на отвореното писмо до институциите, сред които и КЗК, Кирил Ризов също от Съюз „Такси“ смята, че първоначално руската компания е предлагала легална услуга, но от началото на 2018 г. е променила политиката си и е започнала да наема масово шофьори без необходимите документи. Сметката на бранша е повече от стряскаща: в София легалните таксиметрови шофьори са около 6000, през последните две нелегалните водачи на \"Максим\", които подбиват пазара с ниски цени, са достигнали 1500.", "date": "2019.03.06", "title": "КЗК проверява \"Такси Максим\" (ОБНОВЕНА)"}
{"url": "https://www.monitor.bg:443/bg/a/view/zverska-katastrofa-v-rusija-shestima-zaginaha-158952", "text": "Крупна авария в Русия отне живота на шестима души и причини тежки травми на още трима. Трагедията се случи рано сутринта във вторник на федералната магистрала „Кавказ“ в района на Ставрополския край, недалеч от град Невиномиск, където се сблъскаха микробус и камион ЗИЛ. Автобусът се движел по маршрута Азербайджан-Москва, а товарният автомобил пътувал за град Минарелние води. По първоначалната версия на следствието, шофьорът на камиона заспал зад волана, навлязъл в насрещното платно и се врязал челно в микробуса.", "date": "2019.03.06", "title": "Зверска катастрофа в Русия, шестима загинаха "}
{"url": "https://www.monitor.bg:443/bg/a/view/nadrusan-mladej-izbjaga-ot-proverka-i-katastrofira-158954", "text": "Надрусан младеж на 19 години избяга от полицейска проверка и катастрофира. Връчени са му пет акта за различни нарушения, съобщават от областната дирекция на МВР в Русе. Случаят е от 3 март. Половин час след полунощ на бул. „Цар Освободител“ в Русе полицейски патрул подал сигнал със стоп-палка на лек автомобил „Форд Фюжън“. Водачът обаче не спрял и продължил движението си, а полицаите предприели преследване. В опит за избяга от органите на реда шофьорът изгубил контрол над управлението и катастрофирал на бул „Тутракан“. Там служителите установили, че автомобилът се управлява от 19-годишен русенец, с когото пътували още четири лица. Нямало пострадали и на място била извършена проверка с техническо средство на водача, която показала, че е употребил наркотици – метамфетамини и канабис. Младежът бил конвоиран до болницата за даване на кръвна проба, но той отказал. Допълнителни справки изяснили още, че водачът няма книжка, а автомобилът е със служебно прекратена регистрация заради липсата на застраховка „Гражданска отговорност“. По случая е образувано бързо производство.", "date": "2019.03.06", "title": "Надрусан младеж избяга от  проверка и катастрофира"}
{"url": "https://www.monitor.bg:443/bg/a/view/s-aero-avtomobilite-politat-158951", "text": "Летящите автомобили, ако трябва да бъдат наричани автомобили, със сигурност ще се нуждаят от две неща, гуми за движение по пътищата и перки за летене във въздуха. Goodyear е комбинирал двете в концептуалните си колела Aero. Докато автомобила се движи на пътя, всичките четири колела остават в контакт с асфалта, във вертикално положение. Когато трябва да излети вертикално, две от колелата, по диагонал на автомобила, застават в хоризонтално положение и започват да се въртят, като спиците вече изпълняват функцията на перки, създаващи достатъчно подемна сила за издигането на автомобила от земята. Впоследствие и другите две колела се превръщат в перки. След като летящия автомобил полети, колелата - перки променят позицията си, насочвайки се напред, позволявайки бърз полет.", "date": "2019.03.06", "title": "С Aero автомобилите политат"}
{"url": "https://www.monitor.bg:443/bg/a/view/dvama-narkomani-zaplashili-s-noj-djipi-otkazal-im-zelena-recepta-158958", "text": "Двама наркомани, които заплашили с нож семеен лекар в Пазарджик, отказал да им даде“зелена рецепта“, са били задържани от местната полиция. Това съобщи говорителят на Областната дирекция на МВР в града Мирослав Стоянов. Кабинетът на лекаря се намира в центъра на града на метри от сградата на общинската администрация. Във вторник в следобедните часове там отишъл 50-годишният Димитър Н., а секунди след него нахълтал и 28-годишният Андон К. В това време лекарят преглеждал пациентка, а вътре била и медицинската сестра на джипито, която била негова съпруга. Двамата мъже поискали от семейния лекар да им издаде „зелена рецепта“ за покупка на лекарства, които са забранени за свободна продажба, тъй като съдържат наркотични вещества. Лекарят им обяснил, че трябва да спазва изискванията, въведени за съответните медикаменти, отпускани със „зелена рецептурна бланка“ и отказал да изпълни искането на Димитър и Андон. Тогава единият от двамата извадил нож и заплашил джипито, като едновременно с това крещели истерично и отвън пациентите, чакащи за преглед в приемната, се обадили в полицията. В този момент двамата наркомани избягали. Пристигналите униформени блокирали за минути района, в който има много обществени и жилищни сгради и успели да заловят двамата нападатели вблизост до сградата, където се намира лекарския кабинет. И двамата са криминално проявени и наркозависими и ще бъдат дадени на съд за закана за убийство на длъжностно лице.  ", "date": "2019.03.06", "title": "Двама наркомани заплашили с нож джипи, отказал им“зелена рецепта“"}
{"url": "https://www.monitor.bg:443/bg/a/view/brexit-bez-sdelka-zaplashva-s-haos-vlakovete-ot-francija-za-ostrova-158950", "text": "Brexit без споразумение би могъл да има неприятни последици за влаковете за Великобритания, ако от 30 март граничният контрол стане много стриктен, предаде АФП. Двете страни направиха всичко възможно, за да избегнат правен вакуум. Високоскоростните влакове Eurostar ще бъдат най-засегнат. Миналата година те са превозили близо 11 млн. души през тунела под Ламанша. Случващото се е особено важно за френската железопътна компания SNCF, която притежава 55% от Eurostar. Железопътните оператори, които имат само британски лиценз, какъвто беше случаят преди това с Eurostar, няма да могат всъщност да се движат автоматично по европейските железопътни пътища след Brexit. По тази причина беше създадена структура, разположена в Париж - Eurostar Франция, която би могла да използва лиценза на SNCF. Европейската туристическа асоциация прогнозира, че допълнителните проверки, които ще се изискват в случай на Brexit без споразумение, биха могли да се удължат с 90 секунди за всеки британски притежател на паспорт. Така ще са необходими над 81 000 допълнителни секунди, което е над 22 часа, за да минат 900 пътници на един пълен влак на Eurostar, ако всички те са поданици на Нейно величество. Поверителният доклад на британското правителство, за който писа Financial times, също потвърждава прогнозите на туристическата асоциация. Според него могат да се извият опашки от 15 000 души, дълги до километър и половина гара Сен-Панкрас (в северната част на Централен Лондон, бел.ред.) и то в случай че френските служители са по-ефективни. Така Eurostar ще трябва да анулира половината си влакове.", "date": "2019.03.06", "title": "Brexit без сделка заплашва с хаос влаковете от Франция за Острова"}
{"url": "https://www.monitor.bg:443/bg/a/view/peshternjaci-zabiha-tribagrenika-na-nepristypnata-momina-skala-158948", "text": "Алпинисти, членове на пещерния клуб „Прилеп“ от Гоце Делчев забиха над 10-метрово българско знаме на отвесната и непристъпна досега „Момина скала“. Пещерняците осъществиха идеята си в чест на Националния празник 3 март, макар, че поради бурния вятър трибагреникът беше закачен ден по-късно.   Огромният трикольор бе осигурен от общината, а смелостта да бъде закрепен високо, близо до орлите, беше на Васил Узунов и Сотир Ташков. „Под българското знаме няма загубена битка и никога не е попадало в плен във вражески ръце, с което малко народи могат да се похвалят. Гордеем се с този факт и за това посвещаваме акцията си на 141-годишнината от освобождението ни от пет-вековното турско иго“, мотивираха се неврокопските екстремни спортисти.  Местността „Момина кула“ се намира вдясно над пътя Банско-Гоце Делчев-Гърция и знамето се забелязва от всички пътуващи. Легендата за името на местността е, че преди няколко века красива мома е била пожелана от местен турски бей за харема му, но девойката е избрала да се хвърли от най-високата скала до селото й, вместо да смени своята вяра и да погази честта си. Алпинистите са от пещерен клуб „Прилеп“. Той е с четиридесет годишна история с множество изследователски и спасителни експедиции както у нас, така и в чужбина. Провеждани са съвместни експедиции с подобни клубове от Севрена Македония, страни от бившите съветски републики, Румъния, Унгария, Турция и други. В последните години клубът плодотворно сътрудничи със спелеоложки клуб от гръцкия град Кавала, като през миналата година бяха проведени няколко съвместни експедиции с разменно гостуване. Членовете на клуба се радват на повишеният интерес в последно време от млади хора за членство в клуба.", "date": "2019.03.06", "title": "Пещерняци забиха трибагреника на непристъпната „Момина скала“"}
{"url": "https://www.monitor.bg:443/bg/a/view/shefyt-na-enp-v-sofija-se-vijda-napravenoto-ot-fandykova-158964", "text": "„София е голям град и всичко, което кметът Фандъкова е направила се вижда. Хората виждат с очите си метрото и промяната на града“. Това заявил шефът на ЕНП Жозеф Дол на среща с градоначалника на София Йорданка Фандъкова в Брюксел, съобщиха от „Московска“ 33. Председателят на най-голямата партия в Европейския парламент изтъкнал, че кметът Фандъкова защитава за София европейски средства и проекти, които развиват града. Дол заявил, че Столичната община има пълна подкрепа от страна на ЕНП. От своя страна Фандъкова уточнила, че през предходния програмен период 2007 - 2013г. общината е защитила и привлякла 1,5 млрд.евро, от тях 1 млрд. евро са безвъзмездни европейски средства. С парите са изпълнени 89 проекта. През настоящия програмен период 2014 – 2020 г. са защитени около 930 млн. евро европейско финансиране, с които се изпълняват 48 проекта. „Голяма част от проектите са насочени към обновяване на градската среда, подобряване на транспорта, качеството на въздуха и по-добри условия за живот на хората и развитието на бизнеса. Метрото на София, което разширяваме в момента с нов трети лъч с 12 км, има над 40 км метролинии, 35 станции и заема 34% дял в системата на градския транспорт. Първите 8 км от третия лъч, който изграждаме ще бъдат пуснати в експлоатация до края на годината“, обяснила Фандъкова пред Дол.", "date": "2019.03.06", "title": "Шефът на ЕНП: В София се вижда направеното от Фандъкова"}
{"url": "https://www.monitor.bg:443/bg/a/view/oisr-prognozira-zabavjaneto-na-svetovnata-ikonomika-da-prodylji-158953", "text": "Забавянето на растежа на световната икономика, което се наблюдаваше през 2018 г. ще продължи и през текущата година, се посочва в доклад на Организацията за икономическо сътрудничество и развитие (ОИСР), публикуван днес и цитиран от АФП. Развитието на световната икономика продължава да губи динамика. Прогнозите са, че световният растеж ще се забави от 3,6% до 3,3% през 2019 г. и до 3,4% през 2020 г., според експертите на ОИСР. По този начин прогнозата на организацията е понижена със съответно 0,2 и 0,1 процентни пункта. Очакванията за темпа на увеличаване на брутния вътрешен продукт са влошени във всички страни от Г-20, като най-сериозни изменения ще бъдат отбелязани в еврозоната, предвижда докладът. ОИСР обяснява тази прогноза с \"високата неопределеност в (провежданата) икономическа политика, търговските конфликти, както и по-нататъшния спад в доверието на бизнеса и потребителите\". Очаква се растежът на БВП на страните от еврозоната да се забави от 1,8% миналата година до 1% тази година, след което да се ускори леко до 1,2 на сто през 2020 г.", "date": "2019.03.06", "title": "ОИСР прогнозира забавянето на световната икономика да продължи"}
{"url": "https://www.monitor.bg:443/bg/a/view/karaulyt-v-levski-se-smeni-158956", "text": "Смяната на собствеността в \"Левски\" е факт. Досегашният собственик Спас Русев напусна управлението и беше избран нов Надзорен съвет. Така новият мажоритарен акционер е Георги Попов, който е близък сътрудник на Васил Божков и е известен като голям левскар. Освен него, в Надзорния съвет попадат още Александър Тумпаров и Михаил Тодоров. Новият Надзорен съвет беше избран с пълно мнозинство. Александър Тумпаров пък е един от съдружниците в \"Еврофутбол\". Осем години е бил управител на букмейкърската компания и има 30-годишен опит в развлекателната индустрия. Общото събрание беше открито от Ангел Станков, а първа точка в него беше приемането на доклада на Управителния съвет за състоянието на Дружеството за 2018 г. Той беше приет с мнозинство. Втората точка на събранието беше докладът на одитора за дейността на дружеството през 2018 г., който също беше приет с мнозинство. След това беше приет и годишният финансов отчет. Всички тези документи бяха предоставени на обществеността още на 5 март. Четвъртата точка в дневния ред беше изборът на одитор, като беше предложен \"Желязков ООД 2004\", който изготви и последния одит на Левски. По тази точка имаше възражения, но и тя беше приета от Общото събрание. Също така стана ясно, че между акционерите няма да бъде разпределена печалба за миналата година, тъй като такава няма натрупана. Годишният финансов отчет показа, че само за 2018 г. загубите са в размер на около 4 млн. лв. При първото си изказване Георги Попов предложи да не се освобождават от отговорност досегашните членове на Надзорния и Управителния съвети на клуба, като тази точка беше приета с бурни аплодисменти от участниците в Общото събрание. Изпълнителният директор Павел Колев коментира на пресконференцията след Общото събрание на \"сините\" стратегията за изплащането на задълженията на клуба. \"Стратегия има, но конкретни срокове е трудно да се посочат в момента. Най-голямата причина е, че част от тези задължения са натрупани назад във времето и тепърва предстоят разговори за начина на плащане, дали да се разсрочат и в какъв размер да се платят. Стратегия има, но има доста контрагенти, с които да се говори. Най-спешно беше да подсигурим лиценза за Европа, то стана факт още преди Общото събрание. Ние ви информирахме, че то е свършено, а струваше и пари. Оттук-нататък има няколко неща за правене. Чисто стратегически за нас е важно да изчистим репутацията на клуба. През годините за съжаление Левски се беше превърнал в синоним на некоректен партньор. Това ще приключи\", коментира той.  \"Ще опитаме да изградим отношения на честност, това важи и за трансферната политика и привличането на играчи. За съжаление, в момента бизнес-моделът в България изисква ограничения. Другото е риск, който често е неоправдан. Следващите ни задачи ще са с приоритет ДЮШ, която гълта 6-7% от бюджета, той ще стане поне 15%. Там ще има доста промени в методиката и начина, по който се интегрират играчи в първия отбор. Ще имаме много работа с левскарската общност. Ще се опитаме да разберем всичко за тях, каква възраст, пол, място и т.н. са те. Искаме да намерим място за правилна комуникация с тях, защото те са най-важната ни таргет-група. Дали един клуб у нас може да се самоиздържа? Сложно е да се отговори, но по принцип е възможно. Става въпрос за клубове с голяма фенска маса, който може да ги привлече, без да зависи толкова от резултатите и успехите. Да, те помагат, но те са нещо временно във футбола. Колкото и дълго да продължи доминацията на даден клуб, тя винаги приключва\", добави Колев.  \"Трябва да има една база от фенове, която подкрепя винаги отбора, независимо от всичко. Изискват се доста неща за това, ние сме наясно какво трябва да се направи, има много да се свърши. Футболът в целия регион е в една и съща ситуация, която не е никак розова. Трябва да предприемем действия за промени не само в нашия клуб, но и за футбола като цяло като бизнес - и юношески, и детски футбол, защото от това зависят много неща\", каза още изпълнителният директор. ", "date": "2019.03.06", "title": "Караулът в „Левски“ се смени"}
{"url": "https://www.monitor.bg:443/bg/a/view/s-pylno-mnozinstvo-ns-othvyrli-vetoto-deputati-se-obijdat-na-politicheski-prostitutki-158940", "text": "С пълно мнозинство Народното събрание отхвърли ветото на президента Румен Радев върху промените в Изборния кодекс. В отсъствието на БСП от пленарна зала, депутатите приеха закона повторно със 154 гласа \"за\", без нито един против и въздържали се.  Въпреки това самите дебати преминаха през размяна на реплики първо между ГЕРБ и ДПС, след това между НФСБ  и ДПС, а на края упреци между лидера на НФСБ Валери Симеонов и лидера на \"Воля\" Веселин Марешки кои са политическите проститутки в НС.  Самите поправки в ИК предвиждат вдигане на прага за преференциите, което бе основната причина държаният глава да наложи вето и да върне ИК за повторно разглеждане от НС. Ветото обаче се оказа по-обхватно и освен преференциите засяга още машинното гласуване, обжалването на решенията на комисиите, подсъдността.  Именно тази по-голяма обхватност на закона е основната причина и мнозинство да отхвърли ветото, въпреки че и ГЕРБ и част от патриотите са съгласни с президента и искат връщането на сегашния праг за валидност на преференциите - 5% за евровота и 7% за местни и парламентарни избори. След като законът бъде обнародван в Държавен вестник, ще се пристъпи към разглеждане на новите промени в ИК, внесени преди седмица от ГЕРБ, с които прагът за преференции ще се запази. ДПС също дадоха заявки, че ще внесат свои промени в ИК и ще искат отново вдигане на прага. Именно те бяха и инициатори и на първото предложение, което първоначално бе подкрепено от ГЕРБ, които обаче промениха мнението си след общественото недоволство.  По време на дебатите от ДПС поясниха, че прекалено се говори за преференциите, а истинските ограничения в ИК не са отчетени във ветото и По думите на лидера на ДПС Мустафа Карадайъ, че българите извън ЕС са лишени от правото да избират, визирайки ограничението в настоящия ИК за 35 секции. „Опитът да се изключат група хора с претенциите да се говори от името на народа е демагогия”, каза той. Йордан Цонев пък поясни, че машинното гласуване  е средство, което ще подобри изборния процес, и добави, че 66 % от протоколите са преправяни. Именно чрез машинното гласуване щяло да се реши и въпросът със субективизма в секциите. Цонев даде пример с изборите през 2013 г., когато паралелно преброяване на ДПС с копия от подписаните протоколи от СИК показва 34% несъответствия с протоколите в ЦИК и разлика от 8 до 12% в някои от тях. Същото според него показало тогава и паралелното преброяване на БСП.  Според Георги Марков от ГЕРБ пък  ветото развеначавало 2 мита, лансирани от БСП и ДПС. Нямало срастване на партията с държавата и  ГЕРБ няма самостоятелно мнозинство, за да преодолее ветото. По думите му президентът Радев бил обладан от машинното гласуване. Ако то е единствената предпоставка за честен вот - то тогава трябва да повторим президентските избори, заяви Марков и добави: „ Да хвърля кърпата и да правим нови избори”. Неговият колега Тома Биков пък заяви, че промените в ИК  не били радикални, а опозицията се опитала да делегитимира и президентската институция с отказа да влезе в зала дори и за ветото, наложено от Радев. Според него БСП вече била във фазата на деструктивност - не само по отношение на управлението, но и на собствената си партия, която се саморазрушавала. „Ветото се превърна в политически инструмент не на президента, а срещу президента, при това от партията, която го подкрепя”, заяви още Биков. Той даде да се разбере, че ГЕРБ не искат служебна победа на изборите, както се опитвали да внушат от БСП. Шефът на ПГ на ГЕРБ Цветан Цветанов пък изтъкна, че БСП нямали друг полезен ход, освен да заиграят „ва банк” с излизането от парламента. По думите му не правило чест на социалистите да правят политика на инат. Според него БСП предпочела да си решава вътрешните проблеми.  Президентът Радев пък се изявявал като неформален лидер на опозицията и говорител на БСП, а е бил избран по същите правила, които сега критикувал. По думите на Цветанов „Костинбродската афера” през 2013 –та била сценарий, който да гарантира служебната победа на опозицията. Тогава гражданите не се поддадоха на провокация и подкрепиха ГЕРБ, допълни той. Цветанов определи като добре режисирана и добре поднесена фалшива новина е, че решенията на ЦИК не са обжалваеми и няма да има възможност за съдебен контрол. Не можем да обвързваме преференцията с мажоритарната система, това са много различни неща, обясни шефът на групата на ГЕРБ. който води към един режим като във Венецуела” , критикува Цветанов. \"Обединени патриоти” също отхвърлиха ветото, но се оказаха на различно мнение относно аргументите си. От ВМРО защитиха ниския праг за преференциите. Искрен Веселинов даде да се разбере, че единствената причина да отхвърлят ветото е, че са получили гаранции от ГЕРБ, че преференциите ще бъдат възстановени.  Лидерът на НФСБ Валери Симеонов на свой ред се обяви против засилването на мажоритарния елемент в изборите. Според него преференциите не носили мажоритарност и имало риск банките в И обясни, че с преференциите в сегашния им вид мажоритарния елемент се измества от роднински връзки или корпоративен натиск. Симеонов обвини ДПС, че иска машинно гласуване, защото така по-лесно ще могат да контролират избирателите си като има кажат, че зад екрана има камера. Той дори изтъкна, че в България имало „не особено грамотен електорат”.  Той напомни как на последните избори представители на патриотите били във всички секции в Турция и така спрели ДОСТ към парламента. Не позволихме на един тиранин Ердоган да вкара тук 10 депутати, допълни го Искрен Веселинов от ВМРО. От ДПС веднага реагираха и обвиниха Симеонов, че обижда българските избиратели.  Лидерът на Воля” Веселин Марешки пък го обвини, че всъщност обиждал всички български мъже, които искат „мЪжоритарна система”.   Именно това пък бе причина за остра размяна на реплики и разсъждения има ли политически проститутки в родното НС.  коментира пък шефът на правната комисия Данаил Кирилов. Кирилов възрази срещу опита за манипулация, че се нарушава конституцията и критикува депутатите, че рушат доверието в правото. Българският избирателен процес не е архаичен. След 2-3 избора ще се види конкретно какви са дефектите на машинното гласуване и къде изчезват флашките, предупреди той. Въпреки че ветото все още не е обнародвано и не се е стигнало до разглеждане на новите промени в ИК на ГЕРБ, с които да се възстанови ниския праг за преференции,  от ДПС внесоха отново поправките си в кодекса, както се заканиха ден по-рано - за вдигане на прага на преференциите, за отпадане на уседналостта, за агитацията на майчин език, за отпадане на органичението за секции в чужбина, камерите в секциите.  за преференциите, за отпадане на уседналостта, ", "date": "2019.03.06", "title": "НС отхвърли ветото, депутати се обиждат на политически проститутки (ОБНОВЕНА)"}
{"url": "https://www.monitor.bg:443/bg/a/view/nikoleta-lozanova-i-papi-hans-se-sybraha-video-158957", "text": "Къде пламна искрата между Николета Лозанова и поета Константин Трендафилов, по-познат сред меломаните като Папи Ханс? Отговорът е на снимачния сет. Не става въпрос за нова любима светска двойка, а за актуалното видео на Папи. Авторът на „За кого се сещаш, когато се сещаш за някого?“ пусна песента „Твой“, а в клипа към нея с участие се разписва Ни Ло. Самата тя се похвали за появата си с откъс от видеото в профила си в Инстаграм, като уточни: „Луда нощ в клуба“. Междувременно парчето се различава значително от предходните две на Папи Ханс. „Кекс“ и „Суперпалав“ са пародии и бързо се превърнаха в хитове. „Твой“ е напълно нормална песен, на фона на досегашните сингли на изпълнителя. Това разочарова част от феновете му, които тръпнеха в очакване за нова доза смях и ритъм. Някои дори сравниха парчето с „Чужди усмивки“ на Тото от „СкандаУ“. На кадрите се вижда и бившта муза на Папи - певицата Дара. Тя работи и по музиката към \"Твой\". Мнозина заподозряха, че парчето е в нейна чест, но то си има посвещение към \"Р\". Това най-вероятно е първата буква от името на мистериозната бивша приятелка на писателя. Аранжиментът е дело на Витали Езекиев и Искрен Тончев - Искрата, а за текстът е отговорен самият Контантин. На режисьорския стол за видеото сяда Георги Манов.", "date": "2019.03.06", "title": "Николета Лозанова и Папи Ханс се събраха (ВИДЕО)"}
{"url": "https://www.monitor.bg:443/bg/a/view/bivsh-zatvornik-kla-na-ulicata-aver-po-chashka-158941", "text": "28-годишен жител на котелското село Ябланово е откаран в сливенската МБАЛ „Д-р Иван Селимински“ с множество прободни рани по тялото и с опасност за живота.Сигналът за потъналия в кръв и лежащ на улицата Айдън Ходжа е бил подаден на телефон 112 към 19,00 часа на 5 март от случаен минувач. Няколко часа по-късно е открит и задържан извършителят на опита за убийство –бившият затворник Хюсеин Халилов. 53-годишният, осъждан за участие в грабежи мъж е бил в тежко алкохолно опиянение, от него е иззет нож с 20-сантиметрово острие, по което имало кървави следи. По думите на кмета на Ябланово Велин Георгиев спречкването между двамата е започнало час по-рано, лично той ги разтървавал на центъра на селото. „Така и не разбрах защо се бяха скарали, налитаха си като петли един на друг, бяха подпийнали и се псуваха. Успях да ги разделя и уж всеки си тръгна мирно по пътя, а след това се срещнали отново пред входа на едно магазинче и всичко започнало наново…“, коментира селският управник. И двамата не работели, нямали семейства, живеели при родителите си , никой не знаел откъде вземат пари, за да се напиват всеки божи ден. На Ходжа е извършена животоспасяваща операция, лекарите установили че има поне четири рани в крака, корема и гърдите, при едната острието на ножа минало на сантиметър от сърцето. Халилов е задържан първоначално за 24 часа, очаква се прокуратурата да поиска постоянното му оставяне в ареста.", "date": "2019.03.06", "title": "Бивш затворник кла на улицата авер по чашка"}
{"url": "https://www.monitor.bg:443/bg/a/view/pijan-i-bez-knijka-dade-podkup-na-moneti-158942", "text": "14 лв и 60 стотинки на монети изсипа в патрулна кола на МВР видимо пиян водач на лек автомобил „Ауди“, за да предотврати проверка с дрегер. Инцидентът е станал около 10,30 часа на 5 март недалеко от центъра на Казанлък, където колата била засечена да криволичи. Когато униформените поискали документите 48-годишният жител на мъглижкото село Дъбово излязъл от купето , бръкнал в джоба на якето си и подхвърлил монетите с думите: „Това ми остана, почерпете се!“. При последвалия разпит и проверка се оказало, че мъжът е лишен от правото да шофира заради предишно каране в пияно състояние, дрегерът пък установил, че е седнал зад волана след сериозна почерпка. Образувано е бързо досъдебно производство, мъжът е задържан за 24 часа.", "date": "2019.03.06", "title": "Пиян и без книжка даде подкуп на монети"}
{"url": "https://www.monitor.bg:443/bg/a/view/otstraniha-tumor-s-razmer-na-choveshka-glava-ot-korema-na-pazardjiklija-158944", "text": "Огромен тумор извади от корема на 66-годишен пациент от Пазарджишка област екипът на отделението по Урология в частна болница в Пловдив. Операцията продължила над 6 часа, съобщиха от здравното заведение. „Формацията е с размери на човешка глава и беше обхванала пикочния мехур, дебелото черво и други органи в коремната кухина, стигаше чак до диафрагмата”, съобщиха уролозите: д-р Артур Сарачев, д-р Васил Ангелов и д-р Димитър Матеев. В хода на интервенцията им се наложило да потърсят съдействие от известния съдов хирург проф д-р Васил Анастасов, дългогодишен ръководител на клиниката в УМБАЛ „Св. Георги“ в Пловдив. Причината била, че туморът притискал голям кръвоносен съд в тазовата област, което наложило интервенция и върху него. „Чувствам се много добре! Не знам как ще се отблагодаря на лекарите! Те направиха чудо за мен и ето отново съм на крака”, каза през сълзи 66-годишният Петър Динев при изписване от отделението. Главоболията му започнали миналия ноември. Тогава за първи път преживял затруднения при уриниране. Като всички пациенти обаче се надявал, че проблемът е временен и ще мине от само себе си. Дискомфортът обаче се появял отново в края на януари и тогава Петър започва да търси информация от близки и приятели при кой лекар да отиде.  „Оплакванията на пациента бяха типични за повечето от нашите болни – уринираше кръв и беше развил анемия”, каза д-р Сарачев. Петър признава, че докторите му се поскарали, защото не е ходил на профилактични прегледи, но още по-лошо – не е потърсил консултация със специалист още през ноември, когато се появили първите симптоми. Според тях туморната формация е поне на 2 години. Ако беше диагностицирана навреме, нямаше да стане толкова голяма, са категорични медиците. Операцията била не само продължителна, но и тежка, посочиха уролозите. Заедно с тях освен проф. Васил Анастасов в интервенцията се включва и известният коремен хирург от болница „Медлайн“ д-р Радослав Дамянлиев. Успешният изход е в резултат и на анестезиолога д-р Маргарита Вачева и на операционната сестра Ани Радева.   Снимка: Трифон Паскалев", "date": "2019.03.06", "title": "Отстраниха тумор с размер на човешка глава от корема на пазарджиклия"}
{"url": "https://www.monitor.bg:443/bg/a/view/demi-lovato-zarazja-moden-dizajner-158955", "text": "Певицата Деми Ловато потвърди раздялата си с модния дизайнер Хенри Леви, съобщи сайтът Entertainment Tonight. Връзката на двамата продължи около четири месеца. Изпълнителката на Tell Me You Love Me и дизайнерът на модната линия \"Анфан Риш Деприме\" бяха забелязани заедно за първи път през ноември миналата година. Тогава папараци ги уловиха в интимна обстановка в ресторант в Бевърли хилс, а Ловато тъкмо бе излязла от клиника след възстановяване от свръхдоза с наркотични вещества. Според източници, близки до 26-годишната звезда, двамата са се запознали преди две години в друг рехабилитационен център. Те веднага си допаднали, но след възстановяването на Ловато, изгубили връзка. Наскоро певицата заяви, че не контактува с хората, оставили я да предозира с наркотични вещества.", "date": "2019.03.06", "title": "Деми Ловато заразя моден дизайнер"}
{"url": "https://www.monitor.bg:443/bg/a/view/chetiri-akta-za-predprijatie-zaradi-zamyrsjavane-na-dunav-158949", "text": "Регионалната инспекция по околната среда и водите в Русе състави четири акта на предприятието „Българска хлебна мая“ заради замърсяване на Дунав. Нередностите са констатирани след сигнал за изтичане на цветни води в реката, подаден от граждани на 21 февруари, съобщават от екоинспекцията. Три от актовете са заради неизпълнение на разпоредбите на Закона за водите. При проверката е установено, че дружеството зауства непречистени производствени отпадъчни води без необходимия разрешителен документ. Резултатите от взетите проби показали многократно превишение на изпитваните показатели. Акт за нарушение на Закона за опазване на околната среда е съставен заради установена при проверката реконструкция на ферментационния цех в предприятието. Обмислят се и допълнителни административни мерки спрямо дружеството. Предстои контрол по изпълнение на даденото предписание, допълват от екоинспекцията.", "date": "2019.03.06", "title": "Четири акта за предприятие  заради замърсяване на Дунав"}
{"url": "https://www.monitor.bg:443/bg/a/view/smetnata-palata-arhitekturnoto-kulturno-nasledstvo-e-v-opasnost-158943", "text": "В периода 2015-2018 г. не е осъществяван мониторинг на състоянието на недвижимото културно наследство с изключение на няколко обекта с категория „световно значение“ - старинен град Несебър, Ивановски скални църкви, Мадарски конник, Рилски манастир. Дейностите по опазване и поддържане на обектите на архитектурно наследство в градска среда, извършвани от министерство на културата и от Националния институт за недвижимо културно наследство, не са ефективни и ефикасни. Това е основният извод от извършения от Сметната палата одит на изпълнението „Опазване и поддържане на обекти на архитектурното наследство в градска среда“ за периода 01 януари 2015 г. до 30 юни 2018 г. Сметната палата предприе този одит, след като през последните години редица публикации и репортажи в медиите сигнализираха за лишаването на българските градове от огромна част от тяхното ценно архитектурно наследство. като на тяхно място се появяват нови строежи, които често пъти нямат нищо общо със заобикалящата архитектурна среда. Сгради със статут на паметници на културата са изоставени с години и се саморазрушават. Не са предприети почти никакви реални стъпки за задължаване на собствениците на стари сгради да ги поддържат и пазят. В резултат, старите квартали на градовете са изоставени, вместо да бъдат изпълнени с дух и история и да са предпочитана туристическа дестинация. А Конституцията гарантира правото на всеки гражданин да се ползва от националните културни ценности. Поради това предмет на одита са именно създадените условия за изпълнение на дейностите по опазване и поддържане на недвижими културни ценности – архитектурни обекти в градска среда, дейностите по идентифициране, деклариране и предоставяне на статут, мониторингът и контролът. Опазването на културното наследство е отговорност на много органи и структури на национално и регионално ниво, - областни управители, общини, министър на културата, министър на околната среда и водите, министър на регионалното развитие и благоустройството, Светия синод на Българската православна църква и на централните ръководства на другите вероизповедания. Основни етапи от процеса по опазване на недвижимото културно наследство са идентифицирането, декларирането и предоставянето на статут (виж таблицата най-долу). Сред констатациите при одита са: Повече от девет години след влизането в сила на Закона за културното наследство все още няма Национална стратегия за развитието на културата, в която да се определят стратегически цели за управление и опазване на културното наследство. Не са издадени всички подзаконови нормативни актове, предвидени в Закона за културното наследство, които да осигурят прилагането му. Информацията за състоянието на недвижими културни ценности не е събирана, обобщавана и анализирана системно, поради което липсват актуални данни за тях. Декларираните недвижими културни ценности са общо 39 476, от които 19 438 са архитектурно-строителни, в т.ч. 355 от национално значение, а останалите са от регионално, местно, ансамблово значение и за сведение. По-малко от една четвърт от архитектурно-строителните недвижими културни ценности са с предоставен статут на културна ценност. Всички останали – 14 780 са само декларирани, без да са изучени задълбочено и да е направена оценка на качествата им на културни ценности. Дейността по опазване на недвижимо културно наследство не е осигурена с необходимото количество и качество човешки ресурси. Липсва обвързаност на числеността на служителите в Националния институт за недвижимо културно наследство и Министерството на културата с броя на недвижимите културни ценности и изпълнението на нормативно определените функции. Например средно над 3000 обекта се падат годишно на един експерт в Националния институт за недвижимо културно наследство за мониторинг на недвижими културни ценности. В периода 2015-2018г. не е осъществяван мониторинг на състоянието на недвижимото културно наследство, в т. ч. на архитектурни обекти в градска среда, с изключение на няколко обекта с категория „световно значение“ - старинен град Несебър, Ивановски скални църкви, Мадарски конник, Рилски манастир. И финансирането на дейностите по опазване на недвижимото културно наследство е значително по-малко от необходимото. Например, заделените по бюджета на министерството средства за програма „Опазване на недвижимото културно наследство“ са едва 14 на сто от необходимите. Все още няма определени режими за опазването на 93 на сто от обектите с предоставен статут на недвижими културни ценности. Същото се отнася и за 98 на сто от декларираните обекти, на които не е направена и оценка на притежаваните качества на културна ценност. А определянето на режима за опазване на един обект е от ключово значение, тъй като регламентира точното местонахождение и площ на обекта, зоната около него, която попада под защита на закона, допустимите намеси в обекта и устройството и условията за ползване на техните територии и охранителни зони. Управлението на Националната система за опазване на недвижимото културно наследство не е децентрализирано. Не са създадени и предвидените в Закона за културното наследство териториални структури на Министерството на културата и на Националния институт за недвижимо културно наследство. През одитирания период от Инспектората за опазване на културното наследство са проверени незначителен брой обекти – между 0,07 на сто и 0,54 на сто на година. Поддържането на Националния документален архив на Националния институт за недвижимо културно наследство не отговаря на нормативните изисквания за създаването на досиета за обектите. Няма досиета за значителна част от обектите, тъй като поради спецификата на законодателството през различните периоди е било възможно да се декларират много обекти с един акт, без за тях да е налична каквато и да било документация. А създадените досиета имат пропуски по отношение на пълнота и актуалност. Помещенията, в които се съхранява архивът, не са достатъчни. Не е изпълнено и въведеното през 2016 г. изискване за водене на Националния документален архив в електронен вид. Архивът съдържа около 100 000 папки и класьори - досиета на обектите и техническа документация, протоколи от комисии, планове, фотограметрични заснемания и фотодокументация. В резултат на извършения одит на Националният институт за недвижимо културно наследство - за подобряване на дейностите по опазване на културното наследство. Интересен факт е, че у нас културното наследство е обект на закрила от самото създаване на българската държава. Още през 1888 г. са приети временни правила за закрила на наследството, от 1911 г. е в сила Закон за старините, а през 1937 г. се въвежда за първи път регистрационен режим, за да се запазят старинните постройки в населените места. Според международните и европейските документи всяка държава трябва да съхрани и популяризира културното и природното си наследство. Комитетът за световно наследство през 2015 г. изтъква, че трябва да се минимизира негативното влияние на инфраструктурни и устройствени проекти върху обекти на световното наследство, като се прави оценка на въздействието на такива проекти. Тази оценка, която би имала превантивна роля, у нас не е въведена.", "date": "2019.03.06", "title": "Сметната палата: Архитектурното културно наследство е в опасност"}
{"url": "https://www.monitor.bg:443/bg/a/view/ogranichavat-turistite-po-nereglamentiranite-pyteki-v-rila-158945", "text": "Национален парк \"Рила\" ще възстанови увредени местообитания с финансиране от Оперативна програма \"Околна среда 2014 - 2020\" . Започва втората фаза на проекта за устойчиво управление, съобщи БТА. Една от мерките предвижда да бъде ограничено преминаването на посетители по нерегламентирани пътеки. Проектът е на стойност близо 12 млн. лева, от които 10,2 млн. лева е еврофинансирането. Общата цел е през следващите четири години да се подобри състоянието на животински видове и природни местообитания в защитените зони от мрежата \"Натура 2000\". Ще бъдат надградени дейности, изпълнени през периода 2007-2013 г., когато се изпълняваше първата фаза на проекта. За бърза реакция при горски пожари ще се достави оборудване, подходящо за територии над 1700 м и силно пресечени терени. Ще заработи и система за регистриране на изстрели. Предвиждат се мерки за опазване и възстановяване на гори от бяла и черна мура в участъка от туристическа пътека хижа \"Скакавица\" - хижа \"Ловна\", която минава през резерват \"Скакавица\". Ще бъде ограничено преминаването на посетители по нерегламентирани пътеки, като се поставят временни инфраструктурни елементи. Ще се почисти основната туристическа пътека. Целта е да се подобри влошеното в момента състояние в района, поради интензивния туристически поток. Ще бъде проследено движението на дивите кози в парка. Предпочитаните от тях места за паша ще бъдат ограничени за домашни животни. За целта ще бъдат поставени нашийници за многократна употреба на отделни екземпляри, ще се инсталират и фотокапани. Предвидени са мерки за възстановяване на ерозирали или увредени местообитания. Целта е да се създадат благоприятни условия за видове като Балканска дива коза, Голям нощник, Широкоух прилеп, Алпийска розалия, Голям буков сечко, Поточен рак в района на парковите участъци Белица и Якоруда. Проектът предвижда също дейности за преодоляване на различни негативни въздействия, застрашаващи състоянието на сладководните екосистеми в езерата в района. Ще бъде подобрено природозащитното състояние и в някои от Седемте рилски езера и Мусаленските езера.", "date": "2019.03.06", "title": "Ограничават туристите по нерегламентираните пътеки в Рила"}
{"url": "https://www.monitor.bg:443/bg/a/view/gimnazist-naruga-direktorka-prespa-v-aresta-158946", "text": "Гимназист от Карлово наруга директорката на училището, в което се обучава, и се озова в ареста. Екшънът станал във вторник в подбалканския град. Директорката подала сигнал на 112 и на мястото се отзовали служителите на реда. Тя се оплакала, че сутринта в кабинета й нахлул 18-годишен ученик и отправил към нея заплахи и обиди. При проверката е установено, че момчето се обучава в индивидуална форма в учебното заведение, след като за същото провинение в края на миналата година му било наложено наказание от педагогическия съвет. След доклад на случая в районната прокуратура, извършителят е задържан за срок до 24 часа. Срещу него било образувано бързо производство.  ", "date": "2019.03.06", "title": "Гимназист наруга директорка, преспа в ареста"}
{"url": "https://www.monitor.bg:443/bg/a/view/grisho-zapochva-s-avstraliec-ili-germanec-v-indiyn-uels-158932", "text": "Григор Димитров ще започне участието си на \"Мастърс\" турнира в Индиън Уелс с двубой срещу Джон Милман от Австралия или германеца Ян-Ленард Щруф. Григор игра съвсем наскоро с Милман - на турнира в Бризбейн, като го победи в два сета. Последният му сблъсък със Щруф беше през 2017 г. в Монте Карло, когато отстъпи в три сета. Общо статистиката му срещу германеца е 1:1 победи, а с австралиеца - 2:0 в полза на Димитров. Българинът е поставен под №26 в схемата в Индиън Уелс и ще почива в първия кръг, а във втория очаква победителя от мача между Милман и Щруф. При евентуална победа, още в третия кръг първата ракета на България може да се изправи срещу поставения под №3 Александър Зверев. Германецът почива на старта, а във втори кръг ще играе срещу Мартин Клижан или с брат си Миша. В четвъртината на българинът са още играчи като Стефанос Циципас, Роберто Баутиста Агут и Кевин Андерсън, които съответно са потенциални съперници за Димитров на четвъртфиналите. Григор попадна в половината на Новак Джокович, докато Рафаел Надал и Роже Федерер са в долната част на схемата. Димитров ще се завърне на корта в Индиън Уелс за първи път след Australian Open, където отпадна в четвъртия кръг от Франсис Тиафо. След това той пропусна поради контузия турнирите в Ротердам и Акапулко, където по предварителни планове трябваше да участва. През миналата година в Индиън Уелс Димитров отстъпи във втория кръг на Фернандо Вердаско и сега има да защитава една 10 точки за световната ранглиста. Световният №1 Новак Джокович може да се изправи срещу шампиона от Акапулко Ник Кириос още в третия кръг. Жребият отреди на Ноле съперник от квалификациите в първия му мач, а Кириос започва с победителя от мача между Пиер-Юг Ербер и Филип Колшрайбер. Надал и Федерер са потенциални съперници на полуфиналите. И двамата почиват в първия кръг, а във втория очакват леки съперници.", "date": "2019.03.06", "title": "Гришо започва с австралиец или германец в Индиън Уелс (ОБНОВЕНА)"}
{"url": "https://www.monitor.bg:443/bg/a/view/prebitata-do-smyrt-kremena-bila-napylno-adekvatna-kogato-myjyt-j-si-trygnal-158931", "text": "Кремена беше абсолютно адекватна. Това заяви майката на обвинения в жестокото убийство на съпругата си Борислав пред bTV. Жената обясни, че е отишла в квартирата на семейството около час след скандала между съпрузите, за да помогне на сина си да изнесе вещите си. По думи на майката на Борислав убитата Кремена е била много агресивна и не е искала да я пусне в апартамента. Тя посочва, че когато отишла при сина си, жената имала само малка рана на горната устна. Забелязала обаче, че кухненската маса била преобърната. Двамата с Борислав отишли в дома на майка му към 21.20 часа, след което Кремена се обадила по телефона. Мъжът казал на съпругата си, че ще се видят след ден в съда. Майка му обаче е категорична, че пред нея никога не е имало конфликти между двамата, а тя самата Разбрала за бракоразводното дело едва десетина дни преди фаталната вечер. Припомняме, на 5 март срещу Борислав Н. беше повдигнато обвинение, че е пребил до смърт съпругата си ден преди развода им. По-късно стана ясно, че убитата Кремена многократно е подавала и оттегляла жалби за насилие. Вчера пък стана ясно, че Борислав остава за постоянно в ареста.", "date": "2019.03.06", "title": "Пребитата до смърт Кремена била напълно адекватна, когато мъжът й си тръгнал"}
{"url": "https://www.monitor.bg:443/bg/a/view/majli-sajrys-pyrvata-mi-celuvka-beshe-s-momiche-158872", "text": "Първата целувка на поп сензацията Майли Сайръс е била с момиче. Това призна самата тя в интервю за подкаста RuPaul: What’s the Tea with Michelle Visage. „Първата ми целувка беше с момиче в гимназията. И никой не ме разбираше в Нашвил. Беше трудно да си тийнейджър в Южните щати“, разкри певицата. Това не е първият път в който звездата на „Дисни“ говори за своята бисексуалност, въпреки че мрази това определение. През 2016 г. тя заяви, че По това време е била първата й връзка, която е била с момиче. „През целия си живот не съм разбирала своя пол и своята сексуалност. Винаги съм мразила думата бисексуалност, защото ме поставя в кутия. сподели пред сп. Variety тогава тя. Междувременно екранната Хана Монтана води щастлив семеен живот с актьора Лиам Хемсуърт. Двамата си казаха заветното „да“ миналата Коледа на тайна церемония. Изпълнителката на Can't Be Tamed и звездата от „Игрите на глада“ се венчаха шест години след обявяването на годежа си.", "date": "2019.03.06", "title": "Майли Сайръс: Първата ми целувка беше с момиче"}
{"url": "https://www.monitor.bg:443/bg/a/view/pochina-bivshijat-konstitucionen-sydija-dimityr-gochev-158939", "text": "Бившият конституционен съдия Димитър Гочев е починал тази сутрин на 83 години, пише 24 часа.  Гочев бе изтъкнат правист, който през последните години се изявяваше в публичното пространство с прелюбопитни интервюта по актуални теми за Конституцията. Той е бил и член на Висшия съдебен съвет. Засега не се съобщава кога ще бъде поклонението. Димитър Гочев е роден на 27 февруари 1936 г. в София. Завършил е специалност „Право\" в Софийски университет „Св. Климент Охридски\" през 1959 г. Бил е арбитър в Градски държавен арбитраж – София 1966-1990 г., съдия във Върховния съд 1990-1994 г., както и член-съдия на Европейския съд за правата на човека, Страсбург, Франция (1992-1998).", "date": "2019.03.06", "title": "Почина бившият конституционен съдия Димитър Гочев "}
{"url": "https://www.monitor.bg:443/bg/a/view/razigravat-mechanski-rogach-nasred-antichen-forum-158947", "text": "Уникален ритуал, свързан с прогонването на злите сили в навечерието на пролетта, известен като Мечански Рогач по старото име на пазарджишкото село Оборище Мечка ще бъде представен от близо 100 души насред старозагорския античен форум на 9 март, когато ще се проведе традиционният, 21-фестивал на маскарадните игри. Митичното „животно“ е направено от дървен скелет, състоящ се от „стълба“ и „кочия“, който е покрит с козинява черги. Има дървена глава като на елен или овен, с уши и рога. По скелета, а понякога и по рогата, е окичен със звънци и хлопки, някога са го носели 12 мъже, но напоследък бройката им е сведена до 4.. Рогачът се води на верига от водач, а около него танцуват  между 20 и 60 дервиши, разказват специалистите по етнография при старозагорския регионален исторически музей.В тазгодишният фестивал насред Града на липите ще участват близо 800 представители на самодейни колективи от София, Пазарджик, Пловдив, Шумен, Разград, Сливен, Ямбол, Бургас, Варна, Хасково и града домакин, уточни организаторът на проявата академик Крум Георгиев, който е и председател на тричленното жури.", "date": "2019.03.06", "title": "Разиграват мечански рогач насред античен форум"}
{"url": "https://www.monitor.bg:443/bg/a/view/zadyrjaha-nad-600-000-kontrabandni-cigari-na-gkpp-kulata-158933", "text": "Задържаха над 600 000 контрабандни цигари на ГКПП \"Кулата\", съобщиха от Агенция \"Митници\". Незаконната стока - общо 30 950 кутии, е била иззета при два отделни случая. На 18 февруари е извършена проверка на два автобуса, пътуващи по редовни линии от Гърция за България. В багажа на пътник от първия автобус били открити 3990 кутии цигари без бандерол. При проверка в багажа на пътник от втория автобус били открити други 2000 контрабандни кутии. Общото количество на откритите в автобусите цигари без бандерол е 5990 кутии - 119 800 къса. На четирима души са били повдигнати обвинения по случая. Трима от тях са получили по една година \"лишаване от свобода\" с тригодишен изпитателен срок и глоби от 700 до 1000 лева. На четвъртия подсъдим е било наложено ефективно наказание от пет месеца \"лишаване от свобода\" и глоба в размер на 1000 лева. Седмица по-рано са били задържани други 499 200 къса цигари без български акцизен бандерол при проверка на автовоз, влизащ в страната от Гърция и превозващ десет употребявани автомобила. При проверката в девет от автомобилите били открити общо 24 960 кутии нелегални цигари от различни марки. Подсъдимият по делото се е признал за виновен и се е споразумял с прокуратурата на три години \"лишаване от свобода\" с петгодишен изпитателен срок.", "date": "2019.03.06", "title": "Задържаха над 600 000 контрабандни цигари на ГКПП \"Кулата\""}
{"url": "https://www.monitor.bg:443/bg/a/view/romite-ot-vojvodinovo-objalvat-v-syda-butaneto-na-nezakonnite-im-kyshti-158935", "text": "Жители на ромската махала в село Войводиново оспорват събарянето на къщите им, предаде bTV. Заповедта за премахването на незаконните сгради беше издадена от кмета на община Марица. Днес Пловдивският административен съд ще разгледа едно от делата. Той трябва да отсъди дали една от незаконните тухлени къщи в гетото да бъде бутната. Живущите в сградата обжалват намерението на общината да премахне всички постройки, които са издигнати без строително разрешение. Общо 17 подобни жалби ще бъдат разгледани до края на месеца. Кметът на Войводиново Димитър Тосев обаче е категоричен, че ако съдът отсъди в полза на ромите, населението отново ще се вдигне на бунт. Припомняме, напрежението в селото беше създадено, след като в началото на годината двама цигани от ромското гето нападнаха командоса Валентин Димов. Случаят предизвика широк обществен отзвук, който доведе до събарянето на незаконни постройки и прогонването на роми. По-късно вицепремиерът и лидер на ВМРО Красимир Каракачанов обяви, че ще предложи концепция за промени в политиката за интеграция на ромите, както и че циганите са станали прекалено \"нагли\", което предизвика недоволство за насаждането на етническа омраза. В края на януари жители на село Войводиново отново излязоха на протест и поискаха всички незаконни къщи в селото да бъдат премахнати.", "date": "2019.03.06", "title": "Ромите от Войводиново обжалват в съда бутането на незаконните им къщи"}
{"url": "https://www.monitor.bg:443/bg/a/view/ajaks-detronira-real-v-shampionskata-liga-158929", "text": "Кралят е мъртъв! Европейският и световен клубен шампион „Реал“ (Мадрид) беше детрониран от магически „Аякс“ още в 1/8-финалите на Шампионската лига след паметна вечер за холандския тим на “Сантяго Бернабеу”. Гостите от Холандия не само успяха да преодолеят пасива от 1:2 в Амстердам, но изнесоха и футболна лекция на “кралския клуб” в любимия му турнир и загатнаха за нещо голямо, като постигнаха убедителен успех с 4:1, който можеше да бъде и още по-изразителен. Освен че игра слабо, „Реал“ на два пъти нямаше и късмет, след като Рафаел Варан и Гарет Бейл нацелиха гредите. Попаденията за „Аякс“ отбелязаха Хаким Зиеш (7), Давид Нерес (18), вездесъщият в този мач Душан Тадич (62) и Ласе Шьоне (72). За „Реал“ (Мадрид) почетно се разписа Марко Асенсио (70). Треньорът на мадридчани Сантяго Солари извърши и две принудителни смени, след като през първата част заради контузии напуснаха Лукас Васкес и Винисиус. Така след три сезона безпрецедентна тотална доминация, „Реал“ напусна рано-рано Шампионската лига, което означава пълен провал на сезона, след като загуби шансове за титлата в Испания и отпадна и в турнира за Купата на страната. „Аякс“ пък прескочи 1/8-финалите в ШЛ за първи път от 2003 година насам. „Реал“ (Мадрид) няма да участва в 1/4-финалите за първи път от пролетта на 2010 година. Другият ¼-финалист за вечерта е „Тотнъм“, който спечели и реванша с „Борусия“ (Дортмунд) на \"Сигнал Идуна Парк\" с 1:0 и с общ резултат 4:0 си осигури продължаване в следващата фаза. През първото полувреме героят за гостите бе вратарят Юго Лорис, който отказа играчите в „жълто- черно“ с няколко блестящи спасявания. В началото на втората част в Хари Кейн довърши съперника, с точен изстрел в 49-ата минута, като това се оказа и победният гол в срещата.", "date": "2019.03.06", "title": "„Аякс“ детронира „Реал“ в Шампионската лига"}
{"url": "https://www.monitor.bg:443/bg/a/view/dvama-v-koma-a-drug-s-komocio-sled-tejka-katastrofa-v-razgradsko-158936", "text": "Три момчета пострадаха при катастрофа в лознишкото село Ловско, станала около 02.00 часа на 6 март. Преди пътно-транспортното произшествие те безчинствали в град Лозница. Това съобщиха от пресцентъра на МВР-Разград. Патрул на Районното управление се отзовал на сигнал, че трима младежи чупят стъкла и огледала на автомобили, паркирани по главната улица на Лозница. След като не успели да ги установят на място, полицейските служители започнали издирване на заподозрените. При обходите в село Ловско видели автомобил, движещ се в посока Лозница – село Студенец. Опитали да го спрат, посочвайки на водача къде да отбие. Първоначално 19-годишният шофьор намалил, а след това рязко увеличил скоростта на управляваното от него БМВ и подминал полицейския пост. На около километър по-нататък колата поднесла на мокрия асфалт и се ударила странично в крайпътно дърво. Пристигналите на местопроизшествието екипи установили, че момчетата са в безсъзнание. Откарани са в МБАЛ-Разград. 19-годишният водач от Ловско и возещият се на предната седалка 17-годишен тийнейджър от село Гороцвет са в кома, с опасност за живота. Возещият се отзад 18-годишен младеж от Ловско е с комоцио. На тримата са взети кръвни проби за изследване. Води се досъдебно производство.", "date": "2019.03.06", "title": "Двама в кома, а друг с комоцио след тежка катастрофа в Разградско "}
{"url": "https://www.monitor.bg:443/bg/a/view/semejstvo-ot-varnensko-njama-tok-ot-godini-sysedyt-im-si-prisvoil-trafoposta-158934", "text": "Семейство от варненското село Долище е без електричество от три години, въпреки че има сключен договор с електроразпределителното дружество и независимо че две съдебни инстанции са отсъдили в тяхна полза, съобщава bTV. Потърпевшите сключили договор с \"Енерго про\" през 2015 г., когато построили къщата си. Въпреки че имотът бил присъединен към електропреносната мрежа, през януари 2016 г. токът спрял. Причината била, че техен съсед оградил с мрежа трафопоста, на който семейството било закачено, и направил достъпа до съоръжението невъзможен. По думи на потърпевшите техниците им казали, че не могат да направят нищо по въпроса и само написали констативен протокол, че няма достъп до имота. Според адвоката на семейството \"Енерго про\" не изпълнява договора и законовите си задължения. Районният и Окръжният съд са осъдили дружеството да изпълни ангажиментите си, образувано е и изпълнително дело с наложена глоба. Потърпевшите обаче се опасяват, че докато чакат, ще изтече 5-годишният срок за узаконяване на къщата. Изтече ли този срок, това означава, че ние трябва да започнем всичко наново - документи, разрешителни, процедури, което ще коства много пари отново, оплакват се те. По думи на съседа, ограничил достъпа до трафопоста, той е негов частен собственик. Собствеността обаче е под въпрос. От дирекция \"Устройство на територията\" в община Аксаково посочват, че за въпросното съоръжение няма документи за собственост и предстои проверка на РДНСК по случая. От строителния контрол обаче обясняват, че им трябва още време, въпреки че са били сезирани още през 2016 г. Според експертиза на вещо лице по делата има възможност имотът на семейството да бъде захранен от трафопост на 600 метра от дома им. В своя писмена позиция от \"Енерго про\" твърдят, че поради невъзможност да се възстанови електрозахранването на имота по стандартната схема компанията търси алтернативно решение. Вече е започнала процедура за нова въздушна линия и се предвижда къщата на семейството да бъде присъединена към мрежата до края на април.", "date": "2019.03.06", "title": "Семейство от Варненско няма ток от години - съседът им си присвоил трафопоста"}
{"url": "https://www.monitor.bg:443/bg/a/view/london-otmenja-80-90-ot-vnosnite-mita-pri-brexit-bez-sporazumenie-158930", "text": "Великобритания планира да отмени 80-90% от всички вносни мита при Brexit без споразумение, съобщава телевизия Sky News, като се позовава на правителствени източници. Въпросните мерки ще бъдат публикувани следващата седмица в случай, че премиерът Тереза Мей не успее да получи подкрепата на парламента за договореното споразумение с Бюрксел. Правителството обаче няма намерения да отменя митата за вноса на автомобили, говеждо и овче месо, млечни продукти и текстил. Според медията подобен радикален план т една страна цели да предотврати рязко повишаване на цените, а от друга да докаже, че икономиката на Острова остава открита и либерална и след излизането от ЕС.", "date": "2019.03.06", "title": "Лондон отменя 80-90% от вносните мита при Brexit без споразумение"}
{"url": "https://www.monitor.bg:443/bg/a/view/london-predupredi-za-opasnost-ot-teroristichno-napadenie-sled-koletite-bombi-158937", "text": "Полицията за борба с тероризма в Лондон предупреждава за заплаха от поставяне на още бомби, след като три взривни устройства бяха изпратени в големите транспортни центрове в Лондон, съобщава  Работници и служители са предупредени да бъдат бдителни за подозрителни пакети. Скотланд Ярд коментира, че снимки на два от пакетите са разпространени до офиси за сортиране на поща и транспортни работници. Източници от сферата за сигурност съобщават, че устройствата не са много сложни. Скотланд Ярд работи, \"за да осигури безопасността на обществеността и персонала, работещ в транспортните центрове и офисите за сортиране на поща. Споделихме снимки на външната опаковка на две от устройствата, за да помогнем на персонала да идентифицира потенциално съмнителен пакет.\" Марките на пликовете са издадени от ирландската пощенска служба за Деня на Свети Валентин 2018, със сърце и думите Love Eire N. И двата адреса на подателите са записани като Дъблин. В изявление, ирландската полиция съобщава, че помага на лондонската полиция в техните разследвания. Ирландски източник съобщава за \"Мирър\", че Хората се чудя дали има още неоткрити устройства в пощенските помещения. \"Ако са същи хора, които правеха това през 70-те, шансовете са, че ще има и още\", коментира източникът и допълва, че атаките могат да бъдат свързани и с Брекзит. Никой не е ранен при трите инцидента и не са извършени арести. Служители получават първото съобщение за подозрителен пакет в Центъра компас, сграда близо до границата на летище Хийтроу, малко преди 10 часа вчера. \"Пакетът беше отворен от персонала на сградата, което накара устройството да се включи. Това доведе до изгаряне на част от пакета\", обяснява Скотланд Ярд.  \"Благодарим на полицията, охраната, транспортния персонал и всички участници за бързите им действия, за да запазим града ни в безопасност\", коментира кметът на Лондон Садик Хан.", "date": "2019.03.06", "title": "Лондон предупреди за опасност от терористично нападение след колетите бомби "}
{"url": "https://www.monitor.bg:443/bg/a/view/zemetresenie-v-cherno-more-158938", "text": "Земетресение с магнитуд 3,4 по скалата на Рихтер е регистрирано в Черно море, съобщиха от Европейския сеизмологичен център, цитирани от БГНЕС. Земният трус е регистриран в 8.56 ч. тази сутрин.  Епицентърът е бил на 112 км югоизточно от Шабла, на 128 км югоизточно от Варна и на 191 км северно от Истанбул.  А дълбочината му е била 10 км.", "date": "2019.03.06", "title": "Земетресение в Черно море"}
{"url": "https://www.monitor.bg:443/bg/a/view/blizalki-kato-aliosha-pusnaha-v-plovdiv-158927", "text": "Розови близалки в облика на емблематичния Паметник на Альоша пуснаха в Пловдив по проект, финансиран от общинската фондация „Пловдив 2019”. Проектът се казва „Пловдив за вкъщи” и е за нов дизайн на българския сувенир. Той е част от програмата на Пловдив – Европейска столица на културата. Новите сувенири са дело на шестима творци от различни сфери - графичен и продуктов дизайн, мода, архитектура, изкуство и илюстрация. Това са архитект Пенка Станчева, илюстраторката Розалина Буркова, дизайн студио Артелие и Николета Носовска, илюстраторът Теодор Георгиев, Мисирков/Богданов, студио „Точка & точка” и бижутерът Нева Балникова. Куратори и продуценти са Студия Комплект,  които целят да променят възприятието за идентичност на българския сувенир, рекламират проекта от фейсбук страницата си от фондацията. Проектът е бил представен на 1 март в Пловдив, след което сувенирите са били пуснати за продажба в туристическите информационни центрове, както и в Артнюс кафе, кафе „Отсреща” и други места из центъра на Пловдив. Прототипите на сувенирите пък били изложени в СКЛАД – пространството на ул. „Екзарх Йосиф” 16. „Сувенирът е емоция. Част от връзката между хората и местата, които посещават. \"Пловдив за вкъщи\" търси смислени, интересни алтернативи на масовите нискокачествени сувенири. Лесно асоциативни с Пловдив. С внимание към естетиката, символите и посланието. Със свеж поглед и дизайн, който провокира въображението. Идеята на проекта променя възприятието за идентичност на българските сувенири. Разширява представата за сувенира чрез създаването на нови дизайн обекти, проектирани от професионални дизайнери, художници и архитекти”, казват още от фондация „Пловдив 2019”.", "date": "2019.03.06", "title": "Близалки като Альоша пуснаха в Пловдив"}
{"url": "https://www.monitor.bg:443/bg/a/view/iznenada-stojcho-stoev-pred-zavryshtane-v-ludogorec-158926", "text": "Стойчо Стоев се очаква да се завърне като старши треньор на „Лудогорец“, съобки \"Дарик радио\". Тази сутрин специалистът се раздели с втородивизионния „Арда“, на който беше начело досега. С него на скамейката българският шампион направи първия си голям пробив в евротурнирите. Според запознати, в последните дни името на Стоев е било обсъждано като вариант за поста на Антони Здравков. За треньорска рокада в „Лудогорец“ се заговори още по време на подготовката в Турция, а тези слухове се затвърдиха и с лошия старт на отбора в Първа лига. На този етап от „Лудогорец“ няма официална информация дали се подготвя треньорска смяна. Антони Здравков зае поста през октомври, веднага след като предшествникът му Пауло Аутуори си тръгна след първия мач за сезона с „Левски“. Именно бразилецът го доведе на \"Лудогорец Арена\" като свой помощник.", "date": "2019.03.06", "title": "Изненада: Стойчо Стоев пред завръщане в „Лудогорец“"}
{"url": "https://www.monitor.bg:443/bg/a/view/irlandsko-klejmo-na-koletite-bombi-do-londonski-letishta-158922", "text": "Колети-бомби, изпратени до главното лондонско летище \"Хийтроу\" и до още два транспортни възела в британската столица, са носели ирландско пощенско клеймо, съобщи телевизия \"Скайнюз\", цитирана от Ройтерс. Затова ирландската полиция помага на британските служби за борба с тероризма в разследването. Няма пострадали при отварянето на пратките. Една от тях предизвикала малък пожар в офис сграда на \"Хийтроу\". Другите били открити на лондонското летище \"Сити\" и на най-голямата жп гара в града - \"Ватерло\". Най-малко два от пакетите са с ирландско пошенско клеймо според \"Скай нюз\".", "date": "2019.03.06", "title": "Ирландско клеймо на колетите бомби до лондонски летища"}
{"url": "https://www.monitor.bg:443/bg/a/view/poredna-sreshta-za-brekzit-bez-rezultat-158921", "text": "Без резултат приключи снощи срещата в Брюксел между главния преговарящ за Европейския съюз (ЕС) Мишел Барние и британския преговорен екип за Брекзит. Преди нея, говорител на британския премиер Тереза Мей заяви, че преговорите са стигнали до критичен етап. Разговорите ще продължат днес, но според европейски представител преговорите не са протекли добре. Никоя от страните не направи изявления след срещата, продължила повече от три часа. От британска страна участват главният преговарящ за Брекзит Стивън Баркли и главният прокурор Джефри Кокс, който е юридически съветник на Обединеното кралство", "date": "2019.03.06", "title": "Поредна среща за Брекзит без резултат "}
{"url": "https://www.monitor.bg:443/bg/a/view/osakaten-unajted-shte-tyrsi-chudoto-na-revansha-sreshtu-psj-158871", "text": "“Манчестър Юнайтед“ има сили да направи обрат в реванша от 1/8-финалите срещу ПСЖ, въпреки че загуби първия мач с 0:2. Това увери мениджърът на „червените дяволи“ Оле Гунар Солскяер преди двубоя в Париж, за който ще бъде без 10 основни играчи. В самолета не се качи наказаният Пол Погба, който в първата среща си изкара червен картон. Освен това аут заради контузии са Антони Марсиал, Неманя Матич, Джеси Лингард, Хуан Мата, Андер Ерера, Матео Дармиан, Фил Джоунс, Антонио Валенсия и Алексис Санчес (контузен през уикенда и аут за два месеца). Най-големи надежди за възстановяване в щаба на “Юнайтед” възлагаха на Антони Марсиал, но френският нападател все още не е готов за игра. \"Антони няма да бъде готов за мача. Не мога да го рискувам в такъв двубой. Той все още не тренира, така че не смятам, че има шанс да играе\", каза Солскяер. Въпреки огромните кадрови проблеми, мениджърът не губи вяра в сензационния обрат, който букмейкърите към момента оценяват на 18:1. \"Нормално е съперникът да е по-уверен в класирането си след победата с 2:0. Ние сме наясно, че няма да ни бъде никак лесно и трябва да преодолеем цяла планина, за да ги отстраним. Но в състава има достатъчно класни играчи, макар и в момента голяма част от тях да са контузени. Спомням си, че през 1999 година бяхме в подобна ситуация. В първия полуфинал с “Ювентус” направихме 1:1 в Англия, а на реванша падахме с 0:2 след само 10 минути игра. Тогава си помислихме, че сме аут, но в момента, в който върнахме първия гол, всичко се промени. Успяхме да изравним за 2:2, те се паникьосаха и така стигнахме и до трети гол. Затова съм убеден, че ако вкараме първи, интригата се връща и шансовете ни са големи“, сподели норвежкият треньор. В другия мач от вечерта - „Порто“ - „Рома“, интригата е налична още преди първия съдийски сигнал, тъй като домакините ще имат нужда само от гол, за да се класират. Италианците имат крехък аванс от 2:1 от първата среща в Рим, но треньорът им Еузебио ди Франческо увери, че няма да се защитават и ще търсят нова победа.    ", "date": "2019.03.06", "title": "Осакатен „Юнайтед“ ще търси чудото на реванша срещу ПСЖ"}
{"url": "https://www.monitor.bg:443/bg/a/view/kndr-vyzstanovila-chast-ot-jadren-poligon-158923", "text": "Северна Корея възстановява демонтираните съоръжения на ракетния полигон Сохе на западното си крайбрежие, съобщават американски анализатори, които са проучили данни от спътникови снимки, предаде радио \"Свободна Европа\". Полигонът се използваше за изпитания на междуконтинентални балистични ракети. Спътниковите данни показват, че за броени дни са възстановени стенд за изпитания на ракетни двигатели и помещение за монтаж на ракети-носители. Анализите са извършени от експертите Джоузеф Бермудес и Виктор Ча от Центъра за стратегически и международни изследвания във Вашингтон. Те смятат, че съоръженията на полигона са били възстановени след провала на срещата между Доналд Тръмп и Ким Чен Ун в Ханой на 28 февруари. Демонтажът на полигона започна след първата среда между Тръмп и Ким през юни миналата година.", "date": "2019.03.06", "title": "КНДР възстановила част от ядрен полигон "}
{"url": "https://www.monitor.bg:443/bg/a/view/chujdenci-iznudvat-bg-shofiori-za-pari-v-izmamna-shema-158928", "text": "Зачестяват случаите на измами с пътно-транспортни произшествия. При схемата чужденци предизвикват лека катастрофа и искат пари на ръка, за да се избегне намесата на полицията, съобщи БНТ. Жена от Русе станала жертва на измамата. Докато паркирала пред търговски център, русенката усетила удар - спрелият в съседство автомобил внезапно потеглил и се блъснал в нея. От колата слязъл румънец, който й поискал 50 лева за нанесени щети, разказа тя пред БНТ.  Жената посочва, че и на други нейни познати са искани пари от чужденци със същия мотив. Тъй като обаче никой от потърпевшите не се е обърнал за помощ към служителите на реда, в Пътна полиция - Русе няма регистрирани подобни сигнали. По-често измамени се оказвали пострадалите при леки инциденти.  Застрахователите съветват шофьорите да не дават пари на ръка. Те са на мнение, че това се случва най-често, когато нарушителят е употребил алкохол, няма документи за самоличност или сключена задължителна гражданска отговорност.  Такова плащане на място по никакъв начин не се документира и не е сигурно дали е дължимо, обясняват от бранша. Между 50 и 200 лева са глобите при инцидент, който не е регистриран в КАТ.", "date": "2019.03.06", "title": "Чужденци изнудват БГ шофьори за пари в измамна схема "}
{"url": "https://www.monitor.bg:443/bg/a/view/chetvyrti-zapodozrjan-po-deloto-skripal-158924", "text": "Вече има четвърти заподозрян по случая Скрипал, който също е служител на руското ГРУ, съобщи изданието The Insider. Засега не се съобщават подробности. Припомняме, досега бяха разкрити трима участници в покушението срещу бившия руски шпионин Сергей Скрипал и дъщеря му Юлия, извършено на 4 март 2018 г. в британския град Солсбъри. Двамата бяха отровени с нервнопаралитичното вещество \"новичок\". Първо като извършители на престъплението бяха уличени Александър Петров и Руслан Боширов - служители на руското военни разузнаване. През февруари разследващата група Bellingcat разкри трети участник в отровителството - Денис Вячеславович Сергеев, с псевдоним \"Сергей Федотов\", високопоставен офицер от ГРУ.", "date": "2019.03.06", "title": "Четвърти заподозрян по делото Скрипал"}
{"url": "https://www.monitor.bg:443/bg/a/view/doc-lubomir-kirov-naj-dobre-sme-v-es-po-otnoshenie-na-profilaktichnite-pregledi-158905", "text": "60 години е средната възраст на джипитата у нас, дефицит с, коментира в интервю пред \"Монитор\" председател на Сдружението на общопрактикуващите лекари - Доц. Киров, преди броени дни Евростат публикува информация, според която 52% от българите не са посещавали своя личен лекар в рамките на една година. Като се има предвид, че сме най-болната нация в Европа, какво говори това? - Смятам, че информацията не е вярна. И това съвсем не е първата статистика на Евростат, която не отговаря на истината. Представеният анализ е доста изкривен. Всеки може да си направи извод за достоверност, ако си направи труда да се опре на няколко пункта. - Единственият посочен източник за информация е този от Националния статистически институт. Ако наистина там е упоменато същото, означава, че данните на института не са верни. Трябва да се замислим и над това, че нямаш ли точната информация, не можеш и да формираш правилни политики. Например цитираният брой на общопрактикуващите лекари през 2017 г. не е 4500. - От 2017 г. до сега те са между 4200 и 4300. Това са данните и на Националната здравноосигурителна каса, която не прави грешки в това отношение, защото им плаща. 200-300 души са значима разлика. Когато цитираният погрешно брой се раздели на брой пациенти, данните се изкривяват. Според Евростат 1,8 млн. човека са общопрактикуващите лекари в страните-членки на Европейския съюз. Същевременно населението им е 520 млн. души. Ако ги разделим, се оказва, че един доктор обслужва 519 584 пациенти – абсолютно нереална цифра. Освен това, там се казва, че най-добре осигурената държава с джипита е Португалия. Там се пада по един лекар на 395 души. Ето как, като се сметнат данните, се вижда, че те са поднесени по манипулативен начин и могат да доведат човек до много неверни изводи, ако не се замисли. В същото време, пак по данни на Евростат, в целия ЕС на 300 човека също се пада по един лекар. Всички тези детайли показват колко несъвместима е съобщената ни преди дни статистика.  - Приблизително вярна е информацията на Евростат, че около 50% от хората над 18 години, които подлежат на профилактичен преглед, се явяват на него. - Няма нищо плашещо. По отношение на преминалите на профилактични прегледи над 18-годишна възраст България стои много добре в общата картина на Европейския съюз. Няма държава в ЕС, в която подлежащите на такива прегледи да са покрили 80, че и повече процента. Обикновено те са 20-30, максимум 50 на сто, което вече е много добре. При децата профилактиката е много добре развита и изпълнена почти на 100%. Проучване на Сдружението на общопрактикуващите лекари, направено след изнесените данни от Евростат показват, че пациентите, които не са посетили своите лекари, са не повече от 20%. Средно се получават по 6-7 прегледа годишно на човек. В някои практики цифрата е дори 10 на човек. В поднесения псевдоанализ едва ли не е много лошо, че пациентите не са ни търсили. Аз ще отговоря, че не е добре, че някои не ходят на профилактичен преглед, но е много добре, че другите не са ни търсили. Това означава, че са здрави. Ние, общопрактикуващите лекари, имаме интерес нашите пациенти да са здрави, а не болни, т.е. свършили сме си добре работата.    - Какво означава да ги каним? Финансови томболи ли да раздаваме, че някои да се научат, че трябва да се явяват на профилактични прегледи?! В България има задължителен имунизационен календар. Всеки отговорен за здравето на детето си родител трябва да го спазва, като търси лекаря и се информира. Така и когато то порасне, ще получава редовно информация от своя доктор какво следва и на каква възраст трябва да се яви на реимунизация. Неинформирани са тези, които са крайно безотговорни към децата си, както и настроените срещу ваксините. Проблемът с отказа от ваксинации ще се подобри, когато се въведат строги санкции. - Да вземем за съпоставка винетките например. Всички казват, че са скъпи, но си ги купуват, защото знаят, че ще бъдат санкционирани солено. Редно е при отказ от имунизация да има високи глоби, но и контрол. Преди време имаше дело в Хърватия по повод точно на хора, които отказват ваксини на децата си. Съдът там заяви категорично, че родителите не може да разполагат с живота на детето си. Те не могат да предприемат неща, които го застрашават. Тези родители ходят на работа и получават възнаграждения. Има ведомства, които могат да им удържат от заплатите, когато не се погрижат детето им да бъде имунизирано. Как точно ще стане това, не е работа на нас, лекарите – ние лекуваме. Това е работа на здравните власти, които имат тези прерогативи. Когато се виждаме с нашите пациенти, ги уведомяваме какво следва да направят за своето здраве. Оттам нататък щом не го изпълнят, да следват санкции. - Достатъчен интерес все още няма. Млади хора вече специализират, но не са много. Има още много какво да се желае и по отношение на самото провеждане на специализациите, и към условията за работа, и правилата, за да дойдат повече колеги. Истината е, че сред нас доста хора са вече над средната възраст, вървят към преклонна.  - Средната възраст е около 60 години. Факт е, че ако не се създадат по-добри условия за специализации на младите колеги, след две-три десетилетия, че дори и по-рано няма да има общопрактикуващи лекари. Всички сме земни хора и не можем да надвием времето и природата. Затова трябва да се дадат по-добри условия за младите. Доц. Любомир Киров завършва медицина в Медицинския университет в Пловдив през 1990 г. с отличен успех От 2003 г. е председател на Сдружението на общопрактикуващите лекари Вицепрезидент е на Асоциацията на лекарите по обща/фамилна медицина  Секретар е на Международния борд за акредитация и организация на продължаващо медицинско обучение – Франция Национален консултант е по обща медицина Има специалности обща медицина и вътрешни болести, както и магистратура по здравен мениджмънт Преподава обща медицина в Медицинския факултет към Софийския университет", "date": "2019.03.06", "title": "Доц. Любомир Киров:  Най-добре сме в ЕС по отношение на профилактичните прегледи "}
{"url": "https://www.monitor.bg:443/bg/a/view/salma-hajek-razdava-shamari-v-sofija-158852", "text": "Бързи рефлекси и умението си да нокаутира врага с един удар ще демонстрира Салма Хайек по време на визитата си у нас. Скоро красавицата с мексикански корени ще акостира на български терен, а причината е ролята й във филма „Бодигард на жената на убиеца“. Актрисата вече тренира усилено, научи „Монитор“. 52-годишата звезда не пропусна и да сподели с многобройните си последователи в социалната мрежа кадри, на които се вижда как учи репликите на легло и в компанията на двете си кучета. Лентата е продължение на блокбастъра “Бодигард на убиеца“, който доведе Райън Рейнолдс и Самюел Джаксън у нас през 2016 г. Продуцент отново ще е Ави Лернер с Millennium Media, в чийто списък с основни локации е именно България. В първа част Хайек изигра нахаканата съпруга на екранния наемен убиец, в чиято кожа скочи Джаксън, а затворническите сцени с нея се превърнаха в тотален хит. Сега героят на Рейнолдс – професионалният бодигард Майкъл Брайс, ще трябва да изостави „клиента си“ Дариус Кинкейд, за да брани живота на половинката му Соня. Справка на „Монитор“ сочи, че актьорът Франк Грило също ще се разпише с голяма роля във филма и Сред множеството продукции, където той е участвал, са „Бягство от затвора“, „Капитан Америка“, „Сивият“ и други. Междувременно чуждестранните медии дадоха още един повод на феновете на Брайс и семейство Кинкейд да тръпнат в очакване на второто им приключение. Появиха се спекулации, че в момента от екипа на филма водят преговори с актьорите Антонио Бандерас и Морган Фрийман. Засега не е потвърдено участието на нито един от двамата. Сценарият на „Бодигард на жената на убиеца“ е дело на Том О'Конър, а по всяка вероятност на режисьорския стол отново ще седне Патрик Хюс. Работата по продължението на „Бодигард на убиеца“ не е изненада, тъй като екшънът с комедийни нотки успя да спечели 177 милиона долара с бюджет само от 30 милиона долара.", "date": "2019.03.06", "title": "Салма Хайек раздава шамари в София"}
{"url": "https://www.monitor.bg:443/bg/a/view/desetoklasnik-napada-sedmoklasnik-v-karlovo-ostavja-go-bez-oko-158920", "text": "Десетокласник напада седмокласник в Карлово заради съперничество по време на футболен мач, момчето все още се възстановява, макар че случката е отпреди месец. Сега той вижда двойно и е на тежко медикаментозно лечение, разказа майката на пострадалото момче пред Нова тв. Зам. директорът на училището Росица Георгиева каза, че нападателят ще бъде преместен в друго училище. Досега той не е имал провинения, няма дори отсъствия. Агресията била предизвикана от репликите на седмокласника. По-голямото момче живее с баба си, родителите му са в чужбина, а вуйчо му е настойник. \"Виждам една детска самота, за която напоследък много говорим\", коментира психологът Младен Владимиров. \"Ще накажем насилника, но това какво ще породи? Преместването ще натрупа срам, вина, злоба, гняв. Момчето е извършило това, защото няма родители, с които да споделя. Институциите преди това не са си свършили работата. Има програми за управление на гнева, учителите трябва да бъдат обучавани как да се справят с конфликтите\", каза още Владимиров.", "date": "2019.03.06", "title": "Дете с имплант в окото след побой в училище"}
{"url": "https://www.monitor.bg:443/bg/a/view/valejite-spirat-na-mesta-do-20-gradusa-158919", "text": "Дъждовете вече спират и превалявания през деня са възможни само в най-източните райони около Черноморието. Дневните температурите ще са между 15 и 20 градуса. Вятърът остава силен в Дунавската равнина, най-вече в районите на Велико Търново, Русе, Разград и Шумен скоростта на поривите около обяд ще достига 60-70 километра в час. В планините ще е слънчево и ветровито. В най-високите части скоростта на вятъра ще достига и надминава 100 километра в час. В следващите 2-3 дни страната ни ще попадне под влиянието на зона с високо атмосферно налягане, благодарение на която валежи почти няма да има, а температурите ще останат високи. В четвъртък и в петък облачността ще е разкъсана. През почивните дни - значителна. Дневните максимални температури обаче ще са около 20 градуса.", "date": "2019.03.06", "title": "Валежите спират, на места до 20 градуса"}
{"url": "https://www.monitor.bg:443/bg/a/view/usb4-udvojava-skorostta-158918", "text": "Сега предлаганите на пазара устройства с USB, използват най-новия стандарт USB 3.1, но технологията не спира да се развива. Вече са известни предварителните спецификации на стандарта USB4, обещаващи двойно по-бърза скорост и много нови възможности. USB 3.2 ще доведе и до преименуване на стандартите, изготвяни от USB Implementers Forum (USB-IF). USB 3.0 ще бъде USB 3.2 Gen 1, USB 3.1 ще стане USB 3.2 Gen 2, докато USB 3.2 ще бъде наричано USB 3.2 Gen 2x2. Следва USB4, което удвоява максималната теоретична пропускателна способност до 40 Gbps, предоставяйки светкавична скорост за външни твърди дискове и други аксесоари. USB4 ще може да работи с верига от кабели, както сега Thunderbolt 3, свързайки зарядните устройства, дисплеите и други устройства с кабели, вместо да използват централен хъб. USB-IF съобщи за USB4 само през USB Promoter Group, която включва Apple, HP и Microsoft), като стандартът ще бъде готов след няколко месеца. Малко вероятно е да се появят устройства и кабели за USB4, преди 2020 година. Трябва да се има предвид, че за да бъде използвана пълната функционалност на USB4, трябват както устройство, така и кабел, които поддържат стандарта. Видовете USB входове и кабели обикновено се разработват заедно с USB стандартите, но са различни технически, така че ако за USB4 е необходим USB-C, то не всички USB-C кабели ще бъдат съвместими с USB4.", "date": "2019.03.06", "title": "USB4 удвоява скоростта"}
