{"url": "https://www.monitor.bg/bg/a/view/iskri-pri-patriotite-sporjat-koj-provalja-zasedanijata-na-grupata-155292", "text": "Поредно напрежение между партиите в \"Обединените патриоти\". Заседанието на парламентарната група във вторник се провали.  В отговор от пресцентъра на \"Атака\", която се оглавява от Волен Сидеров, изпратиха съобщение до медиите, в което посочват като основен виновник НФСБ на Валери Симеонов. \"НФСБ провали редовното заседание на парламентарната група на Обединени патриоти\", посочват атакистите. От там уточнват, че на него е присъствало ръководството на \"Атака\", но нито един депутат от НФСБ, с което всъшност са провалили кворума. В отговот изпълнителният комитет на НФСБ излезе с декларация, в която правят ответни обвинения към Сидеров. От формацията се опкават, че заседанията на парламентарната група не са редовни, а се организират епизодично по решение на прeдседателя на групата Волен Сидеров. Практиката пък била Сидеров да съобщава на секретариата на група, който на свой ред уведомява депутатите по телфона или чрез СМС за заседанието. В случая обаче не са били уведомени нито секретарията, нито депутаите, голяма част от които били в провинцията. От „Атака“ също не присъствал никой , като за кратко дошъл Десислав Чуколов с екип на телевизия „Алфа“, като е напуснал стаята на групата на патриотите веднага след приключване на снимките. От НФСБ определят съобщението на \"Атака\" като некоректно и подвеждащо медиите.\" За съжаление, проблемите в организацията и ръководството на парламентарната група видимо очакват своето решаване.\", завършват в декларацията си от формацията. Само преди седмица пък се провали заседането на съвета на т.нар \"малка коалиция\", като тогава ВМРО и НФСБ обявиха, че Сидеров е бойкотирал срещата. Междувременно престрелките между патриотите имаше и друг план - между Сидеров и ВМЕРО. По-рано през деня от ВМРО съобщиха, че предлагат основни приоритети за управлението на страната, които включват мерки за противодействие на ромската престъпност,  противодействие на радикалния ислям, мерки за достоен живот на възрастните хора, както и  укрепване на българското национално самосъзнание в България и зад граница. Сред мерките на ВМРО е възстановяване на доброволните откряди към МВР, да се въведе административно наказание \"обеществено полезен труд\" и \"задържане под стража\" с цел да се преодолее чувството на безнаказаност сред маргиналните общности. Те искат и единна база данни на социалните помощи и обвързване на получаването им със степеннта на социализация и грамостност. Малко по-късно пред столичен ежедневник Сидеров на свой ред заяви, че именно в лидерът на ВМРО и вицепремиер Красимир Каракачанов се крие лостът за справянето с престъпността, тъй като той е силов министър, а без него Каракачанов нямало да е вицепремиер. се обърна към лидерът на ВМРО Краси", "date": "2019.01.22", "title": "Искри при патриотите, спорят кой проваля заседанията на групата"}
{"url": "https://www.monitor.bg/bg/a/view/dyblin-si-iska-predpazen-mehanizym-pri-brekzit-155294", "text": "Премиерът на Ирландия Лео Варадкар заяви, че дори и Великобритания да напусне ЕС без споразумение, Лондон и Дъблин ще трябва да договорят подобен предпазен механизъм, за да се гарантира, че Белфасткото споразумение се спазва, съобщават британски медии. \"Трябва да договорим споразумение за митническите проверки и регулациите, за да няма \"твърда\" граница\", подчерта министър-председателят. Той добави, че такова споразумение вече съществува във формата на предпазен механизъм. \"Имаме предложение, което работи. Трябва да го подкрепим\", поясни Варадкар. Същевременно британската гранична полиция предупреди ръководството на страната за заплахите за сигурността на кралството и транспортните проблеми, които могат да възникнат при излизане на Великобритания от Европейския съюз (ЕС) без споразумение. Презентацията, подготвена от Гранична полиция, бе публикувана във вторник вечерта на сайта на телевизия Скай нюз. Според документа в случай на Брекзит без споразумение, британската гранична полиция ще загуби достъп до част от важна за нейната работа информация и до редица важни компютърни бази на ЕС. Това ще доведе до влошаване на ситуацията в сферата на граничната безопасност, се посочва в документа. Британските полицаи ще трябва да използват базата данни на Интерпол вместо Шенгенската информационна система. Един от главните проблеми ще бъде това, че служителите на Гранична полиция ще бъдат лишени от възможността да различават отдавна живеещите и работещи в Обединеното кралство граждани на ЕС от току-що пристигащите в страната. Брекзит без сделка може да доведе и до това пътуващите към ЕС британски граждани да бъдат лишени от възможността да използват коридорите за притежатели на електронни паспорти. Това заплашва да образува дълги опашки на гишетата за паспортен контрол на летищата в ЕС и да обърка разписанията на полетите. Със същия проблем може да се сблъскат и пътниците на влаковете Евростар, които пътуват от Лондон до Амстердам, Брюксел и Париж. Гранична полиция предупреждава и за потенциални проблеми пред гражданите на ЕС на британските митници. Те ще трябва да използват \"червения коридор\" при внасяне в страната на определени категории стоки. При Брекзит без сделка съществено ще бъде затруднен превозът на стоки между френския град Кале и английския Дувър. Ако бъдат възобновени митническите проверки по този важен маршрут, ще бъдат превозвани не повече от 12-25% от сегашния обем товари, което ще принуди британските власти да търсят алтернативни начини за доставка на стоки от континента.", "date": "2019.01.22", "title": "Дъблин си иска предпазен механизъм при Брекзит (ОБНОВЕНА)"}
{"url": "https://www.monitor.bg/bg/a/view/10-mln-evro-globa-za-proizvodstvo-na-hrani-po-dvoen-standart-155291", "text": "Глобата за фирма, която произвежда храни с двойно качество в Европейския съюз, може да стигне 10 млн. евро или до 4% от годишния оборот. Това реши Комисията по вътрешен пазар и защита на потребителите на Европейския парламент. Двойният стандарт при продуктите да бъде включен в “черния списък” на ЕС за нелоялни и забранени търговски практики.  Освен това според друга промяна се предвижда да бъде забранено информирането на потребителите чрез опаковката, описанието или рекламата, че даден продукт е идентичен с друг продаван в друга държава членка, когато има ясни разлики в състава. Когато са налице обаче национални законодателни изисквания за ползване на местна суровина, разлики в състава са допустими. Така ако доматено пюре, което се произвежда в Гърция за износ, трябва да се прави с 20% гръцки домати, тогава естествено пюрето на същата марка, но произведено в Италия, ще се различава по състав. Такива разлики обаче трябва да са доказуеми и посочени на опаковката, обясни евродепутатът от ГЕРБ Ева Майдел. Новите правила за защита на потребителите предоставят повече прозрачност и при онлайн пазаруването. Подреждането на резултатите и видимостта на дадени продукти в дигиталната среда зависи от коментарите, рейтинга и това дали дадената компания плаща за по-добро позициониране. Комисията по вътрешен пазар призовава този тип информация да е видима за потребителите. Гласуваната позиция на Комисията по вътрешен пазар следва да бъде утвърдена в пленарна зала и да се пристъпи към преговори с ресорните министри в Съвета на ЕС.", "date": "2019.01.22", "title": "10 млн. евро глоба за производство на храни по двоен стандарт"}
{"url": "https://www.monitor.bg/bg/a/view/orlin-pavlov-stana-bashta-155293", "text": "Поп звездата Орлин Павлов стана баща на дъщеричка. За това се похвали самият певец в социалните мрежи. Неизмерими благодарности на д-р Анна Богданова и целия екип на акушер-гинекологията в Аджибадем Сити Клиник Болница Токуда. Невероятни сте! Диана обичам те! Ти си майка-героиня! И както се пее в една песен “Светът е друг когато си тук”, написа изпълнителят на \"Живи легенди\" във Фейсбук. Майката на момиченцето е Диана Велинова, като за връзката им с Павлов се шушука отдавна в публичното пространство. Въпреки това певецът ревностно пази личния си живот, като успя да опази бременността на половинката си до последно в тайна.", "date": "2019.01.22", "title": "Орлин Павлов стана баща"}
{"url": "https://www.monitor.bg:443/bg/a/view/teodor-stojchev-falshivite-novini-razkolebavat-vjarata-v-es-155290", "text": "Фалшивите новини разколебават вярата в ЕП и демокрацията.Това коментира шефът на Бюрото на ЕП у нас Теодор Стойчев по време на дискусия за дезинформацията в НДК. По думите му това е важна тема за европейските институции, а целта на дезинформацията е да бъде сегнат престижа на ЕС и доверието в европейския проект. Той припомни, че това явление е имало решаваща роля при Брекзит. Според него заради дезинформацията много от положителните инициативи на ЕС минават през публичното пространство през „изкривен ъгъл“. По думите му един важните апсекти е,че фалшивите новини се разпостраняват именно чрез социалните мрежи и получават широк отзвук чрез \"шервания\". Именно това допринася и за изместване на фокуса от важните решения, а при избори има засилване на фалшивите новини.  Според него хората трябва често да говорят за „хигиена на използване на различни информационни канали“, за да могат по-добре да се правят с подобни предизвикателства в контекста на кампанията за европейските избори през месец май тази година. Анели Ахонен от Европейската служба за външна дейност разказа за дезинформацията от Русия и припомни, че руската държава дава на година около 1 млрд.  евро като използва за канали редица медии.Една от целите на руската кампания са изборите, но често влиянието е много по-широко и даде за пример Брекзит и случая \"Скрипал\". Като методите, които Русия използва са хакване, изтичане на данни, тролове, дискридитиране на политици. Тя припомни и плана на ЕС за действие срещу дезинфоамцията, които предвижда местни звена с експерти и единен механизъм за спеделяне на информнацията. Сам Джефърс пък показа тяхната платформа \"WhoTargetsMe\", която показва кой ни \"таргетира\" с цел политическа реклама, особено по време на избори.Той изтълна, че  в края на 90-те кампаниите са се правили през телевизиите, постепенно след 2010 през осциалните мрежи чрез вирусни кампании, където се разчита на \"шерването\". Сега обаче на дневен ред излиза платенире реклами в социалните мрежи. Крейг Дауйър разказа за ирландския референдум за абортите и влизянието на кампаниите в социалните мрежи. Как се \"ваксинират\" потребителите срещу дезинформация пък показа Марайе Аренце от Холандия, която заедно със своите колеги са направили игра как се правят и разпространяват фалшиви новини. Целта е хората, създавайки такива новини, след това по-лесно да ги разпознават, да мислят като тролово, а така по-трудно ще стават и обект на дезинфорация.", "date": "2019.01.22", "title": "Теодор Стойчев: Фалшивите новини разколебават вярата в ЕС"}
{"url": "https://www.monitor.bg:443/bg/a/view/sydiite-vyv-vss-poiskaha-ot-vas-aleksej-trifonov-da-oglavi-sgs-predsrochno-155285", "text": "Съдийската колегия във ВСС поиска Върховния административен съд да допусне предварително изпълнение на решението Алексей Трифонов да встъпи като председател на Софийския градски съд. Това решиха съдебните кадровици с 6 гласа „за“ и 4 „против“ след бурни дебати и обвинения. Досега ВСС не е искал предварително изпълнение на свое решение от съда. През ноември м.г. Трифонов бе избран да оглави СГС, но опонентът му Евгени Георгиев обжалва избора пред ВАС. Членът на съдийската колегия Драгомир Кояджиков внесе предложение за искане до ВАС да допусне предварителното изпълнението на решението. На заседанието във вторник той обясни искането си. „Не може година и 3 месеца СГС да няма ръководство, трима заместници на изпълняващия функциите административен ръководител подадоха оставки и ние ги приехме. В СГС има резерв, който не се използва, временният ръководител съдия Попколева не смее да инициира нищо в тази връзка“, мотивира искането си Кояджиков. Временен шеф на СГС е Десислава Попколева, която заема длъжността от септември 2017 г., след като предшественикът й Калоян Топалов подаде оставка. Председателят на ВКС Лозан Панов заяви пред кадровиците, че в началото на заседанието на съдийската колегия е постъпило обръщение на съдии от СГС. Това писмо бе разпратено до някои медии още предната вечер. В него 22-ма съдии в СГС, сред които и загубилият Евгени Георгиев, Мирослава Тодорова, Соня Найденова, Петър Сантиров и др., се обявяват против искането за предварително изпълнение. Делото във ВАС, което ще реши дали Трифонов е избран законно за зам.-председател на СГС, е насрочено за 26 февруари. Решението на ВАС не подлежи на по-нататъшен съдебен контрол. „Ще гласувам против. Няма доказателства за влошаване на показателите на СГС. Месец след делото във ВАС ще има решение. Няма причина да искаме предварително изпълнение“, заяви близката до Панов Атанаска Дишева. „Никой не говори, че се е влошило качеството на работа, а че има организационни проблеми там. СГС действително има нужда от ръководство в пълен състав“, отвърна Даниела Марчева. Другият вечен поддръжник на Панов Цветинка Пашкунова също побърза да се обяви против. „Не са налице предпоставките да искаме от ВАС предварително изпълнение. За месец-два не виждам да се препятства работата на СГС. За 2 месеца не виждам необходимост да се създава лош прецедент“, заяви Пашкунова, но Севдалин Мавров напомни, че делото може да започне да се отлага по различни причини. Панов взе думата и побърза да обясни защо и той е против. „Искането е необосновано. Не е нито необходимо, нито наложително да се иска предварително изпълнение. Ние вече създадохме такъв лош прецедент, като напълно игнорирахме предложената кандидатура на съдия Евгени Георгиев от Общото събрание на СГС. Сега искаме да създадем нов лош прецедент. Чудно защо прецедентите са все със СГС. Някой иска бързо да се смени ръководството там. Нетърпелив е затова“, каза разпалено Панов. „След като законът дава право на страната по делото, т.е. Съдийската колегия да поиска предварително изпълнение това не е създаване на прецедент. Да се квалифицира упражняването на право като създаване на прецедент не е правилно. Не се знае какво ще реши ВАС по искането ни“, контрира Вероника Имова. „Кога съдийската колегия е упражнявала това право?“, не миряса Панов. „Съдийската колегия като административен орган не е длъжна непременно да се съобрази с решението на Общото събрание на съдиите коя кандидатура да подкрепи. Крайно време е нещо да се направи за СГС да си стъпи на краката и да потръгнат нещата“, заяви представляващият ВСС Боян Магдалинчев, бивш дългогодишен зам.-ръководител на ВАС. „Решението на колегията може би вече е взето“, тросна се Панов. Вероника Имова и Севдалин Мавров заявиха, че твърденията за предрешеност категорично не са верни. „Каква е целта един съд да стои без титуляр над 1 г.? Липсата на ръководител на СГС бе спомената в 2 доклада на ЕК. Те ни питаха защо не е избран. Стремежът да продължава хаосът в съда и в съдебната система очевидно има някакъв смисъл“, обобщи Даниела Марчева. „Доста силни думи. Хаос в съда чувам за първи път. Дезорганизация в работата има, но хаос“, започна да признава Панов. „На среща в СГС миналата пролет ни казаха, че не искат допълнително бройки, защото нямало място за настаняване на нови съдии. Не може съдът да е натоварен 2,5 пъти повече от всички и да не искат допълнителни бройки. Това не е позиция на административен ръководител, който мисли за съда“, каза Даниела Марчева, визирайки временния шеф там. „Нека не си затваряме очите и да видим нещата каквито са. От 5-6 г. има проблеми със СГС“, допълни Боян Магдалинчев. Предстои ВАС да се произнесе дали ще допусне предварително Алексей Трифонов да встъпи като шеф на СГС.", "date": "2019.01.22", "title": "Съдиите във ВСС поискаха от ВАС Алексей Трифонов да оглави СГС предсрочно"}
{"url": "https://www.monitor.bg:443/bg/a/view/po-125-majki-se-vryshtat-predsrochno-v-ofisa-sreshtu-bonus-155289", "text": "Средно по 125 майки са се върнали предсрочно на работното си място срещу бонус от държавата. Това показват данните на Националния осигурителен институт за деветмесесечието на 2018 г. Първенци по майки, които са сменили памперсите с офиса, са големите областни градове – София, Пловдив, Варна и Бургас. Опцията се оказва най-малко популярна сред нежния пол от слаборазвитите икономически области – Враца, Монтана, Търговище, Ямбол и Габрово. Общият им брой за първите девет месеца е 1117. 74 на сто или 826 майки са се върнали в компанията 135 дни след като са излезли по майчинство, като за това към заплатата си са получили бонус в размер на 50% от възнаграждението си. Така ако месечно майката взима по 1500 лв. и тя се върне по-рано във фирмата, ще получи бонус от 750 лв. към заплатата. Тя ще получава заплата и половина докато детето не навърши една година. От държавния бонус не могат да се възползват жените, чиито деца са в социални домове, приемни семейства или са отглеждани по програми за подкрепа на майчинството. От преференцията през първото тримесечие на 2018 г. са се възползвали 502 родилки. За сравнение през третото тримесечие на 2017 г., когато мярката влезе в сила, са се възползвали 386 жени, а през юли-септември 2017 г. - 490. Едва 286 татковци пък са заменили майките в отглеждането на бебета, за да могат жените им да се върнат на работа. Това са мъжете, които са поели грижите за детето след шестия месец. Обикновено от тази възможност се възползват или жените, които са на ръководни позиции, или бащите, които взимат по-високи заплати. През първите 6 месеца татковците получават 90% от размера на заплата, на която се осигуряват. През останалите 12 месеца сумата е фиксирана на 380 лв., колкото е регламентираният размер на обезщетението на отглеждане на малко дете. Не е изненада, че най-често столичните татковци се решават да сменят офиса с памперси следвани от пловдивските и старозагорските. Във Шумен, Монтана, Сливен и Смолян пък нито един баща не е избрал тази опция. От бонусите за по-ранно връщане на работното място по-често се възползват жените между 30 и 40 г. 65 на сто от всички, които избират да взимат заплата и половина, е именно в тази възрастова граница, като средната възраст е 33 г. Възрастта на тези, които прехвърлят майчинството на бащата, скача с 4 години. Една трета от бизнеса стимулира финансово своите служители, които имат деца и са се върнали по-рано на работа. Работодателите смятат, че и държавата трябва да предвиди по-сериозни и по-ефективни стимули за майките, за да бъдат мотивирани да се връщат по-рано на работа, показва експресно проучване на Българската търговско-промишлена палата (БТПП) сред членовете й, проведено по заявка на „Монитор“. Около 44% от анкетираните компании смятат, че майчинството е социална отговорност на държавата и затова тя трябва да полага по-сериозни методи относно връщането на работа. В състояние на демографска криза трябва да се подкрепят семействата и майките. Дългото отсъствие от пазара на труда повишава риска от деквалификация на жените, коментираха данните от БТПП. По отношение на алтернативните мерки, които работодателите предприемат за по-скорошното завръщане на работа на служителите, проучването показа, че около 14% от анкетираните фирми организират от своя страна събития за деца и родители във връзка със корпоративната социална отговорност на компанията. При 42% от анкетираните работодатели е имало случай, когато техни служители – мениджъри се връщат на работа по-бързо, без да чакат например навършване на 2-годишна възраст на детето и причината е била, че те заемат ръководни постове. Но това основно са големи компании. Такъв е и случаят с Диана Костова, която работи в голям ритейл търговец. За 10 години от най-ниското стъпало в йерархията до директор направление „Снабдяване“, това е професионалния път, извървян от Диана Костова. На 33 години освен млад ръководител Диана е и майка, както и доктор по специалността си. Но отвъд висока реализация данните не са оптимистични. Едва 3% от работодателите съобщават, че част от майките са се връщали по-рано на работа заради преференцията, която получават от държавата. Над една трета от фирмите биха искали техните служители, които отглеждат деца, да се връщат по-рано на работа. Един от основните стимули на младите майки да се върнат на работа е възможността за по-бърза социализация, като разчитат да бъдат и добри родители, като се възползват от гъвкаво работно време в службата си. Но от проучването става ясно, че едва 26% от фирмите предоставят подобна възможност. Липсата на средства спира 14 на сто от работодателите да са в помощ на служителите си да се върнат по-бързо на работа.", "date": "2019.01.22", "title": "По 125 майки се връщат предсрочно в офиса срещу бонус (ТЕМАТА)"}
{"url": "https://www.monitor.bg:443/bg/a/view/fond-nauchni-izsledvanija-tyrsi-tehnologichni-proekti-155286", "text": "Фонд „Научни изследвания“ към Министерство на образованието и науката отправя покана за участие в конкурс с проектни предложения по програмата FLAG-ERA /www.flagera.eu/. Основните цели на програмата са насочени към подкрепа на транснационални научно-изследователски проекти в областта на бъдещите и нововъзникващите технологии. Български екипи могат да участват като партньори в създаването на международни консорциуми за кандидатстване с проектни предложения в тематичните направления - Graphene /Графен/ - фундаментални изследвания, и Human Brain Project /Проект \"Човешки мозък\"/ - фундаментални изследвания. В обявения конкурс Фондът \"Научни изследвания\" участва като съфинансираща организация. Бюджетът от страна на ФНИ за предстоящата конкурсна сесия е в размер на 195 583 лв. за целия конкурс, като се предвижда да бъдат финансирани до два проекта с българско участие. Максималната сума за един проект е до 97 791,50 лв., а срокът на изпълнение е три години. В конкурса могат да участват висши училища и научни организации, акредитирани по Закона за висшето образование за обучение в бразователната и научна степен \"доктор\".  Фондът \"Научни изследвания\" ще приема проектни предложения, подготвени в една от двете обявени тематични области, съгласно следните срокове: срок за подаване на кратки проектни предложения /pre-proposal phase/ до 19 февруари 2019 г., и срок за подаване на пълни проектни предложения /full proposal phase/ - юни 2019 г.", "date": "2019.01.22", "title": "Фонд „Научни изследвания“ търси технологични проекти"}
{"url": "https://www.monitor.bg:443/bg/a/view/28-pochinaha-ot-grip-v-rumynija-155281", "text": "Броят на хората, починали в резултат на грипа в Румъния, достигна 28 души, според информация на Националния център за наблюдение и контрол на заразните болести, съобщи Аджерпрес. Последните две жертви на вируса са мъж на 70 години от западния кръг Тимиш и жена на 71 години от Букурещ. И при двамата е потвърден грипен вирус от тип А, имали са съпътстващи заболявания и не са били ваксинирани срещу грип. Над 90 хиляди души в Румъния са потърсили лекарска помощ заради остри инфекции на дихателните пътища. Това ниво е с 21% по-високо в сравнение със същата седмица на предходния сезон. Регистрираните случаи на вируса A (H1) са 268. \"Намираме се на прага на грипна епидемия\", заяви румънският министър на здравеопазването Сорина Пинтя, като призна, че броят на заболелите от грип, които са потърсили помощ в лечебните заведения, е по-висок от очаквания. Тя препоръча на гражданите да избягват места, където се събират много хора.", "date": "2019.01.22", "title": "28 починаха от грип в Румъния"}
{"url": "https://www.monitor.bg:443/bg/a/view/virtualna-razhodka-v-potynal-korab-v-muzejko-155284", "text": "Малчугани могат да се спуснат в дълбините на дъното на Черно море и да направят виртуална разходка в потънал кораб. Това е възможно в новата изложба “Изгубените светове” Музейко, която може да бъде видяна между 22 януари и 21 април. Тя е вдъхновена от темата археология, с която Детският научен център посреща 2019 година. Изложбата документира една от най-големите морски археологически експедиции, провеждани някога в света - Black Sea MAP (blackseamap.com). Експедицията разкрива тайните на морското дъно, спускайки се в дълбините на Черно море. Благодарение на нейните открития, посетителите на Музейко ще се потопят в едни от най-загадъчните му тайни и хилядолетна история, заснети и описани по време на едноименната експедиция. Черно море е считано за една от най-добрите подводни лаборатории в целия свят заради своите безкислородни води, в които артефактите се запазват по-добре, отколкото в която и да е друга среда. Потънали ландшафти, праисторически селища и непокътнати останки от круширали кораби ще ни посрещнат в Музейко с нова информация за развитието на човешката цивилизация. Освен уникални снимки и истории от морската археологическа еспедиция , изложбата “Изгубените светове” ще ни пренесе на река Ропотамо, за да изследваме нейните археологически пластове, най-старият от които датира от ранната бронзова епоха - преди повече от 5500 години! През месец януари в Музейко ще гостуват българските археолози д-р Калин Димитров, директор на Центъра за подводни проучвания в Созопол, Здравка Димитрова - и двамата част от екипа на подводната експедиция Black Sea MAP , и гл.ас.д-р Боян Думанов от НБУ, специалист по археологията на Великото преселение на народите, средновековна България и Византия. . Toзи месец за най-запалените млади любители на вълнуващата наука Детският научен център е подготвил и няколко керамични работилници “Подводна археология. А в гостуващата изложба “Изгубените светове” на Black Sea MAP, докосваме заедно морските дълбини в Музейко между 22 януари и 21 април 2019 г. Black Sea MAP, подкрепен от Julia and Hans Rausing Trust, е един от най-големите проекти за морска археология, организирани в света.", "date": "2019.01.22", "title": "Виртуална разходка в потънал кораб в Музейко"}
{"url": "https://www.monitor.bg:443/bg/a/view/p-i-f-s-akustichen-koncert-za-malki-i-golemi-v-peroto-155283", "text": "Специално за празника на влюбените групата е избрала арт-пространството в НДК за акустичен лайв, до който достъп ще имат и най-малките. „Децата са добре дошли на 14 февруари, още повече, че „Перото“ разполага и със занимателен кът, в случай, че се уморят да танцуват, или им стане скучно да изследват сцената, инструментите и нас“, споделя фронтменът Димо Стоянов. Бутиковият лайв за свети Валентин идва в отговор на множеството запитвания за ранен концерт на P.I.F - началото ще е в 20 ч. Бандата ще сподели с публиката си едно различно музикално преживяване извън голямата клубна сцена: камерно, но с много чиста и силна емоция. Отваряйки събитието за деца, P.I.F. искат да превърнат малкия си акустичен концерт в семейно забавление. Димо, Иван Велков (китара), Христо Михалков (бас) и Мартин Профиров (барабани) са избрали формата story telling (разказване на истории) за концерта. Между песните ще звучат разкази за създаването им, любопитни моменти от пътя на групата или лични истории. В сетлиста на P.I.F. за влюбени ще влязат песни като „Невидимо дете“, „Цялото небе“, „Обещавам“, „Огън“, „Оставам тук“ и др. Билетите са по 15 лв., а за деца входът е свободен.", "date": "2019.01.22", "title": "P.I.F с акустичен концерт за малки и големи в „Перото“"}
{"url": "https://www.monitor.bg:443/bg/a/view/nositeljat-na-oskar-pavel-pavlikovski-specialen-gost-na-sff-155280", "text": "Полският режисьор Павел Павликовски - носител на „Оскар“ за чуждоедичен филм („Ида“, 2015), ще бъде специален гост на 23-ото издание на София филм фест. Той ще представи у нас лентата си „Студена война“, удостоен с 5 отличия на Европейската филмова академия, между които за най-добър европейски филм, най-добри актриса, сценарий и режисура. Заглавието е и сред 9-те претенденти за чуждоезичен „Оскар“, а по-рано спечели и приза за режисура в Кан 2018, успех с огромна значимост за полското кино. Преди броени минути \"Студена война\" получи три номинации на Американската киноакадемия – за най-добър режисьор, най-добър чуждоезичен филм и оператор! Павликовски идва за втори път на София Филм Фест, след като представи лично пред българската публика „Моето лято на любовта“ през 2005 г. „Студена война“ е завладяваща любовна история, сплела фатално съдбите на двама души през 50-те години на миналия век. Режисьорът черпи вдъхновение за творбата си от съдбата на своите родители. „Те бяха най-интересните драматични образи, на които съм попадал – силни личности, които се обичаха и мразеха”, казва той. Двамата се влюбват, предават се, събират се отново, женят се и се развеждат, а връзката им се съживява и замира многократно до края на жизнения им път през 1989-а, малко преди падането на Берлинската стена. Визитата на Павликовски е част от „Фокусс Полша“ на 23-ия СФФ.", "date": "2019.01.22", "title": "Носителят на „Оскар“ Павел Павликовски - специален гост на СФФ (ОБНОВЕНА)"}
{"url": "https://www.monitor.bg:443/bg/a/view/15-godishno-momche-propadna-v-zaleden-vodoem-vodolazi-tyrsjat-tjaloto-mu-155288", "text": "15-годишно момче пропадна в заледен водоем край пловдивското село Марково. Водолази издирват и в момента тялото му. Тийнейджърът отишъл до водоема с две свои приятелчета. Трагедията станала днес към 17 часа, съобщиха от полицията в Пловдив. Микроязовирът се намирал между селата Марково и Първенец. Водата била заледена, но не дотолкова, че да издържи човек.  Хлапакът влязъл навътре, към средата на водоема, когато ледът се пропукал. Момчето започнало да потъва. Двете му приятелчета били на брега и видели какво се случва. Те подали сигнал до 112 и на мястото били изпратени екипи на Пожарната, водолази, полицията и на Спешна помощ.  И към този час водолазите търсят тялото на детето, уточниха от полицията.  Загиналото момче е от село Първенец. То искало да си направи селфи и затова рискувало да ходи по тънкия лед.", "date": "2019.01.22", "title": "15-годишно момче пропадна в заледен водоем, водолази търсят тялото му"}
{"url": "https://www.monitor.bg:443/bg/a/view/cigani-napadnaha-medici-v-centyr-po-hemodializa-155268", "text": "Пациенти нападнаха медици в Центъра по хемодиализа на областната болница „Д-р Ст. Черкезов” във Велико Търново. Нападението било извършено днес късно след обяд. Екипът медици от отделението по реанимация бил извикан по спешност да спаси живота на възрастна жена, изпаднала в тежко и животозастрашаващо състояние в резултат на тежка форма на диабет. При вида на лекарите чакащите пред Центъра двама мъже и една жена от ромски произход, роднини на пациентката, внезапно без да бъдат предизвикани по някакъв начин ,се нахвърлили върху  белите престилки, като им отправяли закани с думите „Ако не я спасите, вие няма да излезете живи оттука.” Въпреки усилията на лекарите от екипа да спасят живота на пациентката, тя починала и това ще повече отприщило агресията на роднините. За да не се стигне да саморазправа се наложило намесата на охраната на болницата, който повикал полицията. Тримата буйстващи били отведени с патрулката към районното управление на МВР за да дават показания и да бъдат далече от застрашените от линч медици. Това е второто нападение над медици в две съседни болници,разполоени само на десетина километра една от друга. Ден преди нападението в Центъра по хемодиализа в търновската болница, циганка нападна медицински фелдшер от филиала на спешна помощ в общинската болница „Св. Иван Рилски” в сседна Горна Оряховица. След силно кроше, отправено в лицето на медицинското лице, ромката строшила челюстта на жертвата си и и причинила хематом на устната.", "date": "2019.01.22", "title": "Пациенти нападнаха медици  в Център по хемодиализа"}
{"url": "https://www.monitor.bg:443/bg/a/view/nepylnoleten-na-syd-za-udavjane-155269", "text": "Непълнолетно момче застава пред съда по обвинение за извършване на убийство Обвинението срещу В.В. на 16 години е затова, че на 21 август 2018 г. край Свищов във водите на река Дунав, като непълнолетен, на разбиращ свойството и значението на извършеното, умишлено умъртвил 17-годишният А.Ф Според данните на окръгната прокуратура във Велико Търново обвиняемият е ученик, проявявал агресивно поведение към по-малки ученици и е регистриран в Детска педагогическа стая в РУ Свищов за извършени системни противообществени прояви на територията на учебното заведение. На 21.08.2018 г. около обяд обвиняемият, заедно с двама негови приятели и братовчед му – пострадалият А.Ф. отишли на брега на река Дунав и влезли във водата да се къпят. А. Ф. не умеел да плува и не влизал навътре в реката. В един момент обвиняемият извикал едното момче и го накарал да хване А.Ф. за едната ръка, за да се пошегуват с него, като го завлекат в реката. Двамата започнали да го влачат навътре, въпреки протестите, несъгласието и опитите на момчето да се измъкне. Когато водата стигнала до врата на момчето, В.В. продължил сам да го влачи и бута откъм гърба още десетина метра навътре към по–дълбокото. Там обвиняемият натиснал няколко пъти надолу главата на А.Ф., като от това той се нагълтал с вода. А.Ф. викал за помощ и се опитвал да се задържи над повърхността на водата, но обвиняемият се отдалечил и излязъл на брега. Едното от момчетата, като видяло, че А. Ф. се дави, направил опит да го спаси, но не успял. Тримата излезели от реката, като наблюдавали как тялото на А. Ф. потънало. Обвиняемият хвърлил дрехите на пострадалия, на тридесетина метра от мястото, където станал инцидента. След това предупредил останалите да не казват на никого за станалото. На 22.08.2018 г. А.Ф. бил обявен от родителите си за общодържавно издирване. В хода издирвателните мероприятия, обвиняемият и момчетата не споделили нищо за станалото пред полицейските служители. На 23.08.2018 г. в река Дунав, в близост до село Вардим, трупът на удавеното момче бил открит. Предстои насрочване на делото за разглеждане от съда.    ", "date": "2019.01.22", "title": "Непълнолетен на  съд за удавяне"}
{"url": "https://www.monitor.bg:443/bg/a/view/bobovdolka-se-pravi-na-umrjala-predizvikva-haos-po-pytishtata-155274", "text": "65-годишна жена от Бобов дол ежедневно стопира автомобили по пътищата в общината, правейки се на умряла. Преди броени дни жената дори замерила с патерица водач на автомобил, който отказал да спре. Случаят с Христина Стаменкова буквално потресе жителите на Бобов дол, които настояват за спешни мерки от страна на институциите.  „Най-редовното изпълнение на Христина е да ляга на пътното платно и да се прави на умряла. Тя дори изскачала пред колите, само и само водачите да й спрат, за да я подпомогнат финансово. Вече всички вдигнахме ръце от нея. Толкова ли няма институции, които да се погрижат за нея? Ако някой я блъсне или стане най-лошото, кой ще е виновен? Тя излиза сутрин рано или вечер, когато е тъмно и няма достатъчна видимост“, обясниха притеснени жители от града. Оказва се, че Христина няма на кой да разчита. Тя има две деца, дъщеря й е омъжена в друго населено място, а синът й е в чужбина. „Едва преди седмица Христина е излязла от Психиатрично отделение, но не е насочена за долекуване. Днес проведох няколко срещи. Това, което може да се направи за жената е да се хоспитализира принудително заради това, че застрашава живота на хората и нарушава реда в общината. От там вече, след като й поставят диагноза, може да се изпрати за долекуване. През м. г. й беше предложено от Общината да бъде настанена в Дома за стари хора в Кочериново, но тя отказа“, обяви общинският съветник от Бобов дол, д-р Борис Дашков, който лично се е ангажирал с разрешаването на проблема.", "date": "2019.01.22", "title": "Бобовдолка се прави на умряла, предизвиква хаос по пътищата"}
{"url": "https://www.monitor.bg:443/bg/a/view/80-hil-sofijanci-sami-v-kolata-na-pyt-za-rabota-155287", "text": "Над 416 хиляди софиянци пътуват сами в колата на път за работа. Това става ясно от проучване на инициативите „Визия за София“ и „Зелена София“ на Столичната община сред служители и работодатели в големи фирми. Повече от 60% от общо 694 800 работещи - по официални данни на НСИ, се придвижват с коли, като в някои компании делът им е значително по-голям. 90% от тях пък ползват собствения си автомобил, в който са сами, уточнява изследването. Анкетата има за цел да проучи предпочитаните начини за придвижване до работното място и как може да се постигне по-устойчива градска мобилност. Два са мотивите на хората, които предпочитат автомобила пред градския транспорт - време и комфорт. Малко над една четвърт от интервюираните посочват, че това е най-бързият начин за придвижване. Липсата на удобен градски транспорт по съответния маршрут е вторият посочван фактор. Дългото разстояние не е сред най-съществените фактори. Оказва се, че ако пътят до работното място е над 10 км се предпочита общественият транспорт. На първо място се подрежда автобусният превоз, но и трамваите се приемат добре, като бърз и екологичен транспорт, особено там, където мотрисите се движат с самостоятелни трасета. Тези, които ползват градския транспорт, уточняват, че са се насочили към този вид придвижване защото имат удобна директна линия или пътуват само с едно прекачване. Метрото също е предпочитано, но трасетата все още не достигат до всички райони на града. Около една пета от участниците в анкетата пътуват между 7 и 10 км. За немалка част – 27%, разстоянието до работното място е между 10 и 20 км. Средното времетраене на пътуването е между половин и един час. Но за 10% пътуването е над час. Младите хора се насочват по-често към споделено пътуване с автомобил, но то се осъществява предимно на връщане от работа. В най-честия случай то се осъществява от шофьор с личен автомобил и пътници, които нямат такъв. Според изводите на проучването обаче това не облекчава трафика, а по-скоро градския транспорт. За да се получи необходимият ефект, поне двама от пътуващите трябва да са шофьори, тоест така може да се спести една кола по улиците на града. В анкетата са застъпени и нагласите за придвижване с велосипед. Участниците в проучването са посочили, че все още няма удобна система от велоалеи и пътуването на две колела е рисково на кръстовищата, както и по пътното платно и по тротоарите. Ключов фактор е и чистотата на въздуха в София.", "date": "2019.01.22", "title": "416 хил. софиянци сами в колата на път за работа"}
{"url": "https://www.monitor.bg:443/bg/a/view/bednite-bez-taksa-za-detskite-gradini-155273", "text": "Децата от социално слаби семейства ще бъдат освободени от такса за детска градина. Тя ще се заплаща от бюджета на проект финансирани по ОП „Наука и образование за интелигентен растеж“. Това заяви образователният министър Красимир Вълчев по време на дискусия в столичното 31 СУЧЕМ „Иван Вазов“. Той обясни, че проектът и разчетът на бюджета по проекта не са готови и затова „Най-вероятно ще бъде за всички деца от тези общини, които са класифицирани по социални и икономически критерии“, коментира просветният министър. Освен деца от крайно бедни семейства, могат да бъдат и хлапета от малцинствата или пък такива, които се връщат от друга образователна система, но нямат възможността да запишат малчуганите си. „Все още не може да се каже каква част от общините ще бъде финансирана по проекта“, обясни още просветният министър. Те най-вероятно ще бъдат определяни с помощта на данни от Механизма по обхват в образователната система и Националния статистически институт. „Надяваме се, че с бюджетите за следващите години ще можем да разширим тази мярка“, коментира просветният министър за по-нататъшното развитие на проекта. Освен заплащането на такса, по него ще бъде осигурено финансирани за дейности за за тези деца, чийто майчин език не е български. В тях могат да се включат както деца от малцинствата, така и такива, които са родени в други държави, но родителите им се преселват в страната ни. Например в някои столични градини има групи с индийчета, япончета, ромчета и българчета в тях. Проблемът с вторичната сегрегация в училищата пък ще се решава с една от 17- е нови национална програма. Просветният министър обясни, че родителите на деца от ромски произход желаят да ги запишат в школа извън обособения квартал, но те трябва да бъдат насочени към различни райони, за да няма риск от вторична сегрегация. „Най-важно е тези процеси да бъдат наблюдавани и навременно да бъде идентифициран потенциалният проблем от гледна точка на децата, които учат в тези училища, и да бъдат предприети мерки за насочването им към различни училища, за не достигат над 20%.“, заяви Вълчев. Той обясни, че за целта по Националната програма ще бъдат финансирани транспортни разходи. Просветният министър подчерта, че когато децата от ромски произход са в различни училища, които не са сегрегирани, те постигат много по-добри образователни резултати.", "date": "2019.01.22", "title": "Бедните без такса  за детските градини"}
{"url": "https://www.monitor.bg:443/bg/a/view/po-3-chasa-na-den-cykame-po-telefona-155275", "text": "Потребителите прекарваме по 3 часа на ден, разпределяйки времето си в различните мобилни приложения, показват данни на доклад, цитиран от американската телевизия CNBC. За годината това се равнява на месец и половина от нашия живот. Данните са за 2018 година и сочат, че по това време свалените приложения в световен мащаб се равняват на 194 млрд. където са отчетени близо 40% от 101 млрд. долара, похарчени в приложения на глобално ниво. За по-големите градове като Пекин и Шанхай например потребителите са по-зрели и свалят по не повече от 1-2 приложения. Прекараното време в тях обаче е много, а изхарчените пари - повече. „Съществуват и други категории градове, където хората никога не са имали смартфон и тепърва ще си вземат – ако се комбинират тези два факта, ще разберете защо в Китай е такава машина за растеж“, коментира регионалният директор на App Annie Джед Тан, цитиран от CNBC. Очаква се в останалата част на Азия да има лавинообразен ефект. По думите на Тан Азия ще изиграе важна роля в развитието на мобилната индустрия. „В някои региони като Индия и Индонезия хората за пръв път си купуват телефони и не харчат толкова много, а за да стане това, то им трябва катализатор“, довърши Тан. Той даде пример с китайската платформа WeChat Pay, която улеснява покупките за потребителите в Средното кралство.", "date": "2019.01.22", "title": "По 3 часа на ден цъкаме по телефона"}
{"url": "https://www.monitor.bg:443/bg/a/view/bmf-poluchi-naj-novija-si-korab-rojen-155270", "text": "БМФ получи в Нантонг, Китай най-новия си моторен кораб „Рожен“, съобщи Maritime.bg. Изпълнителният директор на параходството капитан далечно плаване Александър Калчев пожела на „Рожен“ да среща хубави времена, гостоприемни пристанища и да носи щастливи моменти за капитаните и екипажите, които ще го експлоатират. „Рожен“ е третият от серията модерни кораби по проекта Bluetech 42 (дедуейт 42 300 т). Първите два кораба от серията: „Руен“ и „Рила“, са вече в експлоатация. От 25 май 1978 г. до 25 август 2011 г. в състава на БМФ има друг кораб за насипни товари с името „Рожен“, който е построен във Варна (дедуейт 24 500 т). Краят на експлоатацията на първия „Рожен“ настъпва в Китай - там, откъдето пък започна първата страница от историята на новия кораб със същото име.", "date": "2019.01.22", "title": "БМФ получи най-новия си кораб „Рожен“"}
{"url": "https://www.monitor.bg:443/bg/a/view/klasyt-na-prof-atanas-atanasov-v-natfiz-pomaga-na-bolno-momche-155278", "text": "Месеци преди дипломирането си през май класът на проф. д-р Атанас Атанасов е селектиран за участие в два изключително престижни театрални форума. Тринадесетото издание на Международния фестивал Your chance („Твоят шанс“) през април в Москва и Петото издание на европейския фестивал Reves D'avant L'aube („Сънища преди зазоряване“) през юли в Париж ще очакват възпитаниците на НАТФИЗ със спектакъла „Хора с куфари“ от Ханох Левин. Московският фестивал е най-големият международен театрален форум за студентски и следдипломни прояви. Привлича изявени млади театрални артисти от Русия, Европа, Азия и Америка. Домакин е на най-добрите театрални училища от света и се посещава от театрални режисьори, известни критици, кинорежисьори, кастинг агенти и продуценти. Фестивалът в Париж пък е едноседмично честване на уникалното европейско културно наследство в областта на театъра. Той спомага за представянето и укрепването на съвременния театър и новите театрални форми от Санкт Петербург до Лисабон и от Рейкявик до Самотраки. Подкрепя компании и артисти, които развиват свой собствен театрален почерк, в дух на сътрудничество между различните културни среди и възникващи нови естетики. Всяка година събира до 30 трупи и индивидуални артисти от различни националности. Представя повече от 75 събития – представления, уъркшопи, дискусии. Програмата му варира от физически до текстово базирани спектакли и се провежда в парижкия театър Ménilmontant („Менилмонтан“). Очевидно е, че селекцията за участие и поканата към абсолвентите на проф. Атанас Атанасов от два толкова различни като платформа фестивали е висока професионална оценка за резултатите от четиригодишното им обучение в Академията. Но тъй като броят им е голям – 27 души, класът ще трябва да набере допълнителни средства, за да обезпечи пътуването си до Русия и Франция. Независимо че сами се нуждаят от финансова подкрепа, младите артисти решиха да посветят последния си дипломен спектакъл на сцената на Учебния театър в НАТФИЗ на Ивайло Карабанчев. От четирите свои учебни постановки класът избра да играе „Ние, духовата музика!“ по разказите на Йордан Радичков (реж. Петринел Гочев), за да подпомогне 16-годишното момче в борбата с мускулната дистрофия. Кутията за дарения ще обикаля публиката след всяко представяне на „Ние, духовата музика!“ до май. Без лечение и рехабилитация състоянието на Ивайло Карабанчев регресира и животът му е застрашен. Ако имате желание и възможност да помогнете, посетете „Ние, духовата музика!“ на 29 януари в салона на Театър НАТФИЗ и следете игралните дати на спектакъла през следващите месеци. „В този живот си има приоритети! Сега е време за Ивайло. Ние имаме всичко – млади сме, здрави сме. Имаме страхотно образование и спектакли, които се харесват от публиката, а очевидно и от селекционерите на фестивали. До април и юли има време. Все ще успеем да наберем средствата за пътуването, но Ивайло не може да чака. Затова елате на 29 януари. Можем да му помогнем заедно“, призовава абсолвентът Крис Топов. Банковата сметка на Ивайло Василев Карабанчев е: IBAN BG68UBBS80021013561540, BIC UBBS BGSF.", "date": "2019.01.22", "title": "Класът на проф. Атанас Атанасов в НАТФИЗ помага на болно момче"}
{"url": "https://www.monitor.bg:443/bg/a/view/bylgarija-i-syrbija-v-obshta-borba-sreshtu-eko-zamyrsjavanijata-155279", "text": "Министърът на околната среда и водите Нено Димов проведе среща с министъра на защитата на околната среда на Република Сърбия, Горан Триван. Сред обсъдените въпроси бе потенциалното замърсяване на трансграничната река Драговищица от дейността на мина на територията с. Караманица,  Република Сърбия, както и за проекти за ВЕЦ, които може да се строят в района. По отношение на мината министър Димов поиска информация за заявените инвестиционни намерения за развитие на дейността й и декларира, че България ще настоява да участва в трансграничен ОВОС. Той посочи, че проектите за ВЕЦ също трябва да минат през подобна процедура, защото засягат и двете страни. Също така министър Димов поиска данни за състоянието на водите в река Драговищица на сръбска територия. „Тъй като колегата е министър на министерство, което не отговаря за водите, е изпратил запитване до сръбския орган – Министерството на селското, горското и водното стопанство, и очакваме официална информация“, каза министър Димов. Той предложи на колегата си да се създаде работна група, водена от двама зам.-министри на околната среда от двете страни, които да търсят решение на трансграничните екологични проблеми. Един от въпросите, с които може да се занимава работната група според министъра, е да се анализира дали са аналогични методите на изследване на водите. Според него синхронизирането на методологиите ще е помощ в общото развитие на Сърбия към ЕС, защото България вече изпълнява европейски норми и методи. „От двете страни на границата е важно гражданите да живеят максимално добре. Ако границите паднат, това ще е тласък за развитието и от двете страни, което е продължение на инициативата за Западните Балкани, започната по време на Българското председателство“, каза министър Димов. „Няма нито един екологичен въпрос, който можете да решите за секунда. И ние имаме задължение да осигурим на гражданите чиста природна среда. И ще направим всичко възможно тази среда да бъде още по-добра“, заяви след срещата министър Триван. „Инициативата на колегата Нено Димов е точно в тази посока и заради грижата за българското национално малцинство. Ние не виждаме като проблем тази ситуация – напротив, като начин да си сътрудничим“, категоричен беше той. Министър Триван увери, че данните, с които разполага засега за района на Босилеград, не показват надвишаване на нормите съгласно сръбското законодателство, но се ангажира да засили мониторинга. Също така той съобщи, че приоритет на правителството на Сърбия е изграждането на пречиствателни съоръжения за отпадни води и такъв проект има в момента за водите в Босилеград.", "date": "2019.01.22", "title": "България и Сърбия в обща борба срещу замърсяването на р. Драговищица"}
{"url": "https://www.monitor.bg:443/bg/a/view/izmestiha-za-nedelja-zimnija-fest-na-vitosha-155258", "text": "София - европейска столица на спорта стартира годишната програма от активности за 2019-а с Витоша зимен фест тази неделя край хижа Алеко. Спортният празник се провежда за четвърта поредна зима и отново е посветен на Световния ден на снега. Глобалната инициатива се организира за осми път и обединява близо 500 празнични, спортни и забавни събитията в световноизвестни зимни центрове в 46 държави. \"Прогнозите за петък и събота са за обилен снеговалеж, вятър и мъгла и поради тази причина решихме да отложим с един ден Феста и той ще се състои в неделя, когато синоптиците обещават повече слънце и синьо небе. За четвърта поредна година София - евростолица на спорта организира този спортен празник и целта ни е да видим повече хора в планината, на чист въздух сред природата. Тази година в календара от събития сме предвидили близо 20 активности в и около Витоша за да имат столичани и гостите на града повече възможности за активен живот, спорт и туризъм,\" заяви на пресконференция днес Анатоли Илиев - организационен секретар на София \" евростолица на спорта. \"Витоша ски пак ще предостави карти на символична цена от 1 лв. за участниците във Витоша зимен фест. Освен това всички деца под 14 години ще могат да ползват в неделя лифт карти на цена 1 лв. Този жест на Витоша ски е с цел да привлечем повече деца в планината, сред природата. Но проблемите си остават, като основният е законодателен, което спъва развитието на инфраструктурата. Апелираме час по-скоро да се установят ясни и недвусмислени закони за развитието на българския планински туризъм,\" каза Радослав Пеев от Витоша ски. Тази година програмата отново включва две уникални атракции. Планинско колоездене - зимно спускане за време ще се организира за трети път в България, след като дебютът му за страната бе на Витоша зимен фест през 2017 г.. Шоуто в планината сега ще започне точно в 11.30 ч. със старт на плаца през х. Алеко, трасето ще е дълго 800 метра с множество виражи, скокчета и възможности за трикове, а финалът е пред долна станция на Романския лифт. Организаторите обещават много емоции и екшън по време на атрактивното състезание край х. Алеко. Програмата за Феста предвижда множество демонстрации, състезания, забавни игри и викторини. На плаца пред х. Алеко ще бъде нареден паралелен слалом, по който децата да могат да изпробват уменията си, като всеки победител в двойките ще получи награда. Ски-учители ще помагат безплатно на малките скиори да повишат уменията си.", "date": "2019.01.22", "title": "Изместиха за неделя зимния фест на Витоша"}
{"url": "https://www.monitor.bg:443/bg/a/view/izdirvat-shofior-za-pregazen-na-pytja-i-bjagstvo-155267", "text": "Водач на неустановен автомобил издирват старозагорските пътни полицаи след сигнал за труп на мъж без документи, намерен мъртъв върху асфалта по пътя за Нова Загора. Сигналът за загиналия е бил подаден на телефон 112 към 7,00 часа на 21 януари, при огледа е установено, че смъртта е настъпила следствие удар от предницата на лека кола час по-рано. Инцидентът е станал в района на някогашния химически комбинат „АТЗ“ в близост до полуразрушения вече култов ресторант „Каците“. Образувано е досъдебно производство, проверяват се записите на охранителните камери на близките няколко автокъщи, разпитват се и водачи на автобуси, извършващи редовни рейсове по този маршрут.", "date": "2019.01.22", "title": "Издирват шофьор за прегазен на пътя и бягство"}
{"url": "https://www.monitor.bg:443/bg/a/view/rumynci-tresnaha-s-2-0-ludogorec-155277", "text": "„Лудогорец“ записа втора загуба в контролите си, след като отстъпи с 0:2 на „Клуж“. Проверката се игра в Турция, а двата тима са лидери и шампиони в първенствата си. Първото попадение падна в 17-ата минута след грешка на вратаря на „Лудогорец“ Хорхе Броун, а в 87-ата Ганеа оформи крайния резултат. В същото време стана ясно, че „Лудогорец“ и „Ботев“ (Пловдив) се разбраха за трансфера на Серкан Юсеин и халфът вече е играч на „орлите“. 22-годишният полузащитник имаше предварителен договор със 7-кратния шампион на България и щеше да акостира в Разград от лятото. Днес обаче „Лудогорец“ и „канарчетата“ са постигнали договорка Юсеин да премине при разградчани още през зимния трансферен прозорец и утре играчът ще отпътува към лагера на разградчани в Турция. Така „Ботев” ще получи трансферна сума за своя полузащитник, а няма да го изпусне без пари от лятото.", "date": "2019.01.22", "title": "Румънци треснаха с 2:0 „Лудогорец“"}
{"url": "https://www.monitor.bg:443/bg/a/view/ostaviha-v-aresta-ciganin-plashil-sys-smyrt-policai-155260", "text": "Постоянна мярка за неотклонение „задържане под стража“ постанови състав на районния съд в Сливен спрямо 24-годишния жител на квартал Надежда Николай Джамбазов. Спрямо младия мъж е повдигнато обвинение в извършването на хулигански действия, съпроводени със съпротива на орган на властта и закана за убийство към полицай. Мургавият Джамбазов е бил задържан на 19 януари при опит на униформени да прекратят уличен конфликт , при което ромът извадил самоделна сабя /метална шина с предварително заострен връх/ и я насочил към гърдите на единият от полицаите с думите: „ …. ще ти изтръгна  гръкляна“ , след което заявил на колегата му  „Ще дойда до апартамента ти и ще те запаля!“. Според прокурора, налице е обосновано предположение за това, че Джамбазов  е извършил престъпленията, за които е обвинен. Представителят на държавното обвинение е категоричен, че мъжът може да се укрие или да извърши ново престъпление.Запознати припомнят, че зад гърба си Джамбазов има вече няколко присъди , а името му фигурира в поне 3 висящи производства за кражби, грабежи и държане на наркотици. Определението на Районен съд – Сливен може да бъде обжалвано пред Окръжния съд в града.", "date": "2019.01.22", "title": "Оставиха в ареста мъж, плашил със смърт полицаи"}
{"url": "https://www.monitor.bg:443/bg/a/view/rom-kalajdjija-zapali-kolata-na-pyrvi-bratovched-155261", "text": "31-годишен жител на село Коневец е задържан за умишлен палеж на бус „Форд“, сигналът за горящото возило е бил подаден на телефон 112 призори  на 18 януари .Белезниците са щракнали около китките на 31-годишния Йордан Василев, първи братовчед на собственика на буса Васил Йорданов.   31-годишен жител на село Коневец е задържан за умишлен палеж на бус „Форд“, сигналът за горящото возило е бил подаден на телефон 112 призори  на 18 януари .Белезниците са щракнали около китките на 31-годишния Йордан Василев, първи братовчед на собственика на буса Васил Йорданов. Подпалването е станало след продължило близо 4 дни пиянство , което стартирало в нощта на циганската Нова година Банго Васили и продължило до полунощ на 17 януари. Двамата близки родственици на няколко пъти влизали в остри разпри, стигало се до водене на ножове и заплахи за вендета заради стари фамилни дрязги, но събутилниците им някак успявали да укротят страстите. След последната кавга Йордан уж си тръгнал за към вкъщи, но пътем взел две бутилки бензин и след като полял двигателя на Форда  драснал клечката. Подпалвачът бил хванат „по бели гащи“, преди още да изтрезнеее, той дори нямал спомен какво е направил. След направените пълни самопризнания калайджията е бил освободен дори без да му бъде наложна някаква постоянна мярка за неотклонение. Според кметицата на Коневец Йовка Желева семейството на Васил Йорданов наскоро дошло от Меден кладенец, където местните жители го прогонили заради скандалджийския му нрав и честито пиянски изпълнения.", "date": "2019.01.22", "title": "Ром-калайджия запали колата на първи братовчед"}
{"url": "https://www.monitor.bg:443/bg/a/view/izvergyt-ot-gurkovo-bashta-na-7-deca-155259", "text": "Многодетен татко с цели 7 деца се оказа задържаният заради побоя над възрастна жена от град Гурково циганин Кольо Рашков. Наскоро навършилият 39 години мъж имал зад гърба си 10 присъди за кражби и обири, 8 са общо прекараните в затвора години, уточни зам. началникът на РУ „Полиция“ – Казанлък Христо Петров. Рашков е напълно неграмотен, по принцип е „тиха вода“, но когато се напие става изключително злобен и налита на бой, не спира докато не намери пари, за да си купи отново някакъв алкохол и да се „довърши“, коментира колегата му, началник на полицейския участък в Гурково Марин Караиванов, чийто подчинени за броени часове в понеделник влязоха в следите на бияча и го задържаха преди да се укрие. Открили го в дома му, спящ до кошарата на второто си внуче, завит бил с якето, по което имало кървави петна.Не оказал съпротива, но все още не бил изтрезнял от запоя и се наложило да „изчакат“ докато стане годен да дава показания за престъплението, в което е обвинен. Според криминалистите Рашков налетял на 83 – годишната вдовица Иванка Койчева случайно, просто входната врата на жилището й поддала и той се озовал направо в стаичката, където домакинята вече спяла. Рецидивистът нанесъл множество удари с юмруци по лицето на старицата, хвърлял я като парцал по пода и настоявал тя да му даде парите си. Напразни останали обясненията на ошашавена от ударите жена, че все още не е взела пенсията си. Като я оставил в безсъзнание на пода циганинът претършувал дрехите й , намерил 35 лв в монети и банкноти и напуснал къщата около полунощ.От къде в този късен час си е купил още ракия криминалистите не знаят ,предполагат че това е станало в някое от полузаконните „бакалии“, които работели денонощно в Долната махала на Гурково, където живеят част от над 1 100 –те роми. Сигналът на националния телефон 112 е бил подаден към 23,30 часа на 20 януари от пострадалата жена. Срещу Рашков е повдигнато обвинение за кражба и побой в условията на тежък рецидив, задържан е за 72 часа , предстои от прокуратурата в Стара Загора да поискат постоянното му оставяне в ареста. От клиниката по неврохирургия при УМБАЛ „Проф. д-р Стоян Киркович“ съобщиха, че е направен пълен преглед на докараната при тях старица, включително и през скенер. Не са били констатирани фатални счупвания, но имало множество натъртвания и щели да я оставят за наблюдение през следващите няколко денонощия. Денонощие след като беше извършен побоят жителите на Гурково настояха извергът да бъде изправен пред съда по възможно най-бързия начин и да бъде осъден.", "date": "2019.01.22", "title": "Извергът от Гурково – баща на 7 деца"}
{"url": "https://www.monitor.bg:443/bg/a/view/sinyt-na-shumaher-veche-v-akademijata-na-ferari-155262", "text": "Мик Шумахер – синът на легендарния пилот от „Формула 1“ Михаел Шумахер, от днес е официален слушател във Ferrari Driver Academy, където ще следва за бъдещ „укротител“ на болиди. Последният дипломирал се в нея пълен отличник е роденият в Монако Шарл Льоклер, който от този сезон замества в „Скудерията“ Кими Райконен. \"Ла Стампа\" подчерта, че в \"живарника\" за таланти Мик ще заляга над учебниците и кормилото заедно с друг именит наследник - Джулиано Алези, син на прочутия шампион Жан Алези. Дали 19-годишният Шумахер младши, европейски шампион във Формула 3\" ще яхне кола на \"Ферари\" ще стане ясно до 2 години. За да стане това, той трябва да докаже, че е по-добър от Джулиано Алези и от другия си съученик 21-годишният англичанин Калъм Айлот. Мик вече победи първия пилот на \"Ферари\" Себастиан Фетел на проведеното в Мексико Състезание на шампионите в двубоя на съотборниците в група С, в която зае първото място. При двойките двамата станаха втори, след мексиканците Бенито Гера и Дани Суарес. После Гера спечели индивидуалното класиране и стана първият пилот от Мексико взел приза \"Шампион на шампионите\". Точно в тази надпревара Михаел Шумахер прибра под крилото си Фетел преди години, а после двамата я печелиха цели 6 пъти . Според \"Ла Стампа\" Мик е бил буквално \"изтръгнат\" от академията на \"Мерцедес\" от шефа на Скудерията Матия Беното.", "date": "2019.01.22", "title": "Синът на Шумахер вече в академията на \"Ферари\""}
{"url": "https://www.monitor.bg:443/bg/a/view/byrzo-spirane-na-tecovete-na-vyglishta-shte-struva-na-germanija-ot-14-do-54-mlrd-evro-155282", "text": "Ускореният отказ от производството на електроенергия от въглища в Германия ще струва на германските енергийни компании до 54 млрд. евро (61 млрд. долара) до 2030 г., предупредиха днес три водещи германски бизнес асоциации, цитирани от ДПА. В общо изявление Асоциацията на германските индустриално-търговски камари (DIHK), Германската промишлена асоциация (BDI) и Федерацията на германските работодатели (BDA) заявяват, че бързото излизане от енергията, произведена от въглища, ще струва между 14 и 54 млн. евро. Сумата, изчислена въз основа на проучване на консултантската компания Aurora Energy, ще бъде в резултат на повишените енергийни цени, които ще засегнат отрицателно както компаниите, така и потребителите, посочват организациите. Правителството на канцлера Ангела Меркел назначи комисия за въглищата, която да реши кога въглищата да бъдат изоставени, за да се покрият амбициозните цели в борбата срещу климатичните промени до 2030 г. Германия се стреми да излезе от ядрената енергия до 2022 г. Германският министър на икономиката и енергетиката Петер Алтмайер заяви днес, че Берлин ще защити производствения сектор от последиците от отказа от евтината въглищна енергия, предаде Reuters. Ще предприемем ясни и отговорни стъпки за компенсирането на енергоемките компании, каза днес на конференция на енергийния сектор Алтмайер. Газовите турбини, чието използване е по-гъвкаво, ще играят по-голяма роля при производството на електроенергия в някогашните въглищни райони, допълни той.", "date": "2019.01.22", "title": "Бързо спиране на тецовете на въглища ще струва на Германия от 14 до 54 млрд. евро"}
{"url": "https://www.monitor.bg:443/bg/a/view/fondacija-plamyk-sybra-v-bajer-za-21-i-pyt-mladite-hudojnici-155263", "text": "За 21-и път регистрираната през вече далечната 1998 година фондация „Пламък“  събра младите художници на Стара Загора, за да представи работите им.  Превърналата се вече в традиция изложба е експонирана в зала „Байер“, за пръв път към ненавършилите 35 години майстори на четката се присъединиха и най-малките –хлапета по на 5 и 6 години от две старозагорски детски градини: „Българче“ и „Светулка“. Подредени са 120 творби на 30 автори от Града на липите, Гълъбово,  НУПИД „Академик Дечко Узунов“-Казанлък и София, сред представилите свои картини има и вече утвърдени имена, коментира кураторът на изложбата Трифон Митев, който изказа своята благодарност към присъединилата се към идеята фондация „Постижения“. Експозицията е журирана със съдействието на старозагорското представителство на СБХ, оказа се че журиращият Милен Алагенски и направил своя творчески прощъпалник  в една от първите младежки изложби под егидата на „Пламък“. Всеки един от представилите свои картини ще подари по една своя творба, които ще бъдат разиграни на търг, а събраните средства ще бъдат използвани за подпомагане часовете по рисуване в детските заведения.", "date": "2019.01.22", "title": "Фондация „Пламък“ събра за 21-и път млади художници"}
{"url": "https://www.monitor.bg:443/bg/a/view/s-folk-fest-chestvat-ubileja-na-rodnite-zatvori-155266", "text": "С първи по рода си национален фолклорен фестивал ще отбележат в Сливен 140-та годишнина от създаването на българските затвори служителите им. Очаква се участие в проявата, която е на 24 януари  под наслов „Да се върнем при извора“ да се включат около 130 самодейци, майстори на хората и народните песни. Домакините от сливенския женски затвор са подготвили специално за случая хореография при която чрез танци ще разкажат легендата за стоте тукашни войводи, съобщи ръководителката на състава Сийка Павлова.Тя уточни,че в местното заведение за изтърпяване на наказанията работят 120 души, близо 2/3 са жените. Около 200 са затворничките.В самодейният танцов колектив участват 24 мъже и жени. От Стара Загора се очаква в надпреварата да се включат 12 танцьори, коментира Радост Найденова,главен инспектор, началник-сектор „Социална дейност и възпитателна работа“. Фолклорният фестивал е само част от инициативите, с които от ГД „Изтърпяване на наказанията“ ще чества юбилейната годишнина от утвърждаването на Привременните правила за учредяване на затворите от руския императорски комисар княз А. М. Дондуков-Корсаков. Комисарят е положил парафа си под учредителния документ на 29 януари 1879 година,решението за честването му като професионален празник на служителите в ГДИН е взето от правителството през 2006 година.", "date": "2019.01.22", "title": "С фолк-фест честват юбилея на родните затвори"}
{"url": "https://www.monitor.bg:443/bg/a/view/dejan-donkov-i-radina-v-erotichni-igri-za-naprednali-155248", "text": "Любовта може да има много лица: едни – сърдечно отворени към другия, втори – предизвикателно изкривени от еротично лукавство, трети – озъбени в едва сдържана агресия, четвърти – с изхабена от дългото съжитество всеопрощаваща усмивка... Може би всички те съществуват в спектакъла „Любовникът“ по пиесата на нобелиста Харолд Пинтър, която житейският тандем Деян Донков и Радина Кърджилова отдавна бе набелязал за своята първа обща поява на сцената. Сега най-сетне творческата им среща се случва по един дълбоко интимен и визуално елегантен начин в камерната зала на Народния театър „Иван Вазов“. Че за двамата талантливи актьори това е много личен проект, става ясно още от вратите, където всеки от тях е заел позиция и поздравява поотделно преди представлението всеки влязъл зрител. А после лицедейството започва... Творбата на Харол Пинтър е позната на българската публика в доста интерпретации – на Цветана Манева и Явор Милушев, на Катя Паскалева и Христо Гърбов, най-сетне на самия Деян Донков и Касиел Ноа Ашер... И все така си остава пиеса енигма, от която като от кукла матрьошка излиза следваща и дава възможност на наблюдаващия да си дофантазира нещата. Сега Деян е и режисьор на спектакъла, в който играе (за втори път след дебюта му като постановчик с Бекетовата драма „В очакване на Годо), а фактът, че с Радина са двойка и в живота, навярно прави нещата и по-лесни, и по-трудни, по-изпепеляващи емоционално. Техните Ричард и Сара са семейство и, за да разнообразят монотонността на дългогодишното съжитество, влизат в различни ролеви игри, Той е ту „любовникът“, която я посещава, докато съпругът е на работа в кантората си, ту е ъндърграунд мачо, който напористо я спира на улицата, за да й поиска огънче. Тя е ту дама от доброто общество с право на свой неприкосновен периметър, ту проститутка, която може да бъде унижавана... Но дали това са само еротични фантазии, или всеки от героите се среща и с друг партньор, с различна социална характеристика, но у когото вижда пак и своя постоянен спътник поради неизбежната повторяемост на мисловните схеми? Дали на двамата съпрузи вече не им пука за семейното приличие и са приели опциите на отворния брак, или са готови на всякакви трансформации на границата на абсурдното и опасното, за да продължат да се интригуват взаимно? Нито пиесата, нито спектакълът отговарят категорично на тези въпроси. на Радина и Деян, натежал от пинтъровски паузи, понякога от стаена агресия, оставя достатъчно пространство за тълкуване, което никога няма да бъде запълнено с недвусмисленост. Не и при този текст, не и с тоя автор. Пинтър, когото наричат „драматурга на мълчанието“, е казал нещичко по въпроса още през 1962 г. „Моето предположение е, че не е възможно да има твърди граници между реалното и нереалното. Не е необходимо дадено нещо да е или вярно, или невярно; то може да бъде едновременно и двете. Даден персонаж на сцената, който не може да предостави убедителни аргументи или сведения за миналия си опит, за настоящото си поведение или за стремежите си, нито да направи изчерпателен анализ на своята мотивация, е точно толкова легитимен и достоен за внимание, колкото и другият, който, за наш ужас, е в състояние да направи всичко това. Колкото по-разтърсващо е едно преживяване, толкова по-неясно е неговото словесно изразяване“. Сценографията и костюмите в спектакъла са на Никола Тороманов, музиката – на Емилиан Гацов-Елби. Следващите представления на „Любовникът“ са на 10, 20 и 26 февруари, и 14 и 27 март.", "date": "2019.01.22", "title": "Деян Донков и Радина в еротични игри за напреднали"}
{"url": "https://www.monitor.bg:443/bg/a/view/ulija-timoshenko-kandidat-za-prezident-na-ukrajna-155247", "text": "Бившата украинска министър-председателка Юлия Тимошенко обяви днес, че се кандидатира за президент, предаде Асошиейтед прес. Социологическите проучвания определят Тимошенко, която заемаше премиерския пост между 2007 и 2010 г., като фаворит на президентските избори в Украйна, насрочени за 31 март. Тя прекара две години и половина в затвора заради подписването на газова сделка с Русия, което до голяма степен се разглеждаше като отмъщение от нейния политически противник - тогавашния президент Виктор Янукович. Тимошенко загуби от Янукович на президентските избори през 2010 г. и от сегашния президент Петро Порошенко през 2014 г. Порошенко още не е обявил официално, че се кандидатира за преизбиране. Тимошенко обяви кандидатурата си на конгрес на своята партия \"Баткившчина\" в Киев и обеща да възстанови контрола върху анексирания от Русия Кримски полуостров и сепаратистките области в Източна Украйна.", "date": "2019.01.22", "title": "Юлия Тимошенко кандидат за президент на Украйна"}
{"url": "https://www.monitor.bg:443/bg/a/view/ruski-bombardirovach-tu-22m3-katastrofira-v-murmansk-155249", "text": "Бомбардировач \"Ту22М3\" от руските ВВС е катастрофирал днес при опит за кацане на военно летище в Мурманската област, като по предварителни данни са оцелели само командирът и щурманът, предадоха агенциите, като се позовават на източник от силовите структури. Екипажът на този тип самолети се състои от четирима човека: командир, помощник-командир, щурман и оператор, уточни източникът.  По-късно от министерството на отбраната в Москва съобщиха за двама загинали и двама ранени и че при \"твърдото кацане\" на пистата самолетът се е разпаднал. На борда не е имало бойни заряди, подчертаха от ведомството Бомбардировачът \"Ту22М3 с променлива геометрия на крилата достига скорост от 2300 км/ч при далечина на полета 7000 км. Първият изпитателен полет на този пореден член на семейството \"Ту-22М\" е през 1977 г. Серийно се произвежда от 1978 до 1993 г. в Казанското авиационно обединение.  Руската агенция цитира свой източник, според когото вероятната причина за катастрофата е грешка на пилота, след като при захода към пистата машината е попаднала в зона с обилен снеговалеж и виелица.  Асошиейтед прес допълни, че значителен брой от двумоторните машини \"Ту-22М3\" са все още на въоръжение в руските ВВС и са били използвани във въздушната кампания в Сирия.", "date": "2019.01.22", "title": " Руски бомбардировач \"Ту-22М3\" катастрофира в Мурманск"}
{"url": "https://www.monitor.bg:443/bg/a/view/nad-60-jertvi-ot-studa-v-polsha-155250", "text": "Броят на жертвите на зимните студове в Полша стигна 62 души, предаде ПАП, като се позова на Правителствения център за сигурност на Полша. От измръзване вчера са починали двама мъже.  \"Единият от тях е жител на Вроцлав, на 59 години, а другият на Краков, на 31 години\", съобщи представител на центъра. По думите му жертвите на студовете в Полша от 1 ноември са общо 62. При това тази година в страната все още не е имало силни застудявания. През последните дни температурите са малко под нулата, отбелязва ПАП.", "date": "2019.01.22", "title": "Над 60 жертви от студа в Полша"}
{"url": "https://www.monitor.bg:443/bg/a/view/aleksiev-jordanov-17-22-t-v-gryckoto-bg-derbi-155264", "text": "Тодор Алексиев и Боян Йорданов си спретнаха голямо надиграване в гръцкото волейболно дерби от 13-ия кръг на местното първенство. \"Олимпиакос\" с бившия капитан на националите ни Алексиев спечели с 3:1 (-23, 22, 22, 17) мача срещу \"Панатинайкос\". Посрещачът, който се присъедини към тима след напускането си на \"Спортинг\" (Лисабон) се разписа със 17 точки (1 блок, 59% ефективност в атака) и стана втори по резултатност след канадския диагонал Гавин Шмит, който направи 22 т. (4 блока, 59% в атака). За \"Панатинайкос\" пък топреализатор с 22 т. (2 аса, 56% в атака) стана левичарят Боян Йорданов, който през миналия сезон също беше за кратко капитан на представителния ни тим. Победата на \"червено белите\" в първенството беше 41-а и 39-а (8-а поредна) срещу този съперник. \"Олимпиакос\" и безапелационен лидер във временното класиране с 30 точки от 11 победи. \"Панатинайкос\" пък е 4-ти с 18 т. (6 победи, 5 загуби). В следващия кръг на 2 февруари Алексиев и съотборниците му срещат \"Комотини\", а \"Панатинайкос\" - АЕК.", "date": "2019.01.22", "title": "Алексиев - Йорданов 17:22 т. в гръцкото БГ дерби"}
{"url": "https://www.monitor.bg:443/bg/a/view/malkata-djulka-se-sgodi-155265", "text": "Нов пръстен блести на ръката на Джулиана Гани, след като тя каза заветното „да“ на гаджето си – фитнес инструктура Илиян Найденов. Малката Джулка получи предложението за брак по време на екскурзията на двойката във Виена, а гаджето й документира момента с видео, което силиконовата изкусителка публикува в Инстаграм. Към клипчето тя написа: „Любов моя,наистина не очаквах..Останах без думи..Ти ме прие, каквато съм - с моите странности и лудости!Обичам тее,обичам Виена и няма да забравя този момент..Да,Да,Да❤️“. Вижда се как Илиян приканва любимата си да застане до прозореца на лъскавия ресторант Das LOFT в австрийската столица, от който се вижда целия град. След като я целува, дискретно вади пръстена от задния си джоб и падна на коляно. Финалистката от последния сезон на „ВИП Брадър“ пък първо го пита: „Наистина ли, ти се шегуваш?“, а после от притеснение подава ръка с репликата „На счупения ми нокът?“. Двамата са заедно от по-малко от година, като връзката им излезе на бял свят през лятото на 2018-та, след като Гани финализира развода си с друг фитнес инструктор Симеон Ташев. Още тогава Джулиана беше категорична, че е готова отново да мине под венчило.", "date": "2019.01.22", "title": "Малката Джулка пак става булка"}
{"url": "https://www.monitor.bg:443/bg/a/view/shampionyt-otpadna-ot-dyrjavnoto-po-tenis-155251", "text": "Защитаващият титлата си Александър Донски и водачът в схемата Александър Лазов отпаднаха на четвъртфиналите на държавното първенство по тенис в зала с награден фонд 3000 лева. Първенецът от последните два сезона и поставен под номер 4 Донски загуби от петия в схемата Габриел Донев с 3:6, 2:6 в зала \"София\". Така за място на финала Донев ще се изправи срещу квалификанта Васил Кирков, който елиминира национала на България за купа \"Дейвис\" Лазов със 7:6(1), 1:0 и отказване заради контузия. Финалистът в надпреварата през 2016 г. и номер 2 в схемата Александър Лазаров се класира за полуфиналите след категоричен успех над квалификанта Леонид Шейнгезихт с 6:2, 6:1. Следващият съперник на софиянеца ще бъде квалификанта Васко Младенов, който спечели срещу номер 3 Мартин Димитров с 6:3, 6:3. Достигналите до финала на тазгодишното държавно първенство в зала ще получат \"уайлд кард\" за квалификациите на четвърто издание на турнира от сериите АТР 250 Sofia Open в началото на февруари. Димитър Кузманов и Адриан Андреев също вече имат покани от организаторите, но директно за основната схема на надпреварата. Втората ни ракета Кузманов загуби с 6:3, 3:6, 4:6 срещу французина Манюел Гинар в първия кръг на турнира от сериите \"Чалънджър\" на твърди кортове във френския град Рен, което е с награден фонд 69 280 евро.", "date": "2019.01.22", "title": "Шампионът отпадна от държавното по тенис"}
{"url": "https://www.monitor.bg:443/bg/a/view/medicinski-testove-sprjaha-prodajbata-na-maurides-155257", "text": "Трансферът на нападателя на ЦСКА Мауридес в „Рапид“ (Виена) пропадна в последния момент. Причината е, че бразилският нападател не е успял да мине медицинските тестове. Докторите на австрийския гранд се усъмнили, че Мауридес крие проблеми в коляното си и предпочели да не рискуват, въпреки че голаджията се представи силно с екипа на ЦСКА през есента. „Армейците“ трябваше да получат 1.3 милиона евро за нападателя, но до сделка така и не се стигна и Мауридес се завръща в лагера на тима в Испания. Така „червените“ най-вероятно ще се насочат към продажба на другата си звезда – Кирил Десподов, за да осигурят свежи постъпления за бюджета след плащането на 8-те милиона лева за емблемата и активите на фалиралия футболен клуб.", "date": "2019.01.22", "title": "Meдицински тестове спряха продажбата на Мауридес"}
{"url": "https://www.monitor.bg:443/bg/a/view/rabotili-sme-s-70-chasa-poveche-v-sravnenie-sys-skandinavija-155252", "text": "Работили сме с 70 часа повече отколкото страните от Скандинавия. Това показват данни на консултантската компания McKinsey & Company за 2017 година. Основните точки на доклада са свързани с нивото на безработица, с производителността, БВП, както и дигитализацията. Докладът разделя Стария континент на 3 региона: този на Голямата 5-ца в Европейския съюз, който обхваща страните от Западна и Централна Европа, този на Дигиталните лидери, включващ Скандинавския полуостров, и този на Дигиталните страни, които настигат останалите. България попада в последната категория и изостава по редица показатели. Преди 2 години българите сме отработили 1 643 часа, докато страните от Севера имат 1 573 отработени часа. По ниво на безработица пък се нареждаме малко след Белгия, Дания, Естония, Финландия, Холандия, Ирландия и Норвегия с 6.2% през 2017 г., когато в другите страни цифрата е била 6.1%. Според доклада изоставаме от другите европейски страни и по отношение на студентите, завършили математика, инженерство или специалности, свързани с точните науки. На 100 хил. души едва 166 или 3.1% от всички студенти са успешно завършилите у нас през 2016 г., докато във Великобритания и Испания цифрите са 3.6% (303) и 3.9% (226). Най-висок е процентът в Германия – 4.5%. Положителна тенденция обаче е бързият растеж на дигиталната икономика у нас – за периода 2012-2016 г. което е на крачка от дигиталната икономика в Швеция (9.9%). За дигитално изоставащите страни, сред които Полша, Чехия, Унгария, Латвия, Литва, Румъния, Хърватия, този процент е 6.2%. Затова и от консултантската компания препоръчват България да се възползва от бързия си растеж, за да настигне Скандинавия. За последните 5 години пазарът у нас е нараснал с близо 2.5 пъти повече отколкото в 5-те най-големи пазара на Европейския съюз (ЕС), заради което За да може да настигнем Севера, от компанията препоръчват да се фокусираме върху 5 основни сектора като подобряване на дигиталната инфраструктура и умения, повече инвестиции в дигиталните и „меките“ (бел. авт. като комуникационни, социални умения, работа в екип и емоционална интелигентност) умения на населението. Други важни точки са използването на по-модерни инструменти в частни и публичния сектор, както и подкрепа на развитието на българската предприемаческа екосистема.", "date": "2019.01.22", "title": "Работили сме с 70 часа повече в сравнение със Скандинавия"}
{"url": "https://www.monitor.bg:443/bg/a/view/chernata-zlatka-vkara-sina-si-vyv-fitnesa-155253", "text": "Едва на малко повече от 2 години синът на Златка Димитрова - Миро вече тренира с майка си във фитнеса. С това се похвали плеймейтката като пусна поредица от видеа с наследника си в Инстаграм. Докато тя тренира с медицинска топка, нежно подканя сина си „Хайде, мамо, хващай топката“, а на заден план се вижда невръстният спортист, който гони огромна топка за пилатес. В следващите кадри Златка прави клекове, а след нея и Миро се опитва да повтори упражнението, но вместо това по детски започва да се забавлява и върти. По мнение на повечето й фенове, изкусителката е в по-добра форма от преди да стане майка. Тя обича да демонстрира стегнатия си корем, на който вече са се образували и плочки, и отдавна няма и следа от сочните й форми, които са заместени от стегнати мускули.", "date": "2019.01.22", "title": "Черната Златка вкара сина си във фитнеса"}
{"url": "https://www.monitor.bg:443/bg/a/view/kaufland-s-20-novi-produkta-ot-sobstvenata-si-moderna-linija-drehi-za-deca-hip-hopps-155254", "text": "Kaufland обогатява предложенията на собствената си модерна линия дрехи за деца Hip&Hopps с близо 20 нови сезонни продукта. Така колекцията на марката вече включва над 75 артикула. В разгара на зимния сезон, компанията мисли за децата в училищна възраст, като представя разнообразие от текстил, изработен с естествени влакна от биопамук без замърсители. Компанията допълва Hip&Hopps колекцията си с нови модели детски якета, дънки, блузи с дълъг ръкав, суитшърти, пуловери и ризи, спортни панталони и клинове, боти и спортни обувки за момичета и момчета в различни цветове и размери. Hip&Hopps e млада по дух марка, предназначена за малчуганите между 6 и 12 години. Произведена по щадящ природата начин, линията е изработена от мек и удобен за носене органичен памук без вредни вещества, сертифициран по стандарта GOTS*. Продуктите от серията впечатляват с висококачествена изработка, оптимална здравина и функционалност. Всички продукти на Hip&Hopps са тествани в независими лаборатории и институти. Hip&Hopps е част от богатото портфолио от собствени марки на Kaufland, създадени с мисъл за цялото семейство и с внимание към околната среда. Колекцията се допълва от Kuniboo – собствената линия бебешки дрехи на търговската верига, изработени изцяло от био памук с грижа за най-малките. В началото на годината компанията представи и Newletics – нова спортна линия, изработена от органичен памук без замърсители за всички спортуващи – от начинаещия до професионалиста. *Стандартът GOTS (Глобален органичен текстилен стандарт) включва световно признати директиви, които гарантират устойчиво производство на текстил – от добива на биологично произведени естествени суровини, през екологично и социално отговорно производство, до прозрачното обозначаване.", "date": "2019.01.22", "title": "Kaufland с 20 нови продукта от собствената си модерна линия дрехи за деца Hip&Hopps"}
{"url": "https://www.monitor.bg:443/bg/a/view/nadal-za-6-i-pyt-na-polufinal-v-melbyrn-155246", "text": "Испанецът Рафаел Надал се класира за полуфиналите на Откритото първенство на Австралия по тенис, след като постигна успех с 6:3, 6:4, 6:2 над американеца Франсес Тиафо. Надал, поставен под номер 2 в основната схема, нямаше никакви затруднения срещу младия си съперник и го победи за едва час и 49 минути. Испанецът направи ранен пробив във всеки един от трите сета и с безпогрешна игра на свой сервис не даде никакви шансове на Тиафо, който на 1/8-финалите отстрани Григор Димитров. Бившият водач в световната ранглиста се класира за шести път в кариерата си за полуфиналите в Мелбърн, а негов съперник за място на финала ще бъде гръцката сензация Стефанос Циципас, който по-рано днес победи Роберто Баутиста-Агут в четири сета. \"Циципас е играч, който през поселедната година успява да отбележи напредък през всеки месец. Вече има и титли, а освен това игра финали в Барселона и Торонто. Той е чудесен играч, днес се представи страхотно и съм сигурен, че той ще бъде един от най-добрите играчи в света за много дълъг период от време\", каза Надал след срещата по адрес на предстоящия си съперник. В сряда ще станат ясни имената и на другите двама полуфиналисти. В последните два четвъртфинала водачът в схемата Новак Джокович среща японеца Кей Нишикори, а канадецът Милош Раонич се изправя срещу французина Лука Пуий. При жените Петра Квитова (Чех) и Даниел Колинс (САЩ) също си осигуриха място в топ 4 на турнира. Чехкинята сложи край на надеждите на Австралия за нещо повече на техните играчи в домашния турнир, след като отстрани Ашли Барти с категоричното 6:1, 6:4. За място на финала Квитова ще играе срещу дебютантката в основната схема в Мелбърн Даниел Колинс. 35-ата в световната ранглиста американка, която досега нямаше победа в Шлема, отстрани Анастасия Павлюченкова (Рус) с 2:6, 7:5, 6:1. Квитова и Колинс вече изиграха един мач в началото на месеца в Бризбейн, който чехкинята спечели след 3-часова битка с 6:7(6), 7:6(6), 6:3. Другият полуфинал при жените ще бъде определен в утрешните мачове Серена Уилямс (САЩ) – Каролина Плишкова (Чех) и Наоми Осака (Яп) – Елина Свитолина (Укр).", "date": "2019.01.22", "title": "Надал за 6-и път на полуфинал в Мелбърн"}
{"url": "https://www.monitor.bg:443/bg/a/view/propeli-mafioti-izdadoha-segashnite-bosove-na-koza-nostra-155238", "text": "В 4 часа тази сутрин служители на италианските сили за сигурност арестуваха седмина босове на мафията в Палермо, за които се смята, че са членове на нейната „нова купола“. Тоест те участват във върховния съвет на Коза ностра, който е бил избран през пролетта на миналата година и след смъртта в затвора на „капо ди тути капи“ Тото Риина, предаде нашият кореспондент в Италия . Сред задържаните са наследниците на две митични фигури на организираната престъпност в Сицилия – двайсет и осем годишния Леандро Греко – внук на „папата“ на мафията през 70-те години на миналия век Микеле Греко и Калоджеро ло Пиколо - син на всепризнатия цар на рекета Салваторе ло Пиколо, осъден през 2007 г. на доживотен затвор. Интересното е, че седмината видни представители на новото поколение мафиоти са били „изпети“ на полицията от двама техни „бойни другари“ и членове като тях на „новата купола“ – задържаните преди Коледа Франческо Колети и Филипо Бисконти. Според говорител на антимафиотите в Палермо днешните арести на практика обезглавяват преструктурираната в съответствие с изискванията на времето организирана престъпност на остров Сицилия.", "date": "2019.01.22", "title": "„Пропели“ мафиоти издадоха сегашните босове на Коза ностра"}
{"url": "https://www.monitor.bg:443/bg/a/view/gripna-vakancija-i-v-haskovsko-do-ponedelnik-155236", "text": "До следващия понеделник, 28-и януари включително, е обявена грипна ваканция за учениците в цялата Хасковска област, съобщиха от Регионалната здравна инспекция. Учебните занятия се прекратиха още от вторник. Причината е, че всеки ден се увеличават болните от грип в областта. Прагът все още не е достигнат, но превантивно се обявява грипна ваканция. Отделно се преустановяват женските и детските консултации, както и профилактичните прегледи и плановите операции по нареждане на здравната инспекция. От Регионалното управление на образованието съобщиха за голям процент отсъстващи ученици. Най-много са в Харманли и Стамболово. Детските градини в региона ще работят, за тях ваканцията не важи.  ", "date": "2019.01.22", "title": "Грипна ваканция и в Хасковско до понеделник"}
{"url": "https://www.monitor.bg:443/bg/a/view/tri-jertvi-vze-gripnata-epidemija-v-burgasko-155242", "text": "Три жертви взе грип в Бургаско от началото на годината. Те са починали след тежки усложнения, предизвикани от грипния вирус, казаха от местната РЗИ.  Тримата починали пациенти са били възрастни хора, които са страдали от хронични сърдечни заболявания. Всички те са били приети за лечение по време на грипната епидемия, която бе обявена в началото на миналата седмица. Когато са потърсили медицинска помощ обаче, вече е било твърде късно, коментираха лекари. Тази седмица е регистриран четвърти пореден случай, но при него все още не е потвърдено, че смъртта е настъпила вследствие на грипа. Става въпрос за 39-годишен мъж от Поморие, който е починал в инфекциозното отделение на бургаската болница. Пациентът дълго време не е потърсил специализирана медицинска помощ, а вместо това започнал да се лекува сам у дома си. Състоянието му обаче се влошило и той бил приет в болницата в Поморие.  Въпреки предприетото лечение в здравното заведение, помориецът развил тежка форма на пневмония и бил преместен в Инфекциозното отделение в Бургас, където дни по-късно изпаднал в кома и издъхнал.  Според близките му, той е развил изключително тежки усложнения от грипния вирус, който в началото подценил. Здравните власти обаче все още не са установили категорична връзка, която да е причина за смъртта на пациента.   \"Аутопсията ще установи дали 39-годишният пациент е починал от усложнения от грип или причината е друга\", лаконично коментираха от МБАЛ Бургас.  Лекари алармират, че грипните вируси са изключително опасни и могат да бъдат смъртоносни, ако не се потърси навреме адекватна и квалифицирана медицинска помощ. Медиците за пореден път предупреждават да не се прилага самолечение, а да се потърси спешно консултация със специалист. Принудителната ваканция за учениците приключи във вторник и от сряда всички са на училище. Грипната епидемия в бургаска област обаче остава в сила, както и всички други мерки, с които са спрени плановите операции и свижданията в болниците, както и женските консултации.   Регионалният щаб е насрочил заседание в петък, когато ще бъдат анализирани последните данни от заболели и епидемиологичната обстановка. По официални данни на РЗИ към момента, през последната седмица са регистрирани 493 нови случая на остри респираторни заболявания, което е повече от предходната седмица. Освен това здравните власти са засекли също два случая на туберкулоза и още двама с вирусен хепатит. ", "date": "2019.01.22", "title": "Три жертви взе  грипната епидемия в Бургаско"}
{"url": "https://www.monitor.bg:443/bg/a/view/njama-danni-us-vlastite-da-razsledvat-peevski-155255", "text": "„Няма доказателство, че г-н Пеевски е разследван от американските власти по каквато и да било причина, нито има признаци да е застрашен от обвинение по Глобалния закон „Магнитски“. Това обяви президентът на авторитетната американска фирма BGR Public Relations Джефри Бърнбаум, позовавайки се на проведени от фирмата „обстойни разговори със служители на правителството на САЩ“.   Поводът за изявлението му бяха поредната доза лъжливи твърдения на банкера беглец Цветан Василев от последните дни. Миналата седмица първо в блога си, а след това и в интервю в предаването на TV водещата на повикване Люба Кулезич, Василев заяви, че искът му по „Магнитски“ срещу депутата и издател на „Телеграф медиа“ Делян Пеевски бил актуален, вървяло административно разследване и парламентаристът можело да бъде санкциониран от US правителството по силата на глобалния акт. Потърсен за коментар Бърнбаум обаче бе категоричен, че разговорите с представители на американските власти са показали, че няма данни, подкрепящи думите на подсъдимия за източването на милиарди от КТБ банкер беглец.  подчерта още президентът на BGR Public Relations, който е и бивш автор на авторитетните списания „Форчън“ и „Тайм“, както и на телевизия Фокснюз. Думите му за пореден път доказват, че жалбата на подсъдимия за източването на милиарди от КТБ Цветан Василев е балон, надуван изкуствено от банкера беглец и обкръжението му, за да се очерня името на Пеевски. Преди Бърнбаум бяха опровергавани от редица лица като бившия топагент от ФБР Том Лок и бившия федерален прокурор и настоящ адвокат от една от най-реномираните кантори в света Morgan, Lewis & Bockius LLP Нейтън Хохман. Въпреки това изявленията на банкера беглец продължават да бъдат тиражирани от изданията от Фабриката за фалшиви новини, създадена от него и приятелите му олигарси – подсъдимия Иво Прокопиев, Огнян Донев и Сашо Дончев. Най-активен в тази кампания е сайтът на агент Академик на ДС Огнян Стефанов - „Фрогнюз“, спонсориран от самия Василев. А целта на цялата кампания е да се измести фокусът от престъпленията на бившия банкер, криещ се в Сърбия от възмездието за грабежа на века – аферата „КТБ“, при която източи над 4 млрд. лева от парите на вложителите във фалирания трезор през свързани с него кухи фирми.  ", "date": "2019.01.22", "title": "Няма данни US властите да разследват Пеевски"}
{"url": "https://www.monitor.bg:443/bg/a/view/ep-prodyljava-da-dyrji-pod-oko-dvojnite-standarti-155239", "text": "Българският омбудсман Мая Манолова внесе петиция в Европарламента по проблема с двойните стандарт. От своя страна председателят на комисията по петициите в ЕП Сесилия Викстрьом заяви, че различното съдържание в храните и напитките е напълно нечестно. Тя съобщи, че петицията ще остане отворена, което означава, че парламентарната комисия продължава да следи въпроса с готовност за намеса. В изказването си пред депутатите от комисията Манолова подчерта, че зад различното качество и съдържание на храните и напитките стоят огромни икономически интереси. По нейните думи тази практика е разпространена в целия ЕС. „Това е обидна и дискриминационна практика“, добави тя и посочи, че част от производителите са прекратили тези нечестни действия. Омбудсманът съобщи, че комисията на ЕП по вътрешния пазар и защитата на потребителите е приела с огромно мнозинство да преговаря по предложението на Европейската комисия за законодателни промени срещу разликите в храните и напитките. В последвалите изказвания на евродепутати Филиз Хюсменова (АЛДЕ/ДПС) настоя като гражданин и представител на България съответната петиция да остане отворена. Момчил Неков (социалисти и демократи, БСП) определи като възможно най-силната подкрепа днешното решение по преговорната позиция на ЕП. Той настоя за по-строги наказания при установени нарушения на изискването за еднакво съдържание на храните и напитките в ЕС под една марка. Андрей Ковачев (ГЕРБ/ЕНП) подкрепи това предложение и заяви, че се изпълнява основната задача към европейските граждани - проблемите им да бъдат решавани от институциите на ЕС.", "date": "2019.01.22", "title": "ЕП продължава да държи под око двойните стандарти"}
{"url": "https://www.monitor.bg:443/bg/a/view/libija-poiska-po-tesni-ikonomicheskite-vryzki-s-bylgarija-155240", "text": "Вицепремиерът и външен мионистър Екатерина Захариева разговаря в Брюксел със своя либийски колега Мохамед Тахер Сиала, с когото обсъди подготовката на предстоящата визита на премиера на Либия Файез Сарадж в България. От ведомството припомнят, че преди седмица премиерът Бойко Борисов провел  телефонен разговор с премиера Сарадж и го поканил на посещение в България, която покана била приета. Покани за визити са били отправени и към министрите на външните и на вътрешните работи.  “Спомняме си с добро работата на много български компании в нашата страна. Трябва да възстановим връзките си на предишното ниво\" - заявил министър Сиала на срещата си със  Захариева и добавил: \"Всички стадиони в Либия са строени от български компании и са все още в отлично състояние. Вашите работници са много трудолюбиви.” На свой ред Захариева заявила, че трябва да засилим двустранните връзки, особено в областта на икономиката. \"Нашите инженери и лекари играха важна роля в обществения и икономически живот на Либия”, пояснила Захариева.  Двамата се договорили посещението на либийския премиер у нас да бъде съпътствано от бизнесфорум, на който да бъде обсъдено възобновяването на българския износ. Сиала проявил специален интерес към доставки на агнешко месо и българско кисело мляко. “Преди години у нас кацаха два самолета дневно с месо от България”, заяви той.  Сиала благодарил за бързата и своевременна реакция на българските власти по казуса с кораба “Бдин/Бадр”. Захариева отново изтъкнала, че въпросът е частноправен, но българското правителството се ангажирало с него, за да не се отрази на двустранните отношения. Готови сме да решим въпроса по начин, взаимно устройващ и двете страни, изтъкнала тя.  Сиала заявил изрично, че няма заповед за задържане на български кораби в либийски териториални води и че всички морски съдове под български флаг са добре дошли в техните пристанища. Министрите обсъдили  и политическите процеси в Либия, сред които и провеждането на избори до края на годината.", "date": "2019.01.22", "title": "Либия поиска по-тесни икономически връзки с България"}
{"url": "https://www.monitor.bg:443/bg/a/view/ek-zove-velikobritanija-da-se-opredeli-kakvo-iska-155243", "text": "Европейската комисия призова днес Великобритания възможно най-скоро да изясни намеренията си около очакваното на 30 март оттегляне от ЕС. От наша страна засега не можем да кажем нищо, защото няма нищо ново от Лондон, заяви говорител на комисията. Следим много внимателно парламентарните разисквания в Лондон, добави той. Говорителят приветства предложението на британската страна за улеснено издаване на разрешения за престой на граждани на ЕС. Това обаче не внася яснота в по-широката картина с въпроса за оттегляне на основата на договореност, уточни говорителят. По повод изразените намерения на британския премиер Тереза Мей отново да пътува до Брюксел, за да \"преговаря\" по предвидената в споразумението с ЕС предпазна мярка за границата между Ирландия и Северна Ирландия, говорителят заяви, че няма какво да добави. Честно казано, имам ужасното чувство, че това вече съм го виждал и не съм единственият. Изчерпахме всичките си обяснения и становища. Споразумението е завършено, не подлежи на предоговаряне, очакваме Великобритания да каже какво наистина иска, допълни той. В отговор на въпрос говорителят изясни, че предложението на полския външен министър Яцек Чапутович предпазната мярка за ирландската граница да важи само пет години не е съгласувано в ЕС. Ако Великобритания напусне ЕС без споразумение, очевидно е, твърдата граница между Ирландия и Северна Ирландия ще бъде възстановена, добави говорителят. Той съобщи, че утре еврокомисарите ще обсъдят подготовката на ЕС за оттегляне на Великобритания без споразумение. Ускоряваме подготовката след отхвърлянето на споразумението от британския парламент, посочи говорителят. Междувременно германският министър на правосъдието Катарина Барли изрази разочарование от плана на британския премиер Тереза Мей за излизане от задънената улица по въпроса за Брекзит. Великобритания трябва да организира втори референдум, каза Барли, цитирана от Ройтерс. Ден преди това Мей заяви, че ще опита да намери изход от безизходицата в парламента, като поиска още отстъпки от ЕС по въпроса за предпазния механизъм за предотвратяване на митнически проверки на ирландската граница. \"Да, разочарована съм. Това не е начинът\", каза германският правосъден министър пред радио \"Дойчландфунк\". В същото време германският министър за европейските въпроси Михаел Рот също изрази разочарование от изявленията на британския премиер. \"Къде е план Б? За един приятел питам. . .\", написа той в \"Туитър\".", "date": "2019.01.22", "title": "ЕК зове Великобритания да се определи какво иска"}
{"url": "https://www.monitor.bg:443/bg/a/view/pamela-andersyn-naj-dobri-v-legloto-sa-vegetariancite-155244", "text": "Секс символът от близкото минало Памела Андерсън обяви вегетарианците за най-добрите любовници. Актрисата, която нашумя със сериала „Спасители на плажа“ и с домашното си порно с Томи Лий от Motley Crue, заклейми мъжете, които гледат филми за възрастни като слабаци под завивките. Според нея порното е твърде далече от реалния любовен акт. Андерсън призна ,че я привличат \"смелите и радикални мъже\", които са ангажирани с реални каузи. Именно тях тя намира за секси, а не героите от порно продукциите. \"Най-лошите любовници са тези, които гледат порно\", споделя актрисата. \"Те са сковани, безчувствени, фанатично търсят различното и понякога прибягват до насилие. Най-добри в леглото са вегетарианците. Това е доказано!\", допълва блондинката, която се подвизава за няколко дни и в българското издание на „ВИП Брадър“ през 2012-та.", "date": "2019.01.22", "title": "Памела Андерсън: Най-добри в леглото са вегетарианците"}
{"url": "https://www.monitor.bg:443/bg/a/view/zakonovi-popravki-bez-bg-grajdanstvo-sreshtu-investicii-155241", "text": "Да отпадне възможността за получаване на българско гражданство на основание инвестиции. Това е едно от предложенията за промяна в Закона за българското гражданство, които обмислят от правосъдното министерство. От ведомството съобщиха, че предприемат мерки, с които да се затегне контрола за придобиване на БГ паспорт. Проектът за поправки ще бъде обсъден на 30 януари от Съвета за развитие към МС, а след това ще бъде публикуван и за обществено обсъждане. Предложението на работната група към ведомството е било изготвено след анализ на действащите разпоредби в закона, които пък са в сила от 2013 година. Данните показали, че не била постигната целта да се привлекат повече реални чужди инвестиции. В резултат не бил постигнат нито икономически растеж, ноти пък били открити нови работни места. Имало и случаи, при които по време на производството, се установява, че инвестицията не е налична, защото ценните нижа са били продадени или други причини. Само преди дни вицепрезидентът Илияна Йотова, която финално разписва документите за получаване на БГ паспорт, че получилите гражданство заради инвестиции са пренебрежимо малко. Статистика на комисията по бъслрагко гаравнждсто към президентството показва, че през 2017 г. Чужденците, получили гражданство заради инвестиции, са 12. Тук обаче не става дума за инвестиции в предприятия, а за покупка на облигации или бонове за над 1 млн. лв или влогове в банки. Сред другите изменения са съкращаване на сроковете, презиране на критериите за получаване на гражданство, както и въвеждане на изисквания към кандидатите, които искат БГ паспорт на база произход. Последните трябва да владеят български език, да имат работа и доход в страната. От правосъдното ведомство уточняват, че промените в закона са в изпълнението на програмата на кабинета за периода 2017 – 2020 и решението на властта за намаляване на бюрокрацията и административната тежест за гражданите. Именно затова се предвижда да отпадне искането на някои документи на хартиен носител, както и опростяване на процедурите, без обаче да уточняват с колко евентуално ще бъде съкратен срокът за разглеждане на документите и получаване на БГ гражданство. От съобщението на ведомството става ясно, че то е работили над поправките около година. Работната група е била сформирана със заповед на ресорния министър Цецка Цачева през февруари 2018-та. За мерките, която цел е предотвратяване на възможни злоупотреби в процедурите, била уведомена и еврокомисарят на правосъдието Вера Йоурова. Междувременно по-рано през деня стана ясно, че ЕК ще излезе с предупреждение към няколко страни в ЕС за продажбата на гражданство. В доклад, който според „Ройтерс“ ще излезе в сряда, ЕК ще предупреди, че програмите в някои страни, които позволяват на богати чужденци да си купуват гражданство, могат да помогнат на организирани престъпни групи от страни извън ЕС да проникнат в блока и да увеличават риска от пране на пари, корупция и избягване на плащане на данъци. Според агенцията Малта, Кипър и България са единствените страни членки на ЕС, в които действат програми за гражданство срещу инвестиции.", "date": "2019.01.22", "title": "Законови поправки: Без БГ гражданство срещу инвестиции"}
{"url": "https://www.monitor.bg:443/bg/a/view/sofija-kvartet-i-ludmil-angelov-predstavjat-shediovri-na-brams-155245", "text": "Виртуозният пианист Людмил Ангелов и една от най-обичаните родни камерни формации - „София квартет”, представят шедьоври на Брамс утре вечер в камерна зала „България“. В програмата са включени Струнен квартет №1 и Клавирен квинтет във фа минор, оп. 34. Наред с големите синфонични произведения Йоханес Брамс става популярен с камерните си творби, които и днес въздействат дълбоко на публиката. Първият му струнен квартет е силно повлиян от Бетовен, Шуман и Шуберт и заедно с Клавирния квинтет във фа минор са смятани за шедьоври на романтизма. „София квартет“ са марка за качество в класическата музика. Първоначално създаден като радиоквартет към БНР, през годините в състава му са били Васил Вълчев, Николай Беспалов, Николай Гагов, проф. Димо Димов, проф. Ангел Станков, Джефри Дийн и др. Днес, обновен с едни от най-добрите инструменталисти в България, квартетът включва цигуларите Стоимен Пеев и Йордан Димитров, виолончелиста Любомир Ников и доайена на състава – виолиста Валентин Геров. Сега четиримата нестандартни музиканти от състава към Софийската филхармония си партнират с един от най-добрите съвременни пианисти Людмил Ангелов – артист с невероятна харизма и виртуоз, получил признание на най-престижните световни сцени. Билетите за събитието, което меломаните ще оценят, са по 12 лв.", "date": "2019.01.22", "title": "„София квартет“ и Людмил Ангелов представят шедьоври на Брамс"}
{"url": "https://www.monitor.bg:443/bg/a/view/razselvat-blagorodni-eleni-v-tervel-155223", "text": "Благородни елени ще бъдат разселени в ДЛС-Тервел, съобщават от Североизточното държавно предприятие. Очаква се това да стане през февруари, а елените ще бъдат уловени в края на тази седмица в ДЛС Паламара и след карантинен период ще бъдат транспортирани до три стопанства в Североизтока. За втора поредна година в ДЛС-Тервел се извършва разселване на този вид дивеч, с което се цели не само увеличаване на числеността, но и подобряване на генофонда. Ръководството на ДЛС Тервел работи за поддържане и увеличаване  на запасите от едър дивеч в стопанството. Показателен е отстрела на уникални индивиди на благороден елен и елен лопатар през последните години, което е доказателство за  отлично ниво на трофейно зрелите животни в стопанството. През тази година в ДЛС-Тервел бяха разселени  8 млади лопатарчета, доставени от ДЛС-Студен кладенец и 20 броя диви зайци. Разселването на дивеч е едно от ловностопанските мероприятия, което цели да възстанови запасите от дивеч в районите, в които те не са достигнали нормалните нива.", "date": "2019.01.22", "title": "Разселват благородни елени в Тервел"}
{"url": "https://www.monitor.bg:443/bg/a/view/rusata-zlatka-i-ni-lo-protjagat-ryka-kym-titlata-sekssimvol-2019-155237", "text": "Кои са родните секссимволи на годината? Отговор на този въпрос ще търси шоубизнеса този четвъртък в известен столичен клуб. След като преброи в нациоланен ефир колко пъти седмично си ляга с Благо Джизъса, в надпреварата влиза прясно сгодената Златка Райкова. За титлата тя ще се състезава с Николета Лозанова и фолкпевицата Мария. Своеобразният конкурс ще се проведе в няколко категории. Сред мъжете победителят ще бъде избран сред Жоро, Арти и Чоко. Венета Райкова получи номинация сред тв водещите, а Ася Капчикова и Маги Бадер ще се съревновават сред плеймейтките. Към приза \"най-сексапилна двойка\" пък ръка ще протегнат двукратният победител в Брадъра - Джино Бианкалана и половинката му Кристиана, Валери Божинов и Биляна Дол, както и Боби Ръгбиста и Никита.", "date": "2019.01.22", "title": "Русата Златка и НиЛо протягат ръка към титлата Секссимвол 2019"}
{"url": "https://www.monitor.bg:443/bg/a/view/varna-investira-3-8-mln-leva-za-razshirjavane-na-sinjata-zona-155228", "text": "В бюджета на ОП „Общински паркинги и синя зона“ във Варна са заложени близо 3,8 млн. лева. Това показват разчетите, заложени в новата финансова рамка на общината за 2019 година. Инвестицията за разширяване и развитие на зоната за платено паркиране беше одобрена на заседание на постоянната комисия „Благоустройство и комунални дейности“ към местния парламент. С част от средствата ще бъде изграден вторият етап от Синята зона, който ще обхване широкия център на Варна. За нуждите на зоната предстои да бъдат купени електрически лекотоварни автомобили, леки коли хибрид и нови „паяци“ за репатриране не неправилно паркиралите автомобили. Над 4 500 ще са местата във втората част на синята зона. Според предварителните разчети, до края на 2021 година от Синя зона се очакват приходи от 27, 7 милиона лева. След приспадане на разходите, положителният финансов резултат се оформя на 7,7 млн. лв. След пускането в действие на първия етап от Синята зона в централната градска част, варненци признаха, че вече има ред и дисциплина при паркирането по улиците. Стигна се и до парадокса да правят петиции, с които молят кмета на Варна, Иван Портних, да увеличи работното време на зоната, като настояват тя да е платена и през почивните дни. Общинското ръководство обмисля тези варианти, като се очаква след пристигането на новата техника и оборудване да се пристъпи и към реализиране на тези предложения.", "date": "2019.01.22", "title": "Варна инвестира 3,8 млн. лева за разширяване на синята зона "}
{"url": "https://www.monitor.bg:443/bg/a/view/pojar-otne-jivota-na-14-morjaci-v-cherno-more-155234", "text": "14 моряци загинаха при пожар на два кораба в Керч-Еникалския канал в Черно море. Жертви на огнената стихия станаха част от членовете на екипажите на плавателните съдове „Канди“ и „Маестро“, плаващи под танзанийски флаг. Пожарът лумнал по време на прехвърляне на гориво от единия танкер на другия, при инцидента и двата кораба са потънали. Трагедията се разигра в понеделник вечерта в неутралните води на Черно море, на 15 морски мили от нос Такил /Крим/. На борда на „Канди“ се намирали 17 души, девет от които граждани на Турция и осем – на  Индия. Екипажът на „Маестро“ наброявал 15 моряци, също с турско и индийско поданство. Събитията се развивали стремително и моряците били принудени да скачат в ледените води, за да оцелеят. Очевидци твърдят, че те не носели спасителни средства. На единият от горящите кораби избухнал взрив. 12 от моряците са спасени, а съдбата на шестима остава неизвестна. Водещата версия за трагедията е нарушаване на техниката за безопасност. Според украински източник от правителствените структури, танкерите превозвали гориво „по сива схема“. По данни на Министерството на финансите на САЩ, „Маестро“ от 2016 г. досега е бил задействан в незаконни доставки на газ в Сирия. Освен това се съобщава, че на изгорелите кораби не е работела системата AIS /Automatic Identification System/, която позволява своевременно да се реагира на аварии на борда на плавателни съдове и да се оказва помощ на пострадалите.", "date": "2019.01.22", "title": "Пожар отне живота на 14 моряци в Черно море "}
{"url": "https://www.monitor.bg:443/bg/a/view/semejstvo-italianci-rychkat-non-stop-v-internet-2-5-godini-155235", "text": "Оказа се, че цели две години и половина семейство италианци от южната област Пуля е живяло вторачено денонощно в трите домашни компютри. Става дума за майка, баща и техният 15-годишен син, които изглежда нарочно или без да искат си били избрали да битуват във виртуалната реалност на интернет. И са се хранели само със сухи пасти, бисквити и бонбони, които им купувала от близкия супермаркет все още излизащата от къщи и ходеща от време на време на училище деветгодишна дъщеря. Но именно момиченцето завежда социалните служби и полицията при тримата „хикикамори“ – така медиите на Апенините нарекоха майката, бащата и сина, оприличавайки ги на онези японци, които преди години са решавали да живеят в самота и в пълна изолация от външния свят. Учителите на детето били силно впечатлени от неговия занемарен външен вид и от все по-окаяното му състояние, но когато се опитвали да разберат причините за тях, то отказвало да говори. Тогава директорът на школото се обърнал към социалните служби, чиито чиновници само няколко дни по-късно посещават дома на италианските „хикикамори“. И се озовават пред потресаваща картина. Мръсотията била повсеместна, неизхвърляните с месеци боклуци задръствали помещенията на тристайното жилище, миришело ужасно на вкиснато от непрани дрехи и бельо. На всичко отгоре краката на петнайсетгодишното момче били силно разранени, тъй като носело обувки с два номера по-малки от нужните му сега. Тоест то било все още с тези, които имало, когато преди две години и половина семейството било поразено от болестта на съвремието – интернет наркозата или зависимостта от мрежата. Интересен е въпросът от къде то намирало средства за съществуването си – бащата получавал инвалидна пенсия от 700 евро, които стигали за сухи пасти, бисквити, бонбони и електрически ток. Сега за семейството се грижи екип от психолози, които се надяват скоро да върнат майката, бащата и сина от виртуалния в реалния свят.", "date": "2019.01.22", "title": "Семейство италианци ръчкат нон стоп в интернет 2,5 години"}
{"url": "https://www.monitor.bg:443/bg/a/view/gripyt-vze-jertva-v-pazardjik-155226", "text": "Мъж на 42 години е починал от усложнения след тежък грип в Пазарджик, съобщи директорът на областната болница в града д-р Васил Вълчев. Пациентът е бил в изключително тежко състояние. Дълго време са се борили за живота му в отделението по анестезиология, реанимация и интензивно лечение, но организмът не е издържал. 27-годишен младеж с много тежка пневмония пък е едва е прескочил трапа. Според д-р Вълчев отделенията в лечебното заведение са препълнени от хора в тежко състояние, като най-честите усложнения са пневмонии. В детските отделения са настанени по около 50 деца при капацитет по 30-40. Допълнително сме настанили и в хирургията и ортопедията. Много ме притеснява това как ще се справим – персоналът е на ръба на силите си, а пикът на грипа предстои, допълни медицинският шеф. Заради многото заболели сестри от други отделения се командироват в двете детски отделения.", "date": "2019.01.22", "title": "Грипът взе жертва в Пазарджик"}
{"url": "https://www.monitor.bg:443/bg/a/view/objaviha-starta-na-glasyt-na-bylgarija-155229", "text": "Музикалната надпревара „Гласът на България“ се завръща в ефира на bTV от 24 февруари. Шоуто ще се излъчва всяка неделя от 20 ч. Нов регламент и допълнителните елементи във всеки един етап от състезанието ще засилят конкуренцията както сред треньорите, така и сред участниците. На треньорските места ще застанат Камелия, Михаела Филева, Влади Ампов-Графа и Иван Лечев По време на кастингите на тъмно, в допълнение към добре познатия червен бутон, пред Камелия, Михаела, Графа и Лечев ще бъдат разположени и допълнителни блок бутони, на които ще са изписани имената на другите треньори. С новите бутони всеки от тях ще има възможност един път да блокира колегите си и така да ги лиши от възможността да спечелят желан участник за отбора си. Битката за таланти ще бъде още по-ожесточена и във втория етап от шоуто - вокалните двубои, когато четиримата треньори вече ще имат право само на една кражба на участник от друг отбор. Шоуто ще изненадва и с още нови етапи в състезанието, сред които т. нар. „нокаути“ - те ще позволят на треньорите да изберат тримата най-добри участници, с които да влязат във финалната битка за голямата награда на концертите на живо.  В ролята на водещи отново ще видим хип-хоп дуото Павел и Венци Венц. Победителят в „Гласът на България“ ще грабне чек за 50 000 лв.", "date": "2019.01.22", "title": "Обявиха старта на „Гласът на България“ "}
{"url": "https://www.monitor.bg:443/bg/a/view/gripyt-vze-8-jertvi-u-nas-155233", "text": "Поне 8 са потенциалните жертви на грипа у нас, като пет от тях са установени, според данните от различните области в страната.   след усложнения от грипа и след като развили бронхопневмония. Това съобщиха от РЗИ в Бургас. Съмнения има за 39-годишен помориец, че не е успял да се излекува след усложнения от грип, но още няма официално потвърждение от здравните власти. Ако се окаже, че и помориецът е жертва на грипа, броя на починалите ще нарастне на девет. Едно  ,   и  . Междувременно началника на РУО - Сливен обяви преустановяване на учебните занятия в училищата в областта от 23 януари до 27 януари 2019 г.", "date": "2019.01.22", "title": "Грипът коси наред, поне пет са жертвите у нас"}
{"url": "https://www.monitor.bg:443/bg/a/view/ronaldo-se-prizna-za-vinoven-za-ukrivane-na-danyci-155230", "text": "Нападателят на \"Ювентус\" Кристиано Роналдо официално се призна за виновен по делото срещу него за укриването на данъци.   Тази сутрин той се яви в съда в Мадрид. Очаква се CR7 да получи условна присъда от 23 месеца. Тя обаче ще бъде обявена след няколко дни. След около два часа в сградата Роналдо си тръгна, а пред събралото се мнозинство журналисти заяви единствено \"всичко свърши\". Португалската мегазвезда беше обвинен, че е укрил 14,7 млн. евро данъци върху приходи от имиджови права за периода от 2011 до 2014 г., докато беше футболист на Реал Мадрид. Дълго време той отказваше да се признае за виновен, но, според информациите, в крайна сметка е сключил споразумение с прокуратурата да плати 18,8 млн., в които е включена и глоба. Даже се твърди, че още преди месеци той е започнал поетапно да се издължава. Тази сутрин точно в 09:37 часа местно време Роналдо влезе е съдебната сграда в компанията на своята партньорка Джорджина. Според испанското законодателство всички присъди до 24 месеца са условни. През 2016 г. Лионел Меси отнесе 21-месечна присъда по сходно обвинение.  По същото време днес се гледа и делото срещу друг бивш играч на \"Реал\" (Мадрид) - Чаби Алонсо. Отказалият се вече халф e обвинен в укриване на данъци за 2 млн. евро. Той обаче отказва да се признае за виновен и затова прокуратурата настоява за ефективна присъда от 5 г.", "date": "2019.01.22", "title": "Роналдо се призна за виновен за укриване на данъци"}
{"url": "https://www.monitor.bg:443/bg/a/view/fenove-otrejdat-na-kristian-da-izpee-bolkata-otljavo-na-singer-2019-155232", "text": "Да изпълни песен, избрана лично за него от феновете му - това очаква Кристиан Костов тази седмица, когато ще се състоят записите на четвъртия епизод от китайското риалити предаване Singer 2019. Към момента в ефира на Hunan Television (Mango TV) са излъчени две серии, като този петък следобяд зрителите ще могат да проследят как се е справил българският певец и с третото предизвикателство от шоуто. \"Болката отляво\" на Васил Найденов е сред най-честосрещаните предложения на фенбазата на момчето-чудо за песен, с която то да се качи на сцената в Singer 2019. Именно с този кавър изпълнителят на Beautiful Mess си спечели много позитиви по време на участието му в родния X Factor. Сред останалите парчета, за които лобират родните почитатели на Костов, са Impossible на Джеймс Артър, Bones, с която групата Equinox се представи на Евровизия миналата година и др. Припомняме, че към момента Кристиан се справя повече от успешно на китайската сцена, а след излъчването на втория епизод той  За първи път от старта на шоуто, Костов ще даде тон за песен два пъти в един епизод този петък. Той ще изпълни Crazy на Gnarls Barkley и Don't на Ед Шийрън.", "date": "2019.01.22", "title": "Фенове отреждат на Кристиан да изпее \"Болката отляво\" на Singer 2019"}
{"url": "https://www.monitor.bg:443/bg/a/view/kris-braun-e-zadyrjan-za-iznasilvane-155231", "text": "Американският рапър Крис Браун отново се сблъска челно със закона. Този път в Париж. Той е арестуван, заедно с бодигарда си и още един човек, по обвинение в изнасилване. Жалбата е подадена от 24-годишна жена, чието име се пази в тайна, в районно управление в северозападен Париж. По нейни сведения е била изнасилена в петзвезден хотел, в който е отишла доброволно, след като срещнала Браун и компанията му в нощен клуб на 15 януари. Звездата и другите двама мъже остават в ареста, докато тече разследването. Информацията е потвърдена и от френските власти. казва източник от прокуратурата. Обвинителката разказала пред полицаите, че след като го срещнала се съгласила да отиде с него в хотела му заедно с още една жена и всичките трима мъже. допълва друг неназован източник. Рапърът и останалите двама са били закопчани в хотела им и не са оказали никаква съпротива. Вече имат адвокати, които ги представляват. От звукозаписната компания на изпълнителя – Сони Мюзик не коментират случая. Припомняме, че през 2009-та Крис Браун призна, че е извършил физическо насилие над тогавашното си гадже Риана.Пробацията му по това дело приключи през 2015 г.", "date": "2019.01.22", "title": "Крис Браун е задържан за изнасилване"}
{"url": "https://www.monitor.bg:443/bg/a/view/deklaracijata-za-oblagane-na-dohodite-s-barkod-veche-veche-e-na-sajta-na-nap-155220", "text": "Годишната декларация за облагане на доходите с баркод вече е публикувана на интернет страницата на НАП - www.nap.bg., съобщиха от приходната агенция. Формулярът с баркод изчислява автоматично дължимия данък след попълване на информация за получените доходи, внесените осигурителни вноски и ползваните облекчения. Електронната декларация трябва да се изтегли на компютър от интернет страницата на Агенцията и да се попълни \"офлайн\". Подаването на декларация с баркод гарантира, че данъкоплатците няма да допуснат технически грешки, тъй като дължимият данък се изчислява автоматично след попълване на приложенията за различните видове доход. От НАП напомнят също, че изпращането на декларация с баркод предполага и по-бързо възстановяване на надвнесен данък, тъй като информацията директно се прехвърля от формуляра след сканирането на баркода. Подаването на декларацията с баркод става чрез изпращане по пощата или в офис на НАП. Срокът за подаване на годишните данъчни декларации за облагане на доходите изтича на 30 април 2019 г., като в същия срок трябва да бъде заплатен и дължимият данък за довнасяне. Гражданите ще могат да ползват 5 процента отстъпка, ако подадат декларациите си по електронен път до 31 януари 2019 г. От припомниха, че в данъчната декларация за 2018 г. се вписват всички доходи получени до 31 декември, независимо, че през януари 2019 г. може да се изплащат заработени пари за последния месец на миналата година. Най-бързо и лесно декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г., посочиха от приходната агенция. Годишната декларация за облагане на доходите с баркод вече е публикувана на интернет страницата на НАП - www.nap.bg, допълниха от приходната агенция. Формулярът с баркод изчислява автоматично дължимия данък след попълване на информация за получените доходи, внесените осигурителни вноски и ползваните облекчения, напомнят от НАП. Електронната декларация трябва да се изтегли на компютър от интернет страницата на Агенцията - www.nap.bg и да се попълни \"офлайн\". Подаването на декларация с баркод гарантира на клиентите на администрацията, че няма да допуснат технически грешки, тъй като дължимият данък се изчислява автоматично след попълване на приложенията за различните видове доход, добавиха от НАП. От приходната агенция напомнят също, че изпращането на декларация с баркод предполага и по-бързо възстановяване на надвнесен данък. Това е така, защото не се налага допълнителното обработване и попълване на данните от тези декларации ръчно, тъй като информацията директно се прехвърля от формуляра след сканирането на баркода. Подаването на декларацията с баркод става чрез изпращане по пощата или на място в някои пощенски станции, където директно ще бъде издаден входящ номер. Декларацията може да се подаде и лично в офис на НАП. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg, се посочва в съобщението.", "date": "2019.01.22", "title": "Декларацията за облагане на доходите с баркод вече вече е на сайта на НАП"}
{"url": "https://www.monitor.bg:443/bg/a/view/50-336-invalidi-podali-zajavlenija-za-finanova-podkrepa-155215", "text": "50 336 хора с увреждания са подали заявления до Агенцията за социално подпомагане за новата финансова подкрепа, отчете социалният министър Бисер Петков. Помощта се отпуска от началото на тази година и заменя интеграционните добавки. Инвалидизираните пенсионери също ще взимат финансовата подкрепа вместо инвалидната четвъртинка (25% от социалната пенсия), която получаваха до края на 2018г. Тя вече няма да бъде изплащана от осигурителния институт, а от Агенцията за социално подпомагане. От подкрепата могат да се възползват всички пълнолетни инвалиди или това означава над 600 000 българи. За да получат финансовата подкрепа тези, които до момента не са получавали интеграционни добавки, трябва да подадат заявления до Агенцията за социално подпомагане. Това трябва да се случи не по-късно от 31 март. Помощта е процент от линията на бедност и зависи от степента на увреждане. Бисер Петков увери, че всички ще получат финансова подкрепа, като тези чиято сума, получавана до края на 2018г. е по-благоприятна ще бъде запазена. Изплащането ще става по избран от лицето начин-по банков път или през пощенските клонове. „В най-лошия случай подкрепата ще е със 134 лева повече. Не приемам да се обвинява администрацията за безхаберие, за мудност и бойкот\", изтъкна социалният министър, в отговор на думите на омбудсмана Мая Манолова, че администрацията бламира реформата за хората с уврежданията.“. По повод информацията за фалшивите телкове, която оповести вчера прокуратурата, Петков каза, че очаква акцията срещу ТЕЛК-мафията да подейства дисциплиниращо. Социалният министър допълни още, че е предупреждавал за нередности в системата с инвалидните пенсии и е предлагал нейната корекция още през 2017. Тогава Бисер Петков внесе концепция, но не получил нито политическа подкрепа в парламента, нито от организациите на хората с увреждания. „Имаше реакция, че ще бъдат отнети инвалидните пенсии и това предизвика промяна. Тръгна се в другата посока\", припомни Бисер Петков. Той допълни още, че всяка една система, колкото и да е съвършенна при прилагането си може да покаже дефицити или да доведе до злоупотреби.", "date": "2019.01.22", "title": "50 336 инвалиди подали заявления за финансова подкрепа"}
{"url": "https://www.monitor.bg:443/bg/a/view/alo-izmamnicite-vkaraha-i-internet-v-shemata-155218", "text": "В Добрич вече има три случая на опити за измама след запознанство чрез Интернет, съобщи директорът на Областната дирекция на МВР старши комисар Никола Панчев. Жертвите са самотни жени – на 30и няколко, 40 и няколко и 50 и няколко години. Измамникът се представя за богат чужденец, който комуникира с жертвите по скайп в разстояние на месец – два. После й казва, че ще й изпрати колет със злато, скъпи подаръци или бижута, но жертвата трябва да плати известна сума за митническите такси и документи. Парите се превеждат по банкова сметка в държави извън Европейския съюз, която веднага след това се закрива. „Много трудно успяхме да предотвратим единия от случаите в Добрич. Жената не ни повярва, че става въпрос за измама, но в крайна сметка не допуснахме това да се случи”, обясни Панчев. В друг от случаите жената не само дала своите пари, но взела и заем, за да доплати исканата сума. През декември на територията на област Добрич са регистрирани два случая на телефонни измами по добре познатата схема – съдействие на полицейски служители. Едната измама е в град Тервел и е разкрита, а сумата е 3 700 лева. Според главен инспектор Красимир Манолов, началник на сектор „Криминална полиция”, измамниците вече карат жертвите да носят парите в друго населено място с цел по-трудното им установяване. Жената от Тервел е подмамена да занесе парите в Силистра. На място е заловено и мулето, което трябвало да прибере парите. Другата измама е в кв. „Рилци” и все още не е разкрита. Жертвата се разделила с 4 000 лева. Телефонните измамници до толкова са усъвършенствали своите схеми, че жертвите не вярват на най-близките си роднини, както и на истинските полицаи, каза ст. комисар Никола Панчев.", "date": "2019.01.22", "title": "Ало измамниците вкараха и Интернет в схемата"}
{"url": "https://www.monitor.bg:443/bg/a/view/rzi-proverjava-sluchaja-s-izdyhnaloto-ot-tejyk-grip-dete-155214", "text": "Регионалната здравна инспекция (РЗИ) в Благоевград прави проверка на случая, при който 5-годишно дете почина след усложнения от грип в местна болница. \"Лекарите са положили всички усилия да спасят момчето, но заболяването се е развило мълниеносно\", коментира за Дарик д-р Веселка Мончева, директор на дирекция \"Надзор на заразните болести\" към РЗИ-Благоевград.   От здравната инспекция съобщават, че нараства заболеваемостта от грип и остри респираторни заболявания в Благоевградска област, но все още не е достигната пределната точка за обявяване на епидемия. \"Грипът е много сериозно заболяване и трябва веднага да търсим помощ още при първите симптоми\", подчерта д-р Мончева. По думите й, грипът настъпва и в Благоевградска област, по-конкретно в общините Благоевград, Сатовча, Сандански и Петрич. \"До края на седмицата ще наблюдаваме дали ще се задържи толкова висока заболеваемостта и дали ще се достигнат високи стойности, за да обявим грипна епидемия\", допълни експертът от РЗИ.  Миналата седмица за Благоевград са регистрирани 182 заболели на 10 000 души, като  критичната точка е 396. Вчера и днес личните лекари дават информация за ръст на болните от грип. При този темп на развитие, може би, до края на седмицата ще бъде обявена грипна епидемия и в Благоевград, прогнозираха експертите в РЗИ.", "date": "2019.01.22", "title": "РЗИ проверява случая с издъхналото от тежък грип дете"}
{"url": "https://www.monitor.bg:443/bg/a/view/158-deca-sa-vyrnati-v-obrazovatelnite-institucii-v-pazardjishko-155219", "text": "158 деца са върнати в образователните институции в Пазарджишко, стана ясно на работната среща, проведена от заместник областния управител Йордан Кожухаров с представители на институции и общински администрации, които изпълняват дейности по обхващане и включване в образователната система на деца и ученици в задължителна предучилищна и училищна възраст. По данни на Регионалното управление на образованието в Пазарджик на територията на областта екипите за обхват са извършили посещения на 3866 адреса. В резултат на съвместната работа на институциите от началото на учебната година 158 деца и ученици с постоянен адрес в областта са върнати в образователната система, като 131 от тях са записани в учебни заведения на територията на област Пазарджик. Общо 136 са случаите в областта, по които работят експертите на РДСП Пазарджик в посока превенция от отпадане от училище и връщане на децата в образователните институции.   В екипите за обхват в област Пазарджик са включени 459 учители и директори от училища, 140 учители и директори от детски градини, 109 представители на общински администрации, 57 представители на ОД на МВР Пазарджик, 57 представители на Регионалната дирекция „ Социално подпомагане“, 34 кметове на населени места. Всички институции на територията на област Пазарджик, свързани с изпълнението на дейностите по механизма, работят екипно, в сътрудничество и  много добра координация.", "date": "2019.01.22", "title": "158 деца са върнати в образователните институции в Пазарджишко"}
{"url": "https://www.monitor.bg:443/bg/a/view/v-belgrad-azis-izliza-na-edna-scena-s-goran-bregovich-155224", "text": "Възможността да излезе на една сцена с балкански звезди, сред които Горан Брегович, Мария Шерифович, Желко Йоксимович и Степан Хаусер, ще получи Азис. Те ще бъдат специални гости по време на първата церемония по връчването на наградите MAC (б. а. - Music Awards Ceremony) , а кралят на поп-фолка е сред номинираните. Събитието ще се проведе в най- голямата зала в Белград - Štark Arena, а датата е 29 януари. Сред номинираните са най-популярните изпълнители от Сърбия, Хърватска, Босна и Херцеговина, Черна гора и Македония. Дуетната песен на Азис със сръбската певица Йелена Карлеуша - „O.S.T.A.V.L.J.A.M.T.E“, ще се бори за триумф в категорията „Колаборация на годината“. Карлеуша, която е известна още като балканската Ким Кардашиян, участва в категорията й със съвместното си парче с Аца Лукас - „Bankina”. Всички меломани ще могат да гласуват в интернет платформата на MAC или чрез есемес. Първоначално са номинирани около 200 изпълнители, а след първия етап по гласуването, ще останат по 6 номинации във всяка една категория. Категориите са общо 13, сред които „Поп хит“, „Рок хит“, „Денс хит“, „Фолк хит“, „Хип-хоп хит“, „ Най-добър млад изпълнител“, „Музикален клип на годината“, „Концерт на годината“ и други. „MAC ще бъде музикално-сценичен спектакъл, който за първи път ще разтърси Балканите, а Подготовката е много сериозна, ще бъдат използвани най новите аудио и видео технологични новости, за да може церемонията да бъде наистина на много високо ниво“, коментират организаторите от Skymusic. Идеята на организаторите е през следващата година в номинациите да бъдат включени и изпълнители от другите балкански държави.", "date": "2019.01.22", "title": "В Белград: Азис излиза на една сцена с Горан Брегович"}
{"url": "https://www.monitor.bg:443/bg/a/view/prez-proletta-shouto-kato-dve-kapki-voda-se-zavryshta-s-nov-sezon-155222", "text": "Шоуто за преобразявания „Като две капки вода“ ще се разпише с нов седми сезон в ефира на Нова тв. Предаването ще се завърне на малкия екран през пролетта. В ролята на водещи отново ще видим любимото тв дуо – Димитър Рачков и Васил Василев-Зуека. „Седми сезон на „Като две капки вода“ ще покаже за пореден път уникалния талант на участниците и ще даде възможност на някои от тях да разкрият неподозирана страна пред публиката. Освен несравнимо забавление за осемте звезди, и скрит талант“, коментират от екипа на формата. Лауреатите в предишните сезона на „Като две капки вода“ са Рафи Бохосян, Невена Бозукова, Ненчо Балабанов, Калин Врачански, Михаела Маринова и Славин Славчев. Сред участниците пък се нареждат Азис, Орлин Павлов, Преслава, Герасим Георгиев - Геро, Десислава, Поли Генова, Златка Райкова, Гери-Никол и други.", "date": "2019.01.22", "title": "През пролетта: Шоуто \"Като две капки вода“ се завръща с нов сезон"}
{"url": "https://www.monitor.bg:443/bg/a/view/mercedes-vdiga-v-polsha-zavod-za-baterii-za-elektromobili-i-hibridi-155227", "text": "Mercedes-Benz ще построи в Полша завод за производство на батерии за електромобили и хибриди, съобщи премиерът на страната Матеуш Моравецки, след среща с един от шефовете на германския автомобилостроител Маркус Шефер. Цеховете на известната фирма ще бъдат изградени в гр. Явор и в тях ще бъдат заети около 1000 души. Бившата соцдържава отдавна е привелкателна за автомобилостроителите. В края на октомври миналата година японският концерн Тоуоtа обяви намеренията да изгради първият си завод за xибpидни ĸoли извън Aзия. То ще се намира пoлcĸия гpaд Baлбжиx. Плановете на автомобилостроителя предвиждат за реализацията на проекта в източноевропейската държава да бъдат инвестирани 4,5 млрд. пoлcĸи злoти или мaлĸo нaд 1 млрд eвpo.", "date": "2019.01.22", "title": "Mercedes вдига в Полша завод за батерии за електромобили и хибриди"}
{"url": "https://www.monitor.bg:443/bg/a/view/mikro-roboti-lekuvat-i-operirat-v-choveshkoto-tjalo-155221", "text": "Изглежда съвсем скоро, малки роботи ще плуват и  пълзят в човешкото тяло, за да доставят лекарства или да почистват артериите. Човешкото тяло е изпълнено с напълно различни условия на средата, за това роботите трябва да могат да се адаптират в движение. Изследователите от EPFL и ETH Zurich са разработили микро роботи, които могат автоматично да променят формата си, според заобикалящата ги среда. Новите роботи са проектирани да бъдат автономни при движение, като променят формата си според на заобикалящата ги среда, сгъвайки и разгъвайки се в най-ефективната форма за случая. Изследователите са установил, че когато тялото на робота е с формата на тръба и плоска опашка за гребане е най-подходящо за плуване през течност с нисък вискозитет, докато спираловидната форма е по-подходяща при преминаване през течности с по-висок вискозитет. За да може робота сам да променя формата си, екипът го е проектирал да извършва това, при наличието на по-висока концентрация на захароза. Изследователите са изпробвали роботите, пускайки ги през тънки стъклени тръби, имитиращи кръвоносни съдове, където плували във течности с различен вискозитет, които протичали с различна скорост. Това помогнало на екипа да разбере кои форми, за коя среда са най-подходящи. Екипът разработва микро роботи от няколко години, но тези са най-напредналите, досега. Това изследване може да доведе до създаването на роботи, които доставят лекарства директно до нуждаещите се места в човешкото тяло, и дори извършват операции. Пълното изследване е публикувано в списание  .  ", "date": "2019.01.22", "title": "Микро роботи лекуват и оперират в човешкото тяло"}
{"url": "https://www.monitor.bg:443/bg/a/view/dve-treti-ot-am-hemus-do-jablanica-sa-gotovi-155210", "text": "Близо 67% е изпълнението на участъка между Ябланица и Боаза от АМ „Хемус“. Изграждането на 9,3 км от автомагистралата стартира в края на март миналата година. Организацията на работа е много добра и е напълно възможно обектът да бъде завършен в началото на есента т. г. По договор участъкът трябва да е готов през март 2020 г. В момента на обекта работят около 200 души и над 100 специализирани машини. Извършват се земни и пътни работи, водостоци и др., каквито дейности са възможни при настоящите метеорологични условия.  Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв.  В момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище. Строителството на отсечката между Буховци и Белокопитово започна на 16 август м. г. Този участък е 16 км и на него ще има 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Извършените до момента строително-монтажни работи включват почистване и изсичане на храсти и дървета, изкопи за отстраняване на хумусния пласт, изкопни работи и оформяне на терена, взривни работи, трасиране на проектното трасе. Цялостното доизграждане на АМ „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. ", "date": "2019.01.22", "title": "Две трети от АМ \"Хемус\" при Ябланица са готови"}
{"url": "https://www.monitor.bg:443/bg/a/view/ciganka-napadna-i-udari-feldsherka-ot-speshnoto-155211", "text": "Циганка нападна и удари фелдшерка от спешното отделение в Горна Оряховица. Поредното нагло нападение е извършено в понеделник през нощта. Линейката с шофьора и фелдшерката Наталия Армянова била извикана на адрес в железничарския град по сигнал за бебе в тежко състояние. Когато присгигнал медицинският екип установил, че петмесечното бебе е с висока температура и тъй като имало вроден сърдечен порок, се налагало да бъде веднага транспортирано в общинската болница. Там била нападната от майката на бебето. „Влязох в манипулационната да взема урбазон и апарат за обдишване. Вратата обаче е автоматична и се заключи след мене. Като излязох навън ме порещна майката на пациента с крясъци и викове: „Защо ми удряш и хлопаш вратата под носа. След това без да очаквам, ме удари по лицето”, разказва медицински фелдшер Наталия Армянова. Тя е категорична, че с нищо не е дала повод на жената да и посегне, още повече че в този момент подготвяла всичко необходимо, детето да бъде транспортирано по спешност в областната болница във Велико Търново. От удара фелдшерката получила кръвонасядане и травма на лицето и вдигнала кръвно. Въпреки това обаче тя геройски изкарала нощното дежурство. След направения и преглед се установило, че има разбита горна устна, хематом на венеца и тежка психологическа травма. Колегите и повикали полиция, а пред униформените нападателката продължила да се държи нагло и агресивно и срещу тях. наложило се единият от полицаите да присъства по време на транспортирането на бебето до търновската болница. След случката пострадалата фелдшерка Армянова е подала омолба за напускане и е излязла в отпуска. Извадила си е и медицинско и смята да съди циганката нападателка. Това е поредното нападение над служител на спешва помощ в региона. Последният такъв случай бе в търновския филиал на спешното Тогава пиян и вероятно дрогиран пациент се нахвърли върху лекарка с ножица и само запазеното самообладание от страна на жената я спаси от сигурна смърт. Едва ли има филиал на спешните медици в областта, където през последните години да няма регистриран поне по един случай на нападнат екип. Най-често нападенията са по време на извикването на адрес, но има и случаи, когато агресията е проявена в помещенията на спешна помощ. Досега нито един от нападателите не е получил ефективна присъда и затвор. Заради чачестилите нападения някои дългогодишни служители на спешна помощ напуснаха, заявявайки, че не могат да причинят повече този ежедневен тормоз на себе си и семействата. Останалите признават, че живеят в непрекъснат страх по време на дежурствата си, особено през нощните.", "date": "2019.01.22", "title": "Циганка нападна и удари фелдшерка от спешното"}
{"url": "https://www.monitor.bg:443/bg/a/view/samolet-s-novo-popylnenie-na-kardif-izchezna-155225", "text": "Рекордната покупка на \"Кардиф Сити\" Емилиано Сала е бил на борда на самолет, който е изчезнал по време на полет от френския град Нант към уелската столица, съобщават медиите на Острова. Южноамериканецът подписа със “сините птици” преди броени дни, а сумата от 15.5 милиона паунда, която участниците в Премиър лийг платиха на колегите си от Франция, е най-голямата в клубната история. Според разпространената информация 28-годишният Сала е бил един от двамата пътници в самолета “Пайпър Малибу”, а британската брегова охрана е пратила два хеликоптера, които да търсят следи в Ла Манша, но към момента няма нищо намерено. От летището в Кардиф са заявили, че полетът е трябвало да кацне от Нант, но не споделиха повече информация. Изявлението на \"Кардиф Сити\" гласи, че ситуацията е в процес на изясняване. От метеорологичната служба пък коментират, че по времето, в което самолетът е изчезнал (около 20:30 часа местно време в понеделник вечерта), атмосферните условия не са били тревожни, като е имало само лек дъжд и нормален вятър. От френска страна пък има потвърждение, че Сала със сигурност е бил на борда на изчезналия самолет.  ", "date": "2019.01.22", "title": "Самолет с ново попълнение на \"Кардиф\" изчезнa"}
{"url": "https://www.monitor.bg:443/bg/a/view/eto-koga-shte-se-igrae-derbito-mejdu-levski-i-cska-155212", "text": "Спортно-техническата комисия към БФС утвърди програмата от 21-и до 26-и кръг в Първа професионална лига. Дербито между Левски и ЦСКА ще се играе на 24-и февруари от 14:45 часа на стадион “Васил Левски”. Дебютът на новия треньор на “сините” Георги Дерменждиев ще е на 17 февруари от 17:30 часа, когато \"Левски\" приема \"Локомотив\" (Пловдив).  Шампионът \"Лудогорец\" пък ще стартира на 15 февруари от 17:30 часа в Стара Загора срещу \"Верея\". Програмата на Първа лига: Февруари  XXI кръг  15.02 /петък/ Верея - Лудогорец 17.30  16.02 /събота/ Ботев Вр - Витоша 12.30  Черно море - ЦСКА 15.00  Ботев Пд - Славия 17.30  17.02 /неделя/ Етър - Дунав 12.30 Септември - Берое 15.00  Левски - Локомотив Пд 17.30  XXII кръг  19.02 /вторник/ Славия - Черно море 12.30  Лудогорец - Ботев Пд 15.00  ЦСКА - Ботев Вр 17.30  20.02 /сряда/ Дунав - Верея 12.30  Локомотив Пд - Септември 15.00  Витоша - Левски 17.30  21.02 /четвъртък/ Берое - Етър 17.30  XXIII кръг  23.02 /събота/ Ботев Вр - Славия 12.30  Черно море - Лудогорец 15.00  Ботев Пд - Верея 17.30  24.02 /неделя/ Етър - Локомотив Пд 12.00  Левски - ЦСКА 14.45  Берое - Дунав 17.45  25.02/понеделник/ Септември - Витоша 17.30  Март:  XXIV кръг  01.03 /петък/ Верея - Черно море 17.30  02.03 /събота/ Дунав - Ботев Пд 12.30 Локомотив Пд - Берое 15.00 ЦСКА - Септември 17.30  03.03 /неделя/ Витоша - Етър 12.30 Лудогорец - Ботев Вр 15.00  Славия - Левски 17.30  XXV кръг  08.03 /петък/ Ботев Вр - Верея 17.30  09.03 /събота/ Локомотив Пд - Дунав 15.00  Етър - ЦСКА 17.30  10.03 /неделя/ Септември - Славия  Черно море - Ботев Пд 15.00  Левски - Лудогорец 17.30  11.03/понеделник/ Берое - Витоша 17.30  XXVI кръг  15.03 /петък/ Ботев Пд - Ботев Вр 17.30  16.03 /събота/ Верея - Левски 12.30  Лудогорец - Септември 15.00  ЦСКА - Берое 17.30  17.03 /неделя/ Витоша - Локомотив Пд 12.30  Дунав - Черно море 15.00  Славия - Етър 17.30 ", "date": "2019.01.22", "title": "Ето кога ще се играе дербито между \"Левски\" и ЦСКА"}
{"url": "https://www.monitor.bg:443/bg/a/view/levski-i-slavisha-razbraha-slovenecyt-predade-shtafetata-na-dermendjiev-155206", "text": "Изпълнителният директор на \"Левски\" Павел Колев и Славиша Стоянович си стиснаха ръцете в Агия Напа. Двете страни се разделят по взаимно съгласие, въпреки че словенецът имаше договор до края на май.   Колев, който пристигна в Кипър с новия треньор на тима Георги Дерменджиев, първо се срещна със Стоянович преди следобедното занимание, провеждайки 30-минутен разговор. Директно от него 49-годишният треньор отиде да изведе тима на оказалата се последната му тренировка начело на \"Левски\".  Краят на заниманието бе изключително емоционален за сърбина и играчите, като той се разплака, а сълзите си не скриха и част от колегите му и някои от футболистите.  Разчувствувалият се треньор седна да продължи своя разговор след вечерята с Колев, с когото поговориха още известно време и накрая се разбраха. Веднага след това Стоянович с помощниците му Небойша Милошевич и Енвер Чирич седнаха на една маса с Георги Дерменджиев в компанията на новия силен човек на \"Герена\". Досегашният треньорски щаб на \"Левски\" и бившият наставник на \"Лудогорец\" проведоха разговор, който продължи над един час. На него бе дадена пълната програма на \"сините\" за подготовката, както и бе разказано какво е правено досега. Двете страни демонстрираха отличен професионализъм, въпреки че на Стоянович, Милошевич и Чирич не им беше лесно след тази светкавична и емоционална раздяла с \"Левски\". Асен Букарев, който остава помощник, ще бъде основната връзка между играчите и Дерменджиев.", "date": "2019.01.22", "title": "\"Левски\" и Славиша се разбраха, словенецът предаде щафетата на Дерменджиев"}
{"url": "https://www.monitor.bg:443/bg/a/view/orkestyr-titanik-za-optimisti-v-satirata-155158", "text": "„Оркестър Титаник“ - най-играната по света и със сигурност най-силната пиеса на драматурга Христо Бойчев, бе аплодирана премиерно миналата седмица в режисьорската версия на кукленика проф. Румен Рачев в Сатиричния театър. Спектакълът се появява петнайсетина години след предишната незабравена още софийска постановка на Пламен Панев, която критиката свърза с проточилото се, несвършващо българско потъване. Е, сега и вече осезаемо залива и доста голяма част от останалия свят – с обедняването и кризите на идентичността, със скептицизма към генералния проект за нашия общ свят и търсенето на спасение единствено във вътрешните опори, понякога напълно илюзорни и налудничави. И текстът е все така недвусмислена метафора на обществото, зарязало на запустяла гара най-уязвимите си представители, влак за които навярно никога няма да пристигне и да спре, за да ги качи. Философската трагикомедия на Бойчев има за герои неколцина несретници, които животът е превърнал в алкохолизирани клошари, обитаващи изоставена гарова постройка. Компанията тренира „на сухо“ обир на влак като в Дивия запад, само че с по нашенски смалени амбиции и мащаби. Лидер на тази групичка маргинали е бившият музикант и „бивш арменец“ Мето фон Метонян (Константин Икономов), който къса старите партитури и окачва листовете от тях за общо ползване в клозета -  Негов „конкурент“ за ръководната палка е някогашният шеф на това място – останалият без работа железничар Луко (Кирил Бояджиев), който знае наизуст разписанията на всички влакове, но това днес не помага никому, защото така и така всички ги подминават. Тук е и впиянченият служител в зоопарк Доко (Николай Брънзалов от Кюстендилския театър), уморил животните от глад, продавайки храната им срещу алкохол. Накрая се е споминала и вярната му до гроб мечка Катя, която той не може да прежали. Тук е и Любка - изпаднала жена с неясна биография. В ролята ефектно дебютира при сатириците новото попълнение в трупата – звездата Силвия Лулчева, която е съблякла неподправеното си излъчване на грандама, за да се гмурне в декаданса на своята героиня и нейната мъжка компания. Докато един ден на гарата не се появи самият уж Хари Худини (Иван Панев, който също от този сезон е на щат в Сатирата). Маг, шарлатанин или аутсайдер като останалите – няма значение. Той все пак ще им демонстрира, че не всичко е изгубено, че има и друг свят – на илюзиите и мечтите. В спектакъла се усеща и Бекетовото „очакване на Годо“, и копнежът на Чеховите персонажи по Москва, в случая – по една въображаема, но възможна потегната и красива гара. Може би България, може би Балканите, може би Европа?!... В сравнение с прочита на покойния от две години и половина режисьор Пламен Панев този „Оркестър Титаник“ на Румен Рачев е направо една оптимистична приказка. Няма го мрачния драматизъм на по-старата версия с Малин Кръстев, Станка Калчева, Стефан Мавродиев, Яни Йозов (също вече покойник) и Красимир Недев, няма я страховитата трезвост на Доко, нито майчинските угризения на Любка, част от бекграунда на персонажите. какво е да изчезнеш (кое е да си „отсам“ и кое е да си „отвъд“, в смъртта), да не съществуваш за другите и те за теб и всъщност ти ли изчезваш или светът... Тук финалът е по-фантазен – накрая всички са целите в бяло и звучи вълшебна музика. Разбира се - в някой въображаем по-добър свят или поне в душите. Така че след „Оркестър Титаник“ за песимисти сега имаме и вариант за оптимисти. А иначе би трябвало вече да сме разбрали, че спасението на давещите се е не в ръцете на някой Худини, а на самите давещи се...", "date": "2019.01.22", "title": "„Оркестър Титаник“ за оптимисти в Сатирата"}
{"url": "https://www.monitor.bg:443/bg/a/view/ochakva-ni-vetrovita-i-snejna-sedmica-155207", "text": "Атмосферното налягане ще се понижава и ще е по-ниско от средното за месеца. През следващото денонощие ще е облачно. Слаби валежи от мокър сняг или дъжд и сняг ще има в Северозападна България, в югозападните райони - слаб дъжд, а в планинските райони на Западна България - слаб сняг.   В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. Минималните температури ще са между минус 3 и 2 градуса, преобладаващите максимални ще са от 2 до 7 градуса, сочи прогнозата на НИМХ. Над Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4-6 градуса. Температурата на морската вода е около 6 градуса. Вълнението на морето ще бъде 3 бала, в заливите - 2 бала.   Над планините ще е облачно, в масивите в Западна България и Родопите със слаби валежи от сняг, под около 1200 метра - от дъжд и сняг. Ще духа умерен до силен югозападен вятър. Максималната температура на височина 1200 метра - около 2 градуса, на 2000 метра - около минус 4 градуса. В сряда на много места ще вали дъжд, над около 1000-1200 м - сняг. Вятърът в Източна България временно ще се ориентира от югозапад, ще се усили и температурите там ще достигат на места до около 10-12 градуса. В Западна България ще остават предимно между 3 и 8 градуса.  През нощта срещу четвъртък валежите ще обхванат цялата страна и ще се усилят. Ще духа до умерен, в източната половина от страната временно силен югоизточен вятър и ще вали дъжд, в планините над около 1600 м - сняг. В четвъртък валежите ще продължат. На места, главно в Западна България и в Рило-Родопската област, ще са значителни. Вятърът ще остане югоизточен и температурите ще са сравнително високи за периода, особено в Източна България.   ", "date": "2019.01.22", "title": "Очаква ни ветровита и снежна седмица"}
{"url": "https://www.monitor.bg:443/bg/a/view/shef-na-google-30-ryst-na-bvp-v-bg-do-2025-g-ot-digitalizacijata-155216", "text": "30% ръст може да достигне българската икономика до 2025 година, стига да се дигитализира. Това каза отговорният директор в Google за България, Гърция, Кипър и Малта Григорис Зарифополус по време на дискусия, цитирайки резултатите от доклад на консултантската компания McKinsey & Co. За дигитализираните икономики този ръст би означавал 200 млрд. евро нагоре за БВП, а за България около 8 млрд. евро. Обаче има какво още да се желае. Част от проблемите са дигиталните умения, както и липсата на достъп до Интернет за част от децата у нас. “Още през 2016 г. видяхме, че на голяма част от българското население му липсват такива умения, особено в малките и средни предприятия”, коментира Зарифополус. Затова от Google са започнали програмата Grow with Google - “Дигитален растеж” за повишаване на уменията за използване на цифровите технологии. От 2016 г. насам над 44 000 са били българските граждани, обучени по платформата като 25% от търсещите работа са регистрирали развитие в своя кариерен път. 70% от малките и средните бизнеси също са се разраснали благодарение на обученията. През 2017 г. програмата предложи семинари из цялата страна, а през 2018 г., с помощта на министерството на икономиката, Българската търговско-промишлена палата (БТПП) и SoftUni, бяха проведени допълнителни лекции с 12 дигитални консултанти, които са посетили общо 35 града у нас. В резултат над 80% от бизнес шефовете започнали да виждат интернет пространството като възможност за растеж, а 75% решили да инвестират онлайн. “Една трета от работодателите решиха, че ще наемат повече хора, а това е добре”, допълни Зарифополус. Google вече е започнал програма за предотвратяване на късен старт на дигитализация за децата. С тази цел са обучили над 1000 учители, които да представят учебния материал по по-интересен и иновативен начин. “В България имате таланта и ресурсите, за по-добро бъдеще”, смята директорът от Google и добави, че у нас в програмата вече са обхванати 30 000 деца. Зафиропулос допълни, че когато едно дете научи нещо то става по-уверено в живота. Според вицеприемиера Томислав Дончев \"Сегашният икономически модел на страната ни се е изчерпал\", каза зам.-премиерът Томислав Дончев. По думите му, всички участници на пазара, от сладкарниците до големите фабрики, трябва да се постараят да увеличат конкурентоспособността си. Това ще стане чрез дигитализация, с която производството ще е по-добре организирано, а складовата наличност по-добре контролирана. Развитие в дигиталните умения също е необходимо. “Има големи предизвикателства, за които не са готови нито гражданите, нито политиците”, смята Дончев. Според него страната ни има големи шансове стига частният и публичният сектор да се синхронизират.", "date": "2019.01.22", "title": "Шеф на Google: 30% ръст на БВП в България до 2025 г. от дигитализацията "}
{"url": "https://www.monitor.bg:443/bg/a/view/1070-uchilishta-v-gripna-vakancija-155209", "text": "Днес в 1070 образователни институции няма да се осъществява образователен процес. Това са над 1/4 училищата и детските градини, заяви образователният министър Красимир Вълчев.  \"Днес може би е пикът, но не можем да прогнозираме точно. Имаме обявени грипни ваканции в областите Добрич, Варна.\", обясни Вълчев. Той уточни, че днес е последният ден без учебни занятия в областите Бургас, Стара Загора, където е и броят на най - много засегнати школа.  Просветният министър успокои, че в столицата все още не е достигнат прага за грипна епидемия. „В София- град сме близо до 75% от достигането до праговата стойност\", уточни той.  Вълчев коментира още, че не се обмисля превантивна грипна ваканция. „Ако имаме такава, тя трябва да е свързана с по-ниски прагови стойности. Няма как при два пъти по-ниска стойност, да лишим всички деца от възможността да ходят на училища.\", каза той. Във връзка с наваксването на учебния материал Вълчев  обясни, че дните няма да се отучват, а всеки учител ще избира по какъв начин да преструктурира материала. От днес в грипна ваканция са 194 училища в област Пловдив, 122 училища в област Варна и 69 училища в област Добрич.  По предписание на РЗИ няма занятия в 97 училища в София-област. В област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник. Последен ден от грипната ваканция са 137 училища в Бургаска област, в 120 училища в област Стара Загора, и в 65 училища в област Шумен. В едно училище в Кюстендилска област няма учебни занятия днес - СУ „Св. Климент Охридски“, по предписание на РИОКОЗ, не се провеждат занятия и в ДГ \"Детелина\" в с. Черно поле, Видинска област.", "date": "2019.01.22", "title": "1070 училища в грипна ваканция "}
{"url": "https://www.monitor.bg:443/bg/a/view/zadyrjaha-drogiran-shofior-na-rabotnicheski-avtobus-155213", "text": "Шофьор на автобус, който е седнал за волана след употреба на дрога, е задържан от служители на полицейското управление в Панагюрище. Това е станало вчера следобед при рутинна проверка на автобус „Мерцедес“, превозващ работници по линията Пазарджик-Панагюрище и обратно. На улица „Георги Бенковски“ в средногорския град автопатрул спрял за проверка возилото, управлявано от панагюреца  И.А.- 37г. Последвал тест с дрегер “Drug test”, като била отчетена положителна проба за употреба на наркотици. При направения личен обиск на водача у него било открито топче с бял прах, който реагирал положително на кетамин. Мъжът е задържан в ареста на РУ-Панагюрище, а спрямо него е образувано полицейско производство. По време на проверката и задържането в автобуса са били превозвани общо 12 пътници.", "date": "2019.01.22", "title": "Задържаха дрогиран шофьор на работнически автобус"}
{"url": "https://www.monitor.bg:443/bg/a/view/ministyr-dimov-se-sreshta-sys-srybskija-si-kolega-goran-trivan-155147", "text": "Министърът на околната среда и водите Нено Димов ще се срещне с министъра на защитата на околната среда на Република Сърбия Горан Триван днес. Двамата ще подпишат Меморандум за разбирателство между Министерството на околната среда и водите на Република България и Министерството на защитата на околната среда на Република Сърбия и Споразумение за ранен обмен на информация в случай на радиационна авария. По време на срещата двамата министри ще обсъдят трансгранични екологични въпроси между двете държави.", "date": "2019.01.22", "title": "Министър Димов се среща със сръбския си колега Горан Триван"}
{"url": "https://www.monitor.bg:443/bg/a/view/rabotodatelite-predstavjat-prioritetite-si-za-godinata-155152", "text": "Асоциацията на организациите на българските работодатели (АОБР), която обединява четирите най-големи бизнес организации, ще представят на пресконференция днес приоритетите си за 2019 г. Участници ще бъдат Васил Велев - председател на АИКБ, Радосвет Радев - председател на БСК, Цветан Симеонов - председател на БТПП и Кирил Домусчиев - председател на КРИБ.", "date": "2019.01.22", "title": "Работодателите представят приоритетите си за годината"}
{"url": "https://www.monitor.bg:443/bg/a/view/politicheskijat-i-biznes-elit-se-sybira-v-davos-155217", "text": "Световни политически и бизнес лидери се събират в швейцарския град Давос тази седмица, за да обсъдят каква политика да следват на фона на опасенията, породени от забавения икономически растеж, търговските войни и Брекзит, предаде Ройтерс. Световният икономически форум ще продължи до 25 януари. Въпреки че предварително обявената основна тема е глобализацията в периода на четвъртата индустриална революция, организаторите отделят не по-малко внимание на признаците за задаваща се световна криза. Те определят като основен риск за световната общност през 2019 година растящото напрежение в геополитиката и икономиката. Очаква се в работата на форума да вземат участие общо над 3000 души, включително представители на правителствата на над 100 страни и ръководители на хиляди компании от \"най-високо равнище\" , отбелязват организаторите. Много политически лидери, включително президентите на САЩ и Франция - Доналд Тръмп и Еманюел Макрон, както и премиера на Великобритания Тереза Мей се отказаха да пътуват за Давос. Президентът на Русия Владимир Путин също няма да присъства на форума. В Давос се очаква да пристигнат канцлерът на Германия Ангела Меркел и премиерите на Израел, Япония и Италия - Бенямин Нетаняху, Шиндзо Абе и Джузепе Конте. Президентът на Бразилия Жаир Болсонаро ще изнесе реч, а със специално послание към участниците във форума ще се обърне вицепрезидентът на Китай Ван Цишан. Доналд Тръмп, който бе звездата на миналогодишното издание при едно от редките появявания на действащ американски президент на форума, отказа участие тази година заради частичното блокиране на работата на федералното правителство, предаде Ройтерс. В края на миналата седмица Белият дом оповести, че Тръмп е анулирал и пътуването на американската делегация, начело на която според високопоставени източници трябваше да са министърът на икономиката Стивън Мнучин и държавният секретар Майк Помпейо. Форумът в Давос е годишна среща на представители на световния политически и бизнес елит. От 80-те години на миналия век мероприятието има статута на едно от главните международни събития на годината. Освен политици и бизнесмени в дискусиите участват представители на обществени организации, научните среди, културни деятели и ръководители на медии. За бизнес лидерите стойността на Давос е не толкова в общите заседания, колкото във възможностите за контакти и споразумения встрани от основната програма, коментира Ройтерс. \"Това е най-доброто място за обмен на идеи, създаване на връзки и пропагандиране на марката\", посочва Чън Линчевски, главен изпълнителен директор на Прикъгнайз (Precognize), софтуерна стартъп компания с централа в Израел. \"Това е едно от онези места, където за няколко дни срещаш хора, които трудно ще срещнеш иначе\", заявява Линчевски, който е платил 50 000 швейцарски франка (50 495 долара), за да присъства на събитието.", "date": "2019.01.22", "title": "Политическият и бизнес елит се събира в Давос"}
{"url": "https://www.monitor.bg:443/bg/a/view/merkel-i-makron-skluchvat-kluchov-dvustranen-dogovor-dnes-155204", "text": "Германският канцлер Ангела Меркел и френският президент Емануел Макрон ще подпишат във вторник в западногерманския град Аахен ново споразумение за двустранно сътрудничество, което е предназначено да бъде допълнение към Елисейския договор, подписан през 1963 г. от Конрад Аденауер и Шарл де Гол. Този документ се превърна в крайъгълен камък в развитието на отношенията между двете страни след Втората световна война. Документът, наречен Аахенско споразумение, регулира сътрудничеството между страните в областта на външната политика, отбраната и сигурността, осигурява икономическа интеграция, насърчаване на германско-френските интереси, засилване на конкурентоспособността на Германия и Франция, укрепване на взаимодействието между гражданските общества на двете страни. Точките от дневния ред са изброени в седем раздела, които са разделени на 28 члена. В немската версия текстът е 16 страници. За първи път лидерите на Германия и Франция обявиха необходимостта от допълване на Елисейския договор през януари миналата година. Те подчертаха, че 56-годишното споразумение \"остава основа за широко сътрудничество, основано на доверие\" между двете държави, но изрази желание \"да се задълбочи още повече взаимодействието между Франция и Германия\". Новият договор подчертава желанието на двете страни да задълбочат сътрудничеството по външнополитически въпроси. В текста се споменават редовен обмен на служители на посолства, консулства и мисии в международни организации. Като цяло Берлин и Париж искат \"внимателно да координират позициите си\" по международните въпроси и да действат в интерес на Европа. Един от ключовите моменти в споразумението е желанието на Берлин и Париж Германия да получи постоянно място в Съвета за сигурност на ООН. \"Приоритетът на германо-френската дипломация ще бъде приемането на Германия като постоянен член на Съвета за сигурност на ООН\", се казва в договора. Голямо значение придава новото споразумение на взаимодействието в областта на отбраната и сигурността. В нея се посочва взаимната готовност за реагиране на военната агресия от трета страна - аналог на петия член на статута на НАТО и на член 42 от Договора за Европейския съюз. Освен това двете страни се ангажират да координират по-тясно проектите в областта на отбраната и разработването на нови оръжия, като се планира създаването на общ Съвет за сигурност и отбрана като управителен орган. Предвижда се веднъж годишно да се провеждат междуправителствени консултации, чийто дневен ред ще бъде определен от германско-френския съвет на министрите. Веднъж на тримесечие, според плановете на Берлин и Париж, един от министрите ще бъде поканен като гост на заседанието на кабинета на министрите на друга държава. Елисейският договор разглежда и въпроса за взаимното признаване на дипломите за висше образование, но сега Париж и Берлин искат да продължат и да работят за признаване на сертификати за училище. Планирано е да се увеличи броят на двуезичните училища и гимназии, в които ще бъде възможно да се получи сертификат за зрялост както в немската система, така и на френски език. Страните искат също така да създадат повече индустриални и научни обществени клъстери в граничните региони. Германия и Франция искат да подобрят железопътната и пътната комуникация в граничните райони и възнамеряват да задълбочат сътрудничеството в областта на здравеопазването, например планира да позволи на германските линейки да карат пациентите във френските болници и обратно. Отделна глава е посветена на взаимодействието в областта на науката, иновациите и дигиталните технологии за използването на изкуствен интелект. Франция и Германия подчертават ангажимента си към Парижкото споразумение за климата и искат да използват повече възобновяеми енергийни източници.", "date": "2019.01.22", "title": "Меркел и Макрон сключват важен двустранен договор днес "}
{"url": "https://www.monitor.bg:443/bg/a/view/pnevmonii-prepylniha-pulmologijata-v-umbal-plovdiv-155203", "text": "Усложненията от вирусните инфекции препълниха отделението по пулмология в УМБАЛ „Пловдив” (бившата Окръжна болница в града). „В момента няма нито едно свободно болнично легло, а постоянно идват нови пациенти, затова направихме искане временно базата да бъде увеличена с 9 и леглата да станат 47, докато отмине вълната”, заяви началникът на отделението д-р Илияна Вълканова. Според нея болните, които са приети за лечение, са с бронхопневмонии и с обострена дихателна недостатъчност при пациенти с ХОББ (Хронична обструктивна белодробна болест). С усложнения от респираторните заболявания са и астматици. Случаите започнали драстично да нарастват по Коледа и оттогава досега през отделението са преминали над 170 болни на възраст от 20 до 90 г. Най-засегнати са пациентите в диапазона от 55 до 70 г., защото имат придружаващи заболявания. От Ивановден – 7 януари, просто е ад от болни, смятат медиците от отделението. Най-тежко болестта протича при хората с хронични дихателни проблеми – те са най-уязвими, защото при всяко обостряне не се знае какъв ще е изходът, а и те не се възстановяват напълно след прекараната вироза, обясни д-р Вълканова. След тях са пациентите със сърдечна недостатъчност и диабетиците, които са особено податливи на инфекциозни усложнения след прекарана дихателна инфекция и развиват бактериално заболяване. Пациентите с ХОББ постъпват с кашлица и задух, а болните от пневмонии – с повишена над 38 градуса температура и адинамия. Имаме няколко човека и с кръвохрак, които се изследват за туберкулоза и рак на белия дроб, предстоят им бронхоскопии, каза д-р Вълканова. Заболелите пролежават в отделението 5-7 дни, но понякога остават и по 15. В момента трима от заболелите с пневмония, които са в по-тежко състояние, са преведени в Отделението по анестезиология и интензивно лечение /ОАИЛ/, където са поставени на апаратна вентилация. До момента трима са починалите заради усложнения от съдово естество, те са над 80-годишни, уточни началникът на Пулмологията. Въпреки профилактиката пациентите са получили белодробна тромбоемболия. Всички са имали и придружаващи заболявания. Д-р Вълканова отбеляза, че някои болни късно търсят медицинска помощ. Българинът предпочита да ходи на работа и търси лекар, когато отпадне напълно, когато е направил усложнение и дори е развил пневмония, коментира тя. Според известния пловдивски пулмолог заболелите трябва да започнат противовирусната терапия 24 часа от началото на болестта. Тогава лечението е ефективно. Добре е в първите два дни да останат вкъщи и да приемат симптоматични препарати за облекчаване на състоянието. Ако до 3-я ден не настъпи подобрение, непременно да отидат на преглед, защото тогава започват усложненията.", "date": "2019.01.22", "title": "Пневмонии препълниха пулмологията в УМБАЛ „Пловдив”"}
{"url": "https://www.monitor.bg:443/bg/a/view/novo-silno-zemetresenie-raztyrsi-indonezija-155202", "text": "Ново земетресение със сила 6,4 по Рихтер разтърси индонезийския остров Сумба. Епицентърът е на около 85 км от град Кахале. Няма предупреждение за опасност от цунами. До момента няма информация за жертви и пострадали. Трусът беше предшестван от друго силно земетресение с магнитуд 6,1 по Рихтер, което разтърси острова рано тази сутрин.   Индонезия все още се възстановява от смъртоносното цунами в края на декември, предизвикано от изригващ вулкан в Зондския пролив между островите Ява и Суматра, при което загинаха повече от 400 души.   Цунамито е третото голямо природно бедствие, връхлетяло Индонезия през последните шест месеца, след серия от мощни земетресения на остров Ломбок през юли и август м.г. и земетресение и цунами през септември, при което загинаха 2200 души на остров Сулавеси. Хиляди все още се водят за безследно изчезнали.", "date": "2019.01.22", "title": "Ново силно земетресение разтърси Индонезия"}
{"url": "https://www.monitor.bg:443/bg/a/view/eminem-inkasira-naj-visoki-prodajbi-za-2018-ta-155177", "text": "След като разби логиката на пазара и пусна последния си албум Kamikaze без никакво предупреждение, реклама, дори намек миналия август, и веднага оглави класацията Billboard 200, Еминем се оказа единственият соло изпълнител, който е успял да продаде 500 000 копия на физически носител в Америка. В първата си седмица на пазара тавата реализира 434 000 продадени броя, което включва 252 000 традиционни албума и личния му рекорд от 225,5 милиона стрийма. След като 2018-та се изтъркули се оказа, че белият рапър е единственият соло артист, който е успял да продаде повече от половин милион албума на традиционен носител. С това постижение Еминем остава най-продавания рапър на всички времена. В класацията по продажби е следван от к-поп иконите BTS, Крис Степълтън и Metallica. The Beatles, Queen и Джънстин Тимбърлейк оформят десетката. 2019-та се очертава с не по-малки очаквания за продуктивността на рапъра, след като колегата му 50 Cent обяви плановете си да пусне проект заедно с него и Ед Шийрън.", "date": "2019.01.22", "title": "Еминем инкасира най-високи продажби за 2018-та"}
{"url": "https://www.monitor.bg:443/bg/a/view/v-blagoevgrad-roditeli-masovo-spirat-decata-si-ot-uchilishte-155208", "text": "   Починалото вчера в Благоевград 5-годишно момченце предизвика бърза превантивна реакция на родители в благоевградския квартал „Еленово“. Те масово не пусннаха днес децата си на детска градина и училище. Починалото от остра вирусна инфекция момченце е посещавало детска градина номер 6 в квартала и е издъхнало вчера сутринта в детското отделение на благоевградската болница.   Още в петък миналата седмица детето е вдигнало висока температура, родителите го завели на неотложен кабинет, след което е настанено в детско отделение на благоевградската болница. Вчера сутринта е получило гърч и въпреки лекарската намеса детето е издъхнало. Д-р Христина Марянова, която завежда детско отделение уточни, че момченцето е било за много кратко време при тях. Детето е от Благоевград, развило е двустранна бронхопневмония, било е лекувано с антибиотици, но вирусната инфекция се е развила много бързо и е нанесла тежки увреждания върху белия дроб. Извършена е аутопсия, която установила, че причината за смъртта на детето е сериозен възпалителен процес, предизвикан от грип, довел до усложнения.", "date": "2019.01.22", "title": "В Благоевград родители масово спират децата си от училище"}
{"url": "https://www.monitor.bg:443/bg/a/view/cicipas-pishe-istorija-veche-e-na-polufinal-155205", "text": "Стефанос Циципас продължава да пише история. 20-годишният грък за първи път в кариерата си стигна до полуфиналите на турнир от Големия шлем, след като победи в много оспорван мач Роберто Баутиста Агут със 7:5, 4:6, 6:4, 7:6(2) и си осигури място сред най-добрите четирима на Australian Open. Само преди два дни Циципас поднесе голямата сензация в Мелбърн, елиминирайки шесткратния шампион Роже Федерер, а днес намери сили да наложи волята си срещу изключително корав съперник, който също показа, че умее да оцелява в трудни ситуации.  Гъркът е най-младият полуфиналист в турнира от 2003 година насам, когато в четворката проби Анди Родик. Роденият в Атина тенисист преодоля умората и демонстрира завидно спокойствие в най-важните разигравания. Той спечели първия и третия сет, след като изоставаше с пробив, а в четвъртия беше безкомпромисен в тайбрека. Двубоят продължи 3 часа и 19 минути, а Баутиста Агут също имаше своите шансове да се пребори за победата. Опитният испанец беше напълно равностоен, но на няколко пъти се пропуска, когато сервираше срещу слънцето.", "date": "2019.01.22", "title": "Циципас пише история: Вече е на полуфинал!"}
{"url": "https://www.monitor.bg:443/bg/a/view/pavlina-gerina-veche-njama-jelaeshti-da-uchat-za-akusherki-155190", "text": "Нужен ни е стандарт за професията, коментира пред \"Монитор\" председател на Алианса на българските акушерки. - Само преди 10 години работещите акушерки у нас бяха 4700. В края на 2017 година НСИ отчете, че работещите в сектора са 3200. Така че за мен това наистина е много страшна статистика. - Негативната тенденция е още от началото на реформите на здравната система, когато законово се регламентира дейността им да бъде под опеката на лекар. Тоест акушерката не може да направи консултация или да даде съвет, ако не го е препоръчал лекар. Знаете, че преди около 15 години акушерките правеха домашни посещения, консултация на новороденото. Сега няма право да извършва това без препоръка. Съответно се закриха работни места и акушерките поеха пътя си към Европа. Много колеги напускат, много завършват и учат по 2-3 езика, за да заминат в чужбина, където реализацията им е сигурна. - Категорично няма желаещи да учат специалността, защото в много малки градове се закриха АГ клиниките. Идеята е да се обединят в големите структури, а това затваряне на кабинети за консултации и АГ клиники означава липса на работно място и съответно обезсърчава кандидатите да запишат тази специалност в университета. Има още един проблем, който според мен стои малко безгласно. Акушерката няма право без одобрение на професионалната организация да работи като сестра. А в същото време нейната специализация е доста висока и би могла да върши това, само че никой не й позволява. Това също блокира интереса на момичетата, защото ако нямат възможност да работят като акушерки, то поне да могат да се реализират като сестри. - За съжаление при 560 лева минимална работна заплата, в някои населени места акушерките са на този праг. За мен е обидно да получаваш толкова пари за такава отговорна и компетентна професия. Има клиники, където акушерките получават по 1000 лева и затова осреднено се смята, че възнаграждението на работещите в професията е по 700-800 лева. Но много малко са тези, които получават такива заплати. Почти всички колежки работят на по две места. - Разбира се, често сме говорили за това, че дори не можеш да се усмихнеш на майката, която очаква от теб подкрепа, когато си работила 24 часа. В същото време твоите собствени деца са някъде - недохранени, необгрижени, за да изкараш насъщния. - Онези майки, които минават през родилните отделения и раждат нормално, си дават сметка за грижите и отговорността на акушерките. Мисля, че на момента оценяваме грижите и необходимостта от тях, но след това професията остава малко встрани. - Ние имаме проблем в законовата регламентация, нямаме дори стандарт, по който да работим. В европейските страни се работи по специфичен акушерски стандарт, така че имаме много неща, които трябва да се променят. Само заплати без промяна в системата няма да променят нищо. Нормално е акушерките да работят като медицински сестри, защото притежават още една компетентност. - Когато още от началото на бременността до бъдещата майка застане акушерка и изведе целия период, създавайки й знания - как да се храни, как да се движи, какъв да е режимът й на сън и почивка, какви техники да научи за процеса на раждане, обезболяване, дишане. Но това не се получава за ден-два. Ако през този период до майката няма компетентно лице, което да подава тази информация, тя няма как да знае какво ще се случи в родилната зала. Затова жените се страхуват и са готови на оперативна намеса. Работата със страха на майката от естественото раждане започва от момента, в който разбере, че е бременна. Затова апелираме за възстановяване на формата на женската консултация, защото в нея акушерката има време да разговаря с майката, да отговаря на въпросите й. В момента женска консултация се води от гинеколозите, но те нямат време да обърнат повече внимание на бременните. Така че тук е нужна законова промяна. Това ще доведе до друго съотношение между естествено и оперативно раждане. - Според мен няколко драстични случая на проблеми с майките и бебетата дадоха възможност на смелите жени да се осъзнаят, че медицинското заведение има компетентни специалисти и е по-добре да се обърнат към тях. Не отричам, че има такива раждания, хора, които ги подкрепят. Но тези лица не са акушерки. Това са некомпетентни лица, които имат смелостта, защото нямат знания. - Най-важно е майката да познава акушерката и екипа, с който ще работи, и затова 2019 година Алиансът на българските акушерки поставихме като мото кампанията за правото на майката да избере акушерка по време на раждане. Бременната жена трябва да се е срещала няколко пъти с акушерката преди самото раждане, а според европейските стандарти тези срещи трябва да са осем. През това време се обсъжда план за раждане, очаквания на майката, проследяване на здравословното й състояние. Тогава майката отива в клиниката спокойна и нещата се случват без страх. - Такива случаи е имало винаги. - Сега се дава много голяма гласност, търси се медийния шум. Иначе винаги е имало такива случаи. Но не винаги това означава безотговорно отношение. Има ситуации на заболяния, които впоследствие влошават състоянието при раждане и др. Просто се търси медиен шум. - Инициативите при нас са в две основни посоки. Първата е повишаване на компетентността на акушерките и подкрепата в тази посока. За осма година поред организираме международна академия. На нея каним лектори от различни страни, организираме форум, на който акушерки споделят опита си. В момента се провежда и допълнително обучение, като акцентът сега е върху храненето на детето и майката. Той ще се състои на 16 февруари в София за трети път. Павлина Герина е председател на Алианса на българските акушерки Професионалният й път като акушерка започва през 1992 г. в І АГ „Св. София“, София, в отделение за интензивни грижи за новороденото, а после и във ІІ МБАЛ Основател на училище за родители „Аз и Супер Мама“", "date": "2019.01.22", "title": "Павлина Герина: Вече няма желаещи да учат за акушерки"}
{"url": "https://www.monitor.bg:443/bg/a/view/razjasnjavat-situacijata-okolo-bydesht-zavod-za-plastmasovi-otpadyci-v-bracigovo-155200", "text": "Породилото се в Брацигово напрежение след новината, че китайска компания иска да открие край градчето завод за рециклиране на пластмасови отпадъци, не стихва.  То стана повод за организираната днес пресконференция по темата, съобщи кметът Петко Петков. Брифингът ще бъде от 14,00 часа в сградата на общината. Градоначалникът се застрахова, че местната администрация няма нищо общо с инвеститора и бизнеса с боклуци – просто е изпълнила законовото си задължение да публикува съобщението на сайта си. Той увери, че ще направи възможното, за да защити интересите на гражданите. По думите му, проектът е в съвсем начален етап – обявено е само инвестиционно намерение, а то не означава, че ще бъде разрешена дейността. От РИОСВ също припомнят, че първата крачка е направена, но тя е една от многото в дълга процедура, чийто финал зависи и от волята на гражданите. Инвестиционното намерение се обявява точно, за да се вземат становища и възражения от всички страни, в случая – в срок до 25 януари. Дори да се постигне съгласие, Екоинспекцията прави оценка на въздействието върху околната среда и ако има риск за здравето и живота на хората, проектът ще бъде отхвърлен. Той е на „Европейска рециклираща компания“ ООД – фирма, регистрирана през есента на миналата година от двама китайски граждани – Джоу Шидан и Янг Ванг. Те са сключили дългосрочен договор за наем на бившия завод за емайлирани съдове, който е собственост на „Каомет“ ЕООД. Опасенията на местните хора са, че производството на гранули от пластмасови отпадъци може да нанесе непоправими вреди на околната среда и да окаже негативен ефект на трите гордости на Брацигово и общината – минералната вода, туризма и маслодайните рози. Събира се подписка срещу разкриването на рециклиращия завод, а в социалните мрежи кипи от призиви да се изпращат възражения на мейлите на общината и РИОСВ.", "date": "2019.01.22", "title": "Разясняват ситуацията около бъдещ завод за пластмасови отпадъци в Брацигово"}
{"url": "https://www.monitor.bg:443/bg/a/view/neno-dimov-se-sreshta-sys-srybskija-ekoministyr-155188", "text": "Министърът на околната среда и водите (МОСВ) Нено Димов се среща със сръбския екоминистър Горан Тива днес в 12 часа в Сърбия, съобщиха от МОСВ. Двамата ще подпишат Меморандум за разбирателство между ресорните министерства в България и Сърбия, както и Споразумение за ранен обмен на информация в случай на радиационна авария. Очаква се, по време на срещата да бъдат обсъдени и трансгранични екологични въпроси.", "date": "2019.01.22", "title": "Нено Димов се среща със сръбския екоминистър"}
{"url": "https://www.monitor.bg:443/bg/a/view/v-razlojkoto-selo-banja-kradoha-babincheto-na-babinden-155198", "text": "   Традициите са затова, за да се поддържат през вековете. Това доказаха вчера на Бабинден стотиците събрали се на площада в село Баня, досами Разлог. Освен традиционното Бабино хоро те показаха стария обичай крадене на бабинчето от цедилката на бабата. Всяко бебе беше измъквано от цедилката по време на Бабиното хоро и всяка баба си го откупи обратно, като даваше символична сума пари.    Бабинден е стар български обичай, изпълнен с веселие и уважение към бабите, акушерките и към всички жени, станали баби през изминалата година. Бабиното хоро се изви в центъра на с.Баня, а почти всички жени бяха облечени в традиционни народни носии.    В Разлог също стотици се хванаха на Бабиното хоро, извило се вчера по обед на централния площад в града. Бабите, облечени в красиви разложки носии, носеха внучетата на гърба си в цедилка. По стара традиция децата, родени през изминалата година бяха  окичени със здравец, увит с червен конец и златна паричка за здраве и дълголетие на малките.     21 януари е обявен за празник през 1951 г., а оттам и на акушерите и гинеколозите. 211 бебета са се родили за изминалата година в община Разлог. 153 от тях са жители на Разлог, между които и три двойки близнаци.", "date": "2019.01.22", "title": "В разложкото село Баня крадоха бабинчето на Бабинден"}
{"url": "https://www.monitor.bg:443/bg/a/view/stana-katich-pie-rakija-v-rim-snimka-155156", "text": "Актрисата Стана Катич, която прие България като свой дом за два снимачни сезона време на сериала „Забравена“, учи приятелите си да пият ракия. Звездата с балкански корени вдига наздравици с традиционната ни напитка в Рим. Затова се похвали самата тя в социалните мрежи с кадър на три чашки с хаштаг „ракия“. Чаровната брюнетка се пошегува и с факта, че По време на дългия си престой у нас актрисата с влюби още в нашата баница. Тя дори избра да прекара Нова година в София, а колегите й от сериала „Забравена“ я изненадаха с живо изпълнение на гайдари. Наскоро тя сподели пред „Монитор“, че е голям фен и си е закупила такъв диск. пошегува се тя. Преди да замине за италианската столица, Стана прекара няколко дни в родна Сърбия. Тя беше част от журито на ежегодния международен филмов и музикален фестивал \"Кустендорф\", учреден от компанията на режисьора Емир Кустурица.", "date": "2019.01.22", "title": " Стана Катич пие ракия в Рим (СНИМКА)         "}
{"url": "https://www.monitor.bg:443/bg/a/view/treskata-za-oskari-zapochva-155201", "text": "„Фаворитката“ и \"Рома\" са основните претенденти за тазгодишните награди „Оскар“. Това стана ясно, след като Американската филмова академия обяви официално номинациите си преди минути. С най-много – 10, са именно „Фаворитката“ с участието на Оливия Колман, Ема Стоун и Рейчъл Вайс и \"Рома\" на мексиканския режисьор Алфонсо Куарон. И двете ленти ще се борят за отличията за най-добри филм, режисьор, актриси в главни и поддържащи роли и др. По-голямо внимание на чуждоезичните филми – това успя да постигне Академията тази година, като включи още полското предложение „Студена война“ в други ключови категории като за постижения в кинематографията и дори за най-добър режисьор. Германското заглавие \"Никога не поглеждай встрани\" също ще се бори за повече от една статуетка. След като цяла година действа в посока удовлетворяването на младата аудитория с афинитет към филмите, постигнали успех в световния боксофис, „Черната пантера“ (не)изненадващо влиза с пълна пара в надпреварата в основната категория. Лентата, на която „Дисни“ за първи път възлага огромни надежди в наградния сезон, като инвестира немалка сума в позиционирането й, ще се бори за общо 7 призове. Смятан за фаворит тази година режисьорският дебют на Брадли Купър \"Роди се звезда\" се разписва с 8 номинации. Противно на очакванията обаче холивудският ас няма да влезе в битката сред режисьорите. Останалите любими заглавия на последните наградни церемонии - \"Зелена книга\" и \"Бохемска рапсодия\" (след Глобусите преди месец), ще имат шанс за пет статуетки. Бляскавата церемония по раздаването на наградите \"Оскар\" тази година ще се проведе на 24 февруари. Махершала Али („Зелена книга“) Адам Драйвър („Черен в клана“) Сам Елиът („Роди се звезда“) Ричард Грант (Can You Ever Forgive Me) Сам Рокуел („Вице“) Ейми Адамс („Вице“) Марина де Тавира („Рома“) Реджина Кинг („Ако Бийл Стрийт можеше да говори“) Ема Стоун („Фаворитката“) Рейчъл Вайс („Фаворитката“) „Балада за Бъстър Скръгс“ „Черната пантера“ „Фаворитката“ „Мери Попинз се завръща“ „Кралицата на Шотландия“ „Черен в клана“ „Бохемска рапсодия“ „Фаворитката“ „Зелена книга“ „Вице“ „Черната пантера“ „Черен в клана“ „Ако Бийл Стрийт можеше да говори“ „Островът на кучетата“ „Мери Попинз се завръща“ Animal Behavior Bao Late Afternoon One Small Step Weekends Detainment Fauve Marguerite Mother Skin “Черната пантера“ „Бохемска рапсодия“ „Първият човек“ „Нито звук“ „Рома“ „Черната пантера“ „Бохемска рапсодия“ „Първият човек“ „Рома“ „Роди се звезда“ Крисчън Бейл („Вице“) Брадли Купър („Роди се звезда“) Уилем Дефо (At Eternity's Gate) Реми Малек („Бохемска рапсодия“) Виго Мортенсен („Зелена книга“) Ялица Апарисио („Рома“) Глен Клоуз („Съпругата“) Оливия Колман („Фаворитката“) Лейди Гага („Роди се звезда“) Мелиса Маккарти (Can You Ever Forgive Me?) „Феноменалните 2“ „Островът на кучетата“ Mirai “Ралф разбива интернета“ „Спайдър-мен: В Спайди-вселената“ „Студена война“ „Фаворитката“ „Никога не поглеждай встрани“ „Рома“ „Роди се звезда“ Спайк Лий („Черен в клана“) Павел Павликовски („Студена война“ Йоргос Лантимос („Фаворитката“) Алфонсо Куарон („Рома“) Адам Маккей („Вице“) Free Solo Hale County This Morning, This Evening Minding The Gap RBG Of Fathers And Sons Black Sheep End Game Lifeboat A Night At The Garden Period. End Of Sentence „Капернаум“ (Ливан) „Студена война“ (Полша) „Никога не поглеждай встрани“ (Германия) „Рома“ (Мексико) „Джепчии“ (Япония) Border „Кралицата на Шотландия“ „Вице“ „Черната пантера“ „Зелена книга“ „Черен в клана“ „Рома“ „Бохемска рапсодия“ „Фаворитката“ „Роди се звезда“ „Вице\" „Отмъстителите: Война без край“ „Историята на Кристофър Робин и Мечо Пух“ „Първият човек“ „Играч първи, приготви се!“ „Соло: История от Междузвездни войни“ „Балада за Бъстър Скръгс“ „Черен в клана“ Can You Ever Forgive Me? “Ако Бил Стрийт можеше да говори“ „Роди се звезда“ „Фаворитката“ First Reformed “Зелена книга“ „Рома“ „Вице“   All The Stars („Черната пантера“) I'll Fight (RBG) The Place Where Lost Things Go („Мери Попинз се завръща“) Shallow („Роди се звезда“) When A Cowboy Trades His Spurs For Wings („Балада за Бъстър Скръгс“) „Черната пантера“ „Фаворитката“ „Първият човек“ „Мери Попинз се завръща“ „Рома“  ", "date": "2019.01.22", "title": "„Фаворитката“ и \"Рома\" триумфират с по 10 номинации за „Оскар“ (ПЪЛЕН СПИСЪК)"}
{"url": "https://www.monitor.bg:443/bg/a/view/ek-s-preduprejdenie-kym-bylgarija-za-prodajbata-na-grajdanstvo-155199", "text": "Европейската комисия ще предупреди, че програмите в някои страни от Европейския съюз, които позволяват на богати чужденци да си купуват гражданство или жителство, могат да помогнат на организирани престъпни групи от страни извън ЕС да проникнат в блока и да увеличават риска от пране на пари, корупция и избягване на плащане на данъци, предаде Ройтерс. Предупреждението се съдържа в проектодоклад, видян от агенцията, който се очаква да бъде публикуван от ЕК в сряда.   Малта, Кипър и България са единствените страни членки на ЕС, в които действат програми за продажба на гражданство. Двадесет държави, включително тези три, продават разрешителни за пребиваване. В трите държави богати чужденци могат да си купуват паспорти, които им дават пълен достъп до повечето страни от ЕС, срещу инвестиции, вариращи между един и два милиона евро, посочва Ройтерс.   Според доклада в трите държави няма достатъчни проверки на произхода на богатството на хората, които си купуват гражданство. Разрешенията за получаване на местожителство се продават за от малко под 15 000 евро в Хърватия до над 5 милиона в Люксембург и Словакия. Португалия също е критикувана, че не проверява произхода на богатството, и плащанията, направени от чужденци, които получават местожителство там, създават потенциален риск от пране на пари, смята ЕК.   Еврокомисията казва, че ще сформира експертна група, която ще даде до края на годината препоръки как да се предотвратят опасностите, произтичащи от тези схеми.", "date": "2019.01.22", "title": "ЕК с предупреждение към България за продажбата на гражданство"}
