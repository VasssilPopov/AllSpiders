{"url": "https://www.monitor.bg/bg/a/view/dyrjavata-vliza-s-2-4-mln-lv-v-nova-industrialna-zona-101258", "text": "С 2,4 млн. лв. ще участва държавата в регистрираната наскоро в Стара Загора „Индустриална зона Загоре“, като парите са за придобиването на ½ от акциите в дружеството, където единственият към момента акционер, местната община апортира 115 дка терени в източния край на града. С 2,4 млн лв ще участва държавата в регистрираната наскоро в Стара Загора „Индустриална зона Загоре“, парите са за придобиването на ½ от акциите в дружеството, където единственият към момента акционер, местната община апортира 115 дка терени в източния край на града. Свежите пари , които идват от НК „Индустриални зони“ ще бъдат използвани основно за изграждане на инфраструктура, като по този начин потенциалните бъдещи клиенти на зоната ще получат елзахранване, вода, канализация и пътища. Проектът за новата индустриална зона в Града на липите е пилотен, коментира наскоро министърът на икономиката Емил Караниколов, за разлика от други места тук няма да се строи „на зелена поляна“. Над 10 са чуждестранните и български компании, които са проявили интерес към възможността да изградят нови промишлени мощности на това място, коментира кметът на Стара Загора Живко Тодоров.  ", "date": "2018.05.31", "title": "Държавата влиза с 2,4 млн. лв. в нова индустриална зона"}
{"url": "https://www.monitor.bg/bg/a/view/smjana-na-toponimi-predizvika-gnevna-reakcija-101253", "text": "Решение на старозагорските общински съветници да заменят 868 досегашни топонима  с турско-арабски корен или звучене с нови /в повечето случаи чрез буквален превод/ стана повод за гневна декларация от Главното мюфтийство. Решение на старозагорските общински съветници да заменят 868 досегашни топонима с турско-арабски корен или звучене с нови /в повечето случаи чрез буквален превод/ стана повод за гневна декларация от Главното мюфтийство. Минути след като  39 от старейшините подкрепиха предложението , направено от временна комисия  за промяната БТА разпространи становището на религиозната деноминация , в която се казва:“ Смяната на наименованията показва, че нивото на расизма и нетолерантността спрямо всичко, свързано с мюсюлманите са в много критични стойности. Този процес е изключително опасен и може да провокира нова разделителна линия в обществото, което тепърва лекува раните си от така наречения „възродителен процес“.  През последните няколко месеца, този акт е поредният, който недвусмислено показва, че мюсюлманите и турците в България представляват заплаха за страната и че възприемани като чужди „елементи“, въпреки, че живеем от векове наред рамо до рамо и споделяме една и съща съдба.  Такива инициативи намаляват доверието на гражданите към държавата и нейните институции. Това е акт, който накърнява чувствата на турците и мюсюлманите, те се чувстват обидени, отблъснати и отчуждени. Това напомня за близкото минало, когато беше посегнато на достойнството и идентичността на хората с подобни мотиви, каквито са и на общинските съветници към настояще в  Стара Загора.“ Повече от година продължи работата по замяната на небългарските топоними, в подготовката на предложението са участвали учени и преводачи, запазени са наименования с прабългарски корен. Това е продължение на делото на някогашния старозагорски областен управител от началото на ХХ век Христо Милев, коментират вносителите. Сред променените са наименования като „Кайряка“, „Комлука“, „Казоваса“, „Бюк тарла“ и др. Писмо – възражение срещу промяната е изпратил до кмета на Стара Загора ден преди гласуването и районният мюфтия Турхан Хасан, към него има и подписите на 232 мюсюлмани. В него мюфтията напомня, че без никакво основание местната администрация неотдавна е отказала да издаде строително разрешение за молитвен дом.Той настоява общинските съветници да прегласуват решението си за преименоването.  ", "date": "2018.05.31", "title": "Смяна на топоними предизвика гневна реакция"}
{"url": "https://www.monitor.bg/bg/a/view/mestjat-dvijenieto-v-stara-zagora-zaradi-rekonstrukcija-na-nadlez-101255", "text": "Цялото движение по най-натоварения булевард на Стара Загора „Патриарх Евтимий“ , по който преминават автомобилите от север на юг в Града на липите ще бъде отклонено по авариеа маршрут в следващите 9 месеца. Цялото движение по най-натоварения булевард на Стара Загора „Патриарх Евтимий“ , по който преминават автомобилите от север на юг в Града на липите ще бъде отклонено по авариеа маршрут в следващите 9 месеца. Причината е в стартиращ проект за реконструкция на мостовото съоръжение, което преминава над жп коловозите в района на гарата. Целта е надлезът да стане 4 лентов /при 3 ленти в момента и реверсивно движение в различните часове на денонощието/ и по този начин да бъде облекчен трафикът.Реализацията на проекта ще струва 4,3 млн лв без ДДС, срокът е 270 дни , а обществената поръчка е спечелена от „Трейс Груп холд“ АД в конкуренция с „Щрабаг“ АД и „ИСА 2000“ ЕООД. Инвестицията е по оперативната програма \"Региони в растеж 2014-2020\", по която общината получи общо 52,6 милиона лева. Това е третият многомилионен проект, който се изпълнява в Стара Загора в момента. Другите два са свързани с цялостната промяна визията на централната градска част и реновирането на парк „Митрополит Методи Кусев“. И трите са с продължителност от по 270 дни, заради строително-ремонтните работи са затворени едни от най-натоварените улици ,затруднен е достъпът на пешеходците до търговски обекти. Разширяването на надлеза е отлагано десетилетия наред  най-вече поради липса на средства , а и за да не се затруднява придвижването на автобусите, превозващи работниците в комплекса „Марица изток“.", "date": "2018.05.31", "title": "Местят движението в Стара Загора заради реконструкция на надлез"}
{"url": "https://www.monitor.bg/bg/a/view/debutantka-specheli-priz-na-imeto-na-liliev-101257", "text": "Голямата награда на името на Николай Лилиев от петия национален конкурс за поезия тази година отпътува за София, където живее лауреатката на приза, непознатата до сега на любители на мереното слово Нели Коларова. Голямата награда на името на Николай Лилиев от петия национален конкурс за поезия тази година отпътува за София, където живее лауреатката на приза, непознатата до сега на любители на мереното слово Нели Коларова. Тя спечели благоразположението на тричленното жури от Стара Загора със стихотворението си „Самота“.Изборът  председателят на журито Таньо Клисуров обясни с думите:“Това е  стихотворение, което ни грабна още при първи прочит. Това е творба, в която съжителстват социалното и моралното, изобличителното и трагичното. Такова стихотворение рядко се появява в медийното пространство днес и за нашия конкурс е чест да го имаме…“. Самата Коларова призна, че за пръв път се престрашава да предложи свои стихове на конкурс, наградата от Града на липите съвпаднала и с приз от конкурс посветен на Никола Вапцаров. Второто място очаквано зае старозагорецът Йордан Пеев с „Петър“, третата позиция зае живеещата в Габрово Петя Цонева с творбата си Полет“. Общо 229 автори от България и още 11 страни в Европа са изпратили произведения за журиране, сподели Клисуров. Най-младият автор е едва 12-годишен, а най-възрастният гони завидните 80.", "date": "2018.05.31", "title": "Дебютантка  спечели приз на името на Лилиев "}
{"url": "https://www.monitor.bg/bg/a/view/monitor-za-deca-edna-ochakvano-dobra-kombinacija-101261", "text": "Едва ли има по-шарен празник от Деня на детето. Захарен памук, балони в небето и сапунени мехури са задължителна част от арсенала на всяко празнуващо хлапе на 1 юни. И не само. Голяма част от нас, възрастните, крием в себе си едно непораснало момиченце с дълги плитки и изцапани от мастило ръце, или малък юнак с обелени колене и блеснали очи. Затова решихме да зарадваме и вас – нашите малки и големи читатели, и нас – екипа на любимия вестник (а от няколко години и информационна агенция) „Монитор“ с една шарена инициатива – да направим „Детски Монитор“. Благодарим ви, че прегърнахте идеята ни и ни заляхте с цялата светлина и красота на детството. Цяла седмица получавахме прекрасни, шарени, весели, остроумни и много много щастливи писма, рисунки и есета от най-малките ни читатели. Тъй като изповядваме принципа на Джани Родари, че пощенските марки все още имат „вкус на ряпа“, чакахме веселите пратки на нашата електронна поща agency@monitor.bg. Кутията за няколко дни се напълни с весели писма, пълни с есета и рисунки на следните теми: Всички писма, които получихме, можете да откриете в  на сайта на информационната ни агенция – monitor.bg през целия месец юни. Най-добрите пък бяха подбрани от нас в специалното хартиено издание „Детски Монитор“. И защото обичаме да правим хората около нас щастливи, обещахме и награди – петима малки творци ще изкарат един ден в редакцията на вестника, където ще навлязат в тайните на журналистиката. Очаквайте в съботния брой на „Монитор“ имената на петимата щастливци, които ще бъдат изтеглени на томбола сред всички хлапета, чиито творби публикуваме. Още утре вечерта те ще могат да бъдат намерени и в информационна агенция „Монитор“.", "date": "2018.05.31", "title": "Монитор за деца – една очаквано добра комбинация   "}
{"url": "https://www.monitor.bg/bg/a/view/jan-klod-unker-es-vyvejda-kontramerki-i-shte-se-obyrne-kym-sto-zaradi-novite-mita-ot-sa-sht-101249", "text": "Европейската комисия съобщи, че от днес САЩ налагат допълнителни мита от 25 на сто за вноса на стомана и 10 на сто за алуминий, внасяни от ЕС. Председателят на ЕК Жан-Клод Юнкер изрази по този повод загриженост и съобщава, че ЕС ще въведе ответни мита за вноса на някои стоки от САЩ. В изявлението си той добавя, че според ЕС едностранното решение е в разрез с правилата на Световната търговска организация (СТО). Юнкер допълва, че проблемът е свързан със свръхпроизводството на метали, за което не е виновен ЕС. По неговите думи ЕС остава открит за обсъждане на партньорските търговски отношения, но не под натиск. Той отбелязва, че решението на САЩ \"не е нищо друго, освен протекционизъм\" и е в полза на истинските причинители на проблема. Не ни остава нищо друго, освен да се обърнем към СТО, за да защитим интереса на ЕС, в пълно съответствие с международното търговско право, заявява Юнкер.", "date": "2018.05.31", "title": "Жан-Клод Юнкер:  ЕС въвежда контрамерки и ще се обърне към СТО заради новите мита от САЩ"}
{"url": "https://www.monitor.bg/bg/a/view/specsydyt-stava-vip-bradyr-101260", "text": "Сградата на специализирания наказателен съд и прокуратура на столичната улица „Черковна“ ще се превърне в истински ВИП брадър. Това стана ясно след двучасово изслушване на шефа на Главна дирекция „Охрана“ Георги Жеков пред пленума на ВСС в четвъртък. 88 хил. лева ще отидат за видеонаблюдение, вместо за нови автомобили на съдебните охранители. За целта е стартирана обществена поръчка за доставка и монтаж на система за сканиране на автомобилите, които ще влизат в двора на спецсъда. Тя щяла да има възможност да заснема и регистрационния номер на колата. По думите на Жеков поръчката била на финал. Освен това се очаквало през лятото да влезе в сила нова организация на пропусквателния режим в двора на сградата. Една от идеите била да махнат всички паркирани автомобили пред съда, а служителите да паркират колите си в подземен паркинг с бариера и специални пропуски. До изслушването на Жеков се стигна, след като през април подсъдим нападнал с юмруци свидетел пред врата на спецсъда, а съдебните охранители не разбрали. От доклада на шефа на ГДО стана ясно, че охраната на съдебните сгради изобщо в цялата страна е плачевна. По думите му неговите хора охраняват общо 261 сгради, като 51 здания се охраняват само от по един човек, а в 45 няма физическа охрана. В посочените случаи се разчитало на СОТ. Според Жеков недостигът на хора и техника създава предпоставки за инциденти в съдебните палати. Това важало особено за сградата на спецсъда. Вчера стана ясно, че в двора на този съд работят две камери за видеонаблюдение, но без да записват. Главният прокурор Сотир Цацаров се обърна към Жеков: \"Задачата на Дирекцията е да осигури охраната, вътрешните ви проблеми не са от наша компетентност, както правораздаването не е от ваша\". Обвинител №1 попита какво налага проверката за оръжие да се прави вътре в сградата, а не при влизане в двора. Шефът на спецпрокуратурата се бил оплакал, че бодигардовете на обвиняеми и подсъдими с пълно бойно снаражение влизат в двора и с присъствието си въздействат на свидетели. Цацаров запита и колко камери работят съответно във външния и във вътрешния периметър. Шефът на ГДО каза, че отскоро на двора се прверява за оръжие с ръчен металдетектор поради липсата на друга техника в момента. Жеков обяви, че многократно са искали увеличаване на щата, но срещали отказ от страна на правосъдни министри и техните заместници. Инспекцията по труда е погнала магистратите в Кюстендил, защото работила на празника на града. За абсурдния казус съобщи на пленума на ВСС главният прокурор Сотир Цацаров. Причината е, че Общинският съвет в града обявил 21 март, когато е празникът на Кюстендил за неприсъствен. Впоследствие общинарите разпратили писма до всички органи и служби в града, включително и до пожарната за решението. Органите на съдебната власт обаче решили, че ще работят, което повлякло след себе си реакция на местния омбудсман, както и на Инспекцията по труда, която започнала да проверява магистратите и да ги пита защо са работили на празника на града. Заради този абсурд вчера кадровиците приеха единодушно, че занапред празничните дни, определени от общинските съвети не са неприсъствени за органите на съдебната власт.", "date": "2018.05.31", "title": "Спецсъдът става ВИП брадър "}
{"url": "https://www.monitor.bg/bg/a/view/moda-za-zdrave-101254", "text": "Странно нещо сме българите. Вършим всичко наопаки. Ако някой доброжелателно ни посъветва за неща дори отнасящи се до собственото ни здраве, та дори той да е най-големият капацитет по въпроса, пак няма да го послушаме. Но ще предпочетем вредното, увреждащото, модното. Например, не от вчера лекарите – дерматолози предупреждават да гледаме добре надписите върху опаковките, когато купуваме слънцезащитни продукти. Нашенецът обаче, сякаш напук, налита на шарените опаковки по сергиите. Купува мазила и по Интернет без да се замисли какво може да последва за него и децата му. Защото, след като е слаб контролът по сергиите, както остава за продуктите, обект на on line търговията. За тях е още по-малко известно дали обозначените в надписите съставки са налични в мазилата, в какви процентни съотношения са и още по лошо, дали няма вредни съединения. В краен случай, продуктите от непроверени производители се оказва твърде рискови. Някои от тях изгарят кожата, други провокират алергии, а трети дори объркват хормоните на жените. Въпреки това ги купуваме – от една страна заради ефектните и примамливи опаковки, а от друга, защото бедният човек все търси евтиното. А, както е известно, нашенецът не е от най-заможните, но пък и няма да се откаже от морето, защото как така ще допусне някой да каже нещо против стандарта му. Дори и да има малко повече пари, ще ги хвърли за маркови питиета и всякакви крайплажни глезотии, но няма да се бръкне малко по-дълбоко, за да си купи качествен слънцезащитен продукт. Въпрос на народопсихология, от която трудно ще се избавим. Към проблема вредни UV – мазила се прибавя и заниженият контрол от страна на различните инспекции към тях. Оказва се, че у нас режимът за внос и употреба на слънцезащитни мазила е твърде либерален. Те не се регистрират нито в Агенцията по лекарствата, нито в районните здравни инспекции. Единствената документация, с която те влизат в страната, са митническите документи. Вносителят трябва да представи, че продуктът е вписан в регистъра на Европейската козметична асоциация. Това важи и за тези, които се произвеждат в България. Смята се, че въпросната асоциация е твърде авторитетен орган. Но това не означава, че контролът не трябва да бъде по-строг от досегашния. Към момента едно мазило може по документи да е изрядно, да бъде изкарано на пазара и повече никой да не се заинтересува от него, освен купувача. Когато в магазина влязат инспекторите, те проверяват всички стоки, включително и въпросното мазило, пак по документи. В повечето европейски страни пускането на пазара на такива стоки е както се практикува и в България. Разликата обаче е, че там не само по сигнал на потребител, но и по инициатива на проверяващите могат да бъдат взети проби за лабораторни изследвания. Редно е и нашите проверяващи да си правят този труд. Защото не е ясно дали и тяхното дете и внуче няма да се върне от морето с дерматити и лишеи в резултат на използвани ментета.", "date": "2018.05.31", "title": "Мода за здраве "}
{"url": "https://www.monitor.bg:443/bg/a/view/hvyrljame-boklucite-razdelno-i-na-plaja-101231", "text": "Промени в законодателството, които да гарантират разделно събиране на отпадъците и по плажовете може да влязат в сила от догодина. Това стана ясно от изявление на министъра на екологията Нено Димов по време на официалното откриване на Европейския морски ден, чийто домакин е Бургас. \"Ще стартираме законодателна инициатива през месец септември. Предвижда се нова Наредба от догодина за поставяне на съдове за разделно събиране на отпадъците по плажовете. Моят акцент, който ще представя на вниманието на присъстващите на заседанието на Европейския морски ден, е свързан с пластмасата. от плажовете и заведенията. Пластмасовите отпадъци са разградими, но във вечността. Затова още това лято има инициатива за разделно събиране и поставяне на указателни табели\", заяви министър Нено Димов.  Той присъства на откриването на 11- то издание на Европейския морски ден, заедно с вицепремиера Валери Симеонов, министъра на транспорта Ивайло Московски и кметът на Бургас Димитър Николов. В събитието участваха още еврокомисарят за околна среда, морско дело и рибарство Кармено Вела, и министрите на транспорта на Грузия, Румъния и Турция.  \"Морето не е сезон, а ежедневие за бургазлии, те го харесват и през зимата. Това е възможност, да се срещнат над 700 участници от различни държави, институции организации и бизнес, за да демонстрират отговорно отношение и постижение в политиките, свързани с морето и с устойчивото използване на неговите ресурси, да дадем своя градски принос към провеждането на Българското председателство на Съвета на Европейския съюз\", заяви кметът на Бургас Димитър Николов, който откри форума и приветства гостите. По време на дискусиите бе подчертано, че 40 на сто от гражданите на ЕС живеят в морските региони. Развитието на синята икономика – транспорт, туризъм и опазване на околната среда, бяха основните акценти на Европейския морски ден. В рамките на събитието транспортните министри на черноморските държави подписаха обща декларация за развитието на региона. Те ще приемат и обща програма за устойчивото развитието на рибарството и аквакултурите в Черно море.  Еврокомисар Кармено Вела поздрави участниците във форума на български език и започна приветствието си с думите: \"Морето събира всичко далечно\". След това запозна присъстващите със стратегията за справяне с пластмасовите отпадъци в моретата. Вицепремиерът Валери Симеонов заяви, че Черно море е подходящо за семеен туризъм и има нужда от балансирана политика за запазване на рибните ресурси и риболовните квоти. \"Създаването на съвместен план за действие на черноморските държави носи големи надежди. Съвместният транспорт води до ползи за икономиката и туризма, а сближаването за стабилност\", допълни Симеонов.  Форумът в Бургас е част от календара на българското председателство на Съвета на Европейския съюз и продължава и утре.", "date": "2018.05.31", "title": "Хвърляме боклуците разделно и на плажа"}
{"url": "https://www.monitor.bg:443/bg/a/view/blizo-10-000-motorizirani-invalidi-shetat-iz-varna-101230", "text": "Близо 10 000 моторизирани инвалиди шетат из Варна. Това стана ясно, след като шефката на дирекция „Социално подпомагане“ Адриана Григорова съобщи, че само през първото тримесечие на годината в морския град са отпуснати 9 597 безплатни винетни стикери на хора с увреждания. „По отношение на помощите, които се отпускат за тях по Програмата за  интеграцията им, за същия период сме подпомогнали 20 871 лица с трайни увреждания. По този показател няма особена промяна, спрямо същия период на предходната година“, уточни Григорова. Дирекцията е отпуснала и помощи в натура на 48 малолетни и непълнолетни майки. Подпомогнати са още 1 120 деца с трайни увреждания. Над 200 варненски семейства обаче са с прекратена семейна помощ, поради различни обстоятелства и причини, каза още Григорова.  ", "date": "2018.05.31", "title": "10 000 моторизирани инвалиди кръстоосват Варна"}
{"url": "https://www.monitor.bg:443/bg/a/view/mojem-da-stroim-aec-belene-s-investitor-ili-zaem-101234", "text": "Вариантите за изграждането на втора атомна централа у нас са два - със стратегически инвеститор или със заем от Русия по унгарски пример. Това стана ясно от доклада на енергийният министър Теменужка Петкова, представен пред депутатите от ресорната комисия, как да бъде оползотворено оборудването за АЕЦ \"Белене\". Според правителството намиране на инвеститор, който да реализира новата централа на пазарен принцип е единственият възможен вариант - България да не губи пари. По думите на Петкова първият вариант предвижда довършване на централата със стратегически инвеститор и минимум 34% участие на България. Ако се стигне до вдигане на мораториума за строеж на АЕЦ-а от страна на депутатите и старт на проект изпълнението му ще бъде без държавна гаранция, както и задължително изкупуване на енергия, пое ангажимент Петкова. От бизнеса, представен от Васил Велев от АИКБ, считат, че процентът участие на държавата може да бъде и по-малък. „Унгарският модел”, е възможен чрез взимане на кредит за реализацията му от Русия, целево при фиксиран лихвен процент, обяви още Петкова. Тя допълни, че е представен и трети вариант, при които БЕХ сам реализира проекта и има мажоритарно участие, но той беше определен като невъзможен за изпълнение, заради голямата задлъжнялост на енергетиката ни. Сред дискутираните възможности е и преместване на съществуващите мощности в Козлодуй, което ще отнеме близо десетилетие. „За нас най-негативният и лош сценарий е, ако нищо не се предприеме, тогава НЕК ще трябва да отпише близо 3 млрд. лева от своите активи. Възможно е кредиторите да поискат дълговете си предсрочно. Анализите ни показват, че в дългосрочен план ще имаме необходимост от подобна мощност като АЕЦ Белене”, заяви още Петкова пред депутатите. Продаването на оборудването пък е трудно за реализация заради ниската възвръщаемост.", "date": "2018.05.31", "title": "Можем да строим АЕЦ „Белене” с инвеститор или заем"}
{"url": "https://www.monitor.bg:443/bg/a/view/pionka-na-panov-v-imoten-skandal-za-polovin-milion-101244", "text": "В имотен скандал за поне половин милион лева се оказа забъркана пионката на скандалния шеф на Върховния касационен съд Лозан Панов във висшия съдебен съвет Атанаска Дишева. Доскорошната магистратка във Върховния административен съд от години ползвала ведомствено жилище като „нуждаеща се“, разкри „Труд“. Според информацията от подадената от самата Дишева имотна декларация пред Инспектората на ВСС семейството й живее в апартамент от над 170 кв.м в елитния столичен квартал „Изток“ срещу скромната сума от 202,33 лева на месец. Цената на наема е толкова ниска, тъй като се счита, че апартаменти, подобни на този на Дишева, се дават на семейства, които не могат да си позволят да наемат жилище на пазарна цена в София. Проверка обаче показва, че случаят на дишева не е такъв – пионката на Панов във ВСС и съпругът й Генади Дишев (който е бил втори в предизборната листа на \"Да, България\" в Ловеч при провала на ГМО-партията на парламентарните избори през миналата година) си докарват официални доходи от по над 10 бона месечно.  Елементарната сметка показва, че семейство Дишеви плащат по 1,16 лв. за един квадратен метър на месец или под 60 евроцента. Справка в сайтовете за недвижими имоти показа, че пазарната цена на квадратен метър за трите блока на бившето БОДК в момента се движи от 5 евро, през 5,5, като достига до цели 6 евро. В съседство на магистратския апартамент се отдават две жилища, с идентична квадратура, като средната цена на всеки от тях е около 1000 евро, в зависимост дали е с мебели или се отдава необзаведен. Излиза, че Атанаска Дишева и съпругът й плащат поне десет пъти по-нисък наем от пазарния, т.е. месечно си \"спестяват\" по около 1800 лв. Така, само от разликата в наемите, Дишеви \"печелят\" годишно средно по около 21 600 лв. За период от 11 години, това означава, че само от плащане на наем семейството юристи са \"спестили\" близо четвърт милион лева, достатъчни за закупуването на над 100 кв.м. \"ново строителство\" в престижен софийски квартал. И Дишеви купуват, но не в София и Софийска област, защото, ако го направят, ще нарушат нормативната уредба и ще трябва да напуснат уютния си дом.  Щом се сдобиват с ведомствения апартамент в София, семейството продава на Венета Петкова панелен апартамент от 62 кв.м. във варненския квартал \"Възраждане\" за сумата от 72 365 лв. сумата е вкарана на влог, който за няколко години набъбва почти двойно от лихвите. Междувременно, обаче, Атанаска и Генади Дишеви се сдобиват и с други имоти – апартамент във Варна.", "date": "2018.05.31", "title": "Пионка на Панов в имотен скандал за половин милион"}
{"url": "https://www.monitor.bg:443/bg/a/view/samopriznanie-kapital-guzno-prenapisvat-sys-statii-knigata-si-za-ktb-101226", "text": "Поредица от статии за ролята на Цветан Василев в източването на КТБ публикува флагманът на Фабриката за фалшиви новини \"Капитал\". Поредицата реално е самопризнание на Прокопиев и хората му от изданието, че се пробваха да изтрият и подменят истината за КТБ. Първо с програмното интервю от есента на 2016 г., с което Българския Мадоф и Иво Прокопиев се прегърнаха за вторичния грабеж на банката и за общ фронт срещу държавата. А след това и с излязлата година по-късно книга „Държавата КТБ“. Последната, излязла досега от поредицата, стартирана от „Капитал“ в средата на май, е за „офшорните владения“ на Цветан Василев и изброява намиращите се в страни-данъчен рай фирми, през които банкерът беглец е прикривал собствеността си върху дружествата, източвали КТБ с необезпечени кредити. Въпросните офшорни схеми са описвани десетки пъти от избухването на аферата „КТБ“ досега в разследванията на медиите от издателската ни група - „Телеграф“, „Монитор“ и Агенция „Монитор“. В същото време те умишлено бяха В т.нар. „книга“, която иначе бе представяна от Прокопиев и хората му като „истината за КТБ“, понятието „офшорка“ не фигурира в показалеца на ключовите думи. Няма и специална глава за този вид фирми. Те са описвани покрай останалото, при това само най-очебийните от тях. В същото време в статията от последния брой на „Капитал“ са изброени 64 офшорки, като е отделено сериозно място и за схеми, описващи конкретния начин на източване. Това няма да откриете в книгата, а още по-малко в интервюто на Цветан Василев от есента на 2016 г. Интервюто впрочем е дело на същия човек, който се води и автор на книгата. Съвпадение? Едва ли. Както едва ли е съвпадение и липсата на офшорките от творенията на „капиталци“ до този момент. Същото е положението и за разкритията, че Цветан Василев лично е разпореждал всяка финансова транзакция и най-вече кредитите, отпускани от трезора. Това е друга тема, за която сме писали десетки пъти, но хората на Прокопиев откриват чак сега. За нея отново няма и дума в интервюто-целувка. А в т.нар. „книга“ гузно – от немай къде, е описана на страничка и половина. Тези два примера впрочем далеч не са единствените, илюстриращи, че Още при излизането на творението „Държавата КТБ“, финансирано с грантове и продавано срещу 17 лева, лъсна, че авторите напълно са изтрили връзките на Иван Костов с Цветан Василев и КТБ. Въпреки неоспоримите доказателства, че Командира, който лично е връчил трезора в ръцете на банкера беглец, е бил на хранилката му за благодарност в продължение на години. Предстои да видим дали ще запълнят и тази липса. Още отсега обаче можем да прогнозираме, че това едва ли ще се случи при положение, че подобно на Василев и Прокопиев дължи имането си на Командира.", "date": "2018.05.31", "title": "Самопризнание: „Капитал“ гузно пренаписват със статии книгата си за КТБ"}
{"url": "https://www.monitor.bg:443/bg/a/view/izpylnitelnijat-direktor-na-pib-ugoiztochna-evropa-e-s-otlichni-makroikonomicheski-pokazateli-101232", "text": "Югоизточна Европа е с отлични макроикономически показатели, но има нужда от развитие на инфраструктурата и бизнес компетентността. Това заяви главният изпълнителен директор на Първа инвестиционна банка (ПИБ) Неделчо Неделчев, който взе участие в годишната Генерална асамблея на Европейската лига за икономическо сътрудничество (ELEC). Събитието се провежда в момента в София, като ще продължи и в рамките на утрешния ден. В хода на Асамблеята Европейската лига съвместно с Европейския институт за стратегии и анализи (EISA) организираха международна конференция на тема „Новата Европа, между Запада и Изтока – енергетика и инфраструктура като предпоставки за растеж“. По време на конференцията Неделчев представи пред международните гости инвестиционните възможности, които се разкриват в България и страните от Югоизточна Европа. В хода на дискусията той подчерта сериозното икономическо развитие, което се наблюдава в тези страни през последните години и потенциала за успешно реализиране на бизнес проекти. „Югоизточна Европа е с отлични макроикономически показатели, но има нужда от развитие на инфраструктурата и бизнес компетентността. Потенциал за стабилен ръст отбелязваме не само в потребителското търсене, но и в индустрията, което е предпоставка за повече инвестиции в България и  региона“, сподели Неделчев. Участие в конференцията взеха също така г-н Барон Бернард Сноа, президент на Европейската лига, г-жа Меган Ричардс, директор Енергийна политика, Европейска комисия, г-н Жак Андре Трош, президент на ARRI, Франция и др. Събитието бе уважено и от Н.В. Симеон Сакскобургготски. Европейският институт за стратегии и анализи (EISA) е създаден през 2016 г. като съвместна институция между Европейската лига за икономическо сътрудничество (E.L.E.C.) и Българска академия на науките.", "date": "2018.05.31", "title": "Изпълнителният директор на ПИБ:  Югоизточна Европа е с отлични макроикономически показатели"}
{"url": "https://www.monitor.bg:443/bg/a/view/ministyr-na-iznenadvashta-proverka-v-kat-sofija-101233", "text": "Министърът на вътрешните работи Валентин Радев направи изненадваща проверка в сградата на столичната „Пътна полиция“. Официалната причина е получаването на множество оплаквания за големи опашки при регистрацията на автомобили. Заедно с Радев бил и зам.-министър Стефан Балабанов. На място Радев разговаря с граждани, които очакваха реда си, за да получат административна услуга. Той чу техните оплаквания и обеща, че нещата ще се променят към по-добро. Шефът на МВР обходи всички гишета и се запозна с организацията на работа там. Служителите му обясниха, че опашките са заради големия наплив от автомобили през последните дни. Те скочили с поне 300-400 за ден и стигнали до бройката от близо 1500 автомобила.  Радев изрази учудване от липсата на климатици в сградата на столичната „Пътна полиция“ и заяви, че такива ще бъдат поставени, а ако се наложи дори ще се командироват и нови служители, които да подпомагат работата в софийския КАТ.  По-рано стана ясно и че 140 ПОС терминала за плащане на глобите към КАТ ще се поставят в сградите на „Пътна полиция“. Това каза вътрешният министър Валентин Радев на редовния си месечен брифинг. Така няма да има такса за преводите.        ", "date": "2018.05.31", "title": "Министър на изненадваща проверка в КАТ-София"}
{"url": "https://www.monitor.bg:443/bg/a/view/opasni-systavki-v-uv-kremovete-obyrkvat-hormonite-101241", "text": "Опасни съставки в кремовете, лосионите и плажните масла за UV защита объркват женските полови хормони, съсипват кожата и провокират дерматити. Става въпрос за химическото съединение оксибензон. Използва се като слънцезащитна съставка, но увеличава естрогените и създава редица проблеми при дамите, съобщи водещият токсиколог и алерголог проф. Никола Александров. Препарати за слънчева защита с производни на въпросното съединение се продават свободно в павилиони на Женския пазар в София и будки по централните улици в столицата. Върху опаковките не е споменато процентното съотношение на химикала, установи проверка на „Монитор“. Оксибензонът и производните му често пъти могат да нанесат толкова силни поражения, че да се наложи болнично лечение, допълни токсикологът и уточни, че той е особено опасен за бременните и децата, тъй като провокира тежки алергични реакции. Единадесет случая на тежки алергични реакции в комбинация с изгаряния е лекувал той. Продуктите с оксибензон са много вредни и за жени, употребяващи контрацептивни средства. Дори и под чадър, за кратко време се получава тежко изявена слънчева алергия с изгаряния. Такъв е ефектът и когато жената е в менструация. Тогава нивото на естрогените е по-високо от обичайното, химичното съединение ги покачва още повече и пораженията по кожата са налице, поясни лекарят. Освен това продуктите с тази съставка се измиват лесно от морската вода, посочи той като още една причина за недобрата защита от слънчевите лъчи. Въпреки тези опасности се оказва, че фирмите производителки не посочват върху опаковките опасността от токсичния ефект. Четири продукта с несъответствие в етикетите при 147 проверки на слънцезащитна козметика са открили инспектори на Регионалната здравна инспекция във Варна през миналата година. Според информацията от шефа на дирекция „Медицински дейности“, д-р Петър Янев, в периода от 1 юни до края на август, 2017 година, инспекторите от държавния здравен контрол са извършили тематични проверки за пуснатите на пазара слънцезащитни козметични продукти във връзка със спазване на регламент №1223/2009 г. на ЕП. Проверени са 138 търговски обекта и 1 за производство на козметични продукти, 32 склада за търговия на едро и 105 магазина и щандове за търговия на дребно. При проверките е извършен оглед на информацията от етикетите на 171 слънцезащитни козметични продукта. Сред тях са 60 от български производители, 102 от страни от ЕС – Германия, Великобритания, Франция, Полша, Гърция, Чехия, Холандия, както и 9 – внос от трети страни, като САЩ и Израел. Установено е, че от поверените 171 слънцезащитни козметични продукта, 167 са етикирани съгласно изисканията на чл. 19 от Регл. (ЕО) №1223/2009 г. и чл. 49, ал. 2, т. 8 от Закона за здравето. Несъответствие в етикетите е установено при 4 продукта, като с писма РЗИ-Варна е уведомила институциите, отговорни за пускането им на пазара. Това са Australian Gold - слънцезащитен лосион за лице SPF45, „Виши“ – фотозащитен крем за лице SPF50, Cabana – слънцезащитен лосион спрей SPF15 и Skin Gard - слънцезащитен крем за лице с висока защита Faktor 30. В изпълнение на тематичните проверки са взети и 5 проби за лабораторно изследване за химически показатели, UV филтър, титанов диоксид и микробиологични показатели. И 5-те проби отговарят на изискванията. При проверките не са установени превишавания на максимално разрешените концентрации в козметичните продукти. През летния сезон на м.г. няма наложени санкции, уточни още д-р Янев. Единственият начин човек да е сигурен, че няма да попадне на менте, е да купува слънцезащитните продукти от аптеката и то от доказани марки, посъветва проф. Мария Балабанова от Клиниката по дерматология и венерология на Александровска болница. По думите й всяко предоверяване на артикули, които се търгуват на сергиите или в павилионите може да се окаже опасно за здравето. Не купувайте слънцезащитни продукти on line, няма гаранция за качество, предупреди още проф. Балабанова. Тя обясни, че фактор 15 – 20 е напълно достатъчен за употреба. Максимум 30 също защитава добре. Според нея слънцезащитните продукти с фактор 50 и то на хора със заболявания, които се обострят под въздействието на слънчевите лъчи. Ако видите продукт с фактор 100, не го купувайте. Такъв фактор няма, той е отречен още преди години, каза още проф. Мария Балабанова.   Търговците ни подмамват с редица трикове, за да купим това, което точно те предлагат. Например масово в будките се търгуват мазила, на които пише, че блокират слънцето (sunblock), както и съдържащи витамин А. Такива продукти не бива да се купуват, тъй като могат да провокират реакция, като се нанасят върху друго мазило, например крем. Освен това, плажните мазила не бива да се смесват с парфюми, дезодоранти и кремове за лице, например, тъй като са възможни тежки реакции с обриви и сърбежи. Слънцезащитните кремове и други продукти за плажа с етерични масла в състава си носят най-малко рискове, твърдят алерголози. Някои от тях, като това на базата на червените малини, имат силно изразен слънцезащитен фактор – между 25 и 50. Тези масла трябва да са в тъмни шишета, да не се държат на плажа на хавлиената кърпа под слънчевите лъчи, а да се приберат след употреба в плажната чанта. В противен случай под влиянието на слънчевата радиация, ефектът им се намалява. Продуктите с масло от морков са със spf (слънцезащитен фактор) между 38 и 40. Препаратите с масло от пшенични зародиши също са добро решение, неговият защитен ефект е около spf 20. Използват с още и етерични масла от авокадо, соя, бадеми, фъстъци, сусам, но те са с по-слабо изявени слънчезащитни функции. Ако те са на базата на ядки, човек с алергия към тези природни растения, не бива да ги употребява на плажа. Между 7 и 10% от хората на земята са алергични към белтъците в ядките, показват данни на Световната здравна организация. Затова те не бива да ползват такива кремове.", "date": "2018.05.31", "title": "Опасни UV кремове объркват хормоните и докарват обриви"}
{"url": "https://www.monitor.bg:443/bg/a/view/105-zarazeni-s-lajmska-bolest-sled-uhapvane-ot-kyrleji-101237", "text": "105 заболели от лаймска болест след ухапвания от кърлежи са приети в спешните центрове у нас от началото на годината, като статистиката сочи увеличение в сравнение с миналата. Кърлежите си остават основните причинители на лаймска болест и марсилска треска, поясняват специалистите. \"Не е лесна борбата с тях, усилията са насочени в паркове, дворове на училища, ясли и детски градини. В случаите, когато ходим на излети, трябва да сме внимателни - няма как да се обработва цялата природа\", каза д-р Ангел Кунчев в „България он еър“. \"Има общини, които поради липса на средства или закъснение в обществените поръчки не се справят толкова добре с обработването, но има и отличници\", допълни още той. Животните са основна причина за \"прихващане\" на кърлеж в населените места. \"Те са усвоили възможността да усещат човек на десетки метри по издишването на въглероден двуокис, а и се закачат безболезнено, обикновено където кожата е най-нежна и най-тънка\", предупреди здравният инспектор. Очаква се темпът на увеличение да се запази, като д-р Кунчев допуска, че през месеците юни и юли случаите на ухапвания ще бъдат в двоен размер в сравнение с миналата година.", "date": "2018.05.31", "title": "105 заразени с лаймска болест след ухапване от кърлежи"}
{"url": "https://www.monitor.bg:443/bg/a/view/globiha-shampionite-s-12-bona-za-rasizym-101227", "text": "Шампионът на България по баскетбол за мъже „Левски Лукойл“ отнесе глоба от 12 000 лв. за прояви на расизъм в три поредни мача от финалната серия. Етичната комисия към БФБ бе категорична, че използваните от феновете бесилка и качулки са символи на расизъм и дискриминацията на чернокожите в САЩ и се санкционират в целия свят. Така общата сума от глоби за „сините“ нарасна до 20 бона, след като преди дни клубът бе санкциониран с 8000 лв. заради ексцесиите във втория мач. В същото време треньорът на „Левски Лукойл“ Константин Папазов обяви, че цел номер 1 в селекцията това лято ще е националът Чавдар Костов. Той обаче не пожела да коментира дали ще опита да привлече Христо Захариев от „Балкан“. \"И тази година бяха 7-8 българи в състава ни, вероятно и догодина ще бъдат толкова. Сега обаче целите са по-високи и ще трябва да бъдат взети и класни чужденци\", заяви наставникът пред Канал 3.", "date": "2018.05.31", "title": "Глобиха шампионите с 12 бона за расизъм"}
{"url": "https://www.monitor.bg:443/bg/a/view/fars-po-scenarij-na-kostov-bg-madof-i-prokopiev-se-samoizjajdat-101225", "text": "Едно от отрочетата на Костов – олигархът Иво Прокопиев, разиграва пълен фарс, опитвайки се да се разграничи от друг от „синовете“ на Командира – побратима му по произход Цветан Василев.   Едно от отрочетата на Костов – олигархът Иво Прокопиев, разиграва пълен фарс, опитвайки се да се разграничи от друг от „синовете“ на Командира – побратима му по произход Цветан Василев. Двамата са част от котилото назначени милионери, израснали при управлението на Иван Костов заедно с други олигарси като Огнян Донев и Сашо Дончев. През годините Прокопиев и Василев дълго време бяха позиционирани като противници, след това преживяха пълно обществено падение, прегръщайки се страстно след източването на КТБ. През последните седмици обаче Прокопиев упорито разиграва фарс чрез координираната от неговите медии Фабрика за фалшиви новини, опитвайки се да се разграничи от мустакатия си събрат. Първия  Въпреки че седмица по-рано изданието му публикува напоителен материал, рекламиращ изцяло защитната теза на адвокатите на Василев, 7 дни по-късно редакционната политика на „Капитал“ изведнъж преживя катарзис. В последния брой на изданието бе поместен обширен материал за офшорните фирми, през които Цветан Василев е източвал парите на вложителите в КТБ. Факти и данни, които неколкократно сме изнасяли през годините в различни наши разследвания, показващи как Цветан Василев - българският еквивалент на Бърни Мадоф, окраде милиарди левове от вложителите на банката си. Въпросното „разкритие“ на „Капитал“ обаче явно сериозно е засегнало нежната банкерска душа, тъй като четири дни по-късно, по случайност в нощта преди заседанието по делото „КТБ“, Цветан Василев „избухна“ в личния си блог с „кърваво писмо“ по адрес на своята отколешна дружка Прокопиев. БГ Мадоф припомни всичките си опорни точки, но освен това назидателно отбеляза и как разградският му побратим имал „едни разследвания“ за пране на пари и как и други хора били запознати с тези данни. Лъхащите на алкохолни пари излияния на укриващия се в Белград Василев очевидно са предизвикани от измамените очаквания, че Фабриката за фалшиви новини, координирана от Прокопиев, ще продължи неотклонно да го защитава По традиция обръщенията към простолюдието, които Цветан Василев прави от луксозната си вила в Белград, се разпространяват мълниеносно от цялото ветрило сайтове на фабриката. „Клуб Зет“ на олигарха Огнян Донев дори бе поместил негов профил като автор в секцията си за анализи и директно му препечатваше словоизлиянията. Този път медийно обслужване БГ Мадоф получи само от сайта на агент Академик Огнян Стефанов „Фрогнюз“, който отдавна функционира като негов пресцентър. „Фрогнюз“ подсили пропагандния шум, развихрил се на фона на делото „КТБ“, като публикува и интервю с двама от подсъдимите по делото - Георги Христов – бивш изпълнителен директор на КТБ АД, и Георги Зяпков – бивш началник на управление „Кредитиране“ в КТБ. Според обвинителния акт Христов и Зяпков са част от бандата, оглавявана от Цветан Василев, източила парите на вложителите в КТБ. Съответно като членове на бандата на БГ Мадоф двамата „интервюирани“ от сайта, финансиран от техния главатар, очаквано мултиплицираха опорната точка колко цъфтяща банка е била КТБ и как е източена, след като мажоритарният й собственик забегна в чужбина – твърдения, които официално бяха опровергани от авторитетната международна кантора „АликсПартнърс“, наета за да проследи изтичането на източените милиарди. В доклада й черно на бяло пише, че КТБ е рухнало благодарение на източване чрез необезпечени кредити от фирми, свързани с Василев. „Скандалните“ разкрития на Зяпков и Христов също не получиха място нито на страницата на „Дневник“, нито на „Медиапул“, макар и в миналото тези сайтове да не са се свенили да дават трибуна на всички марионетки на Цветан Василев. Поредната, а може би последна серия от водевила между Прокопиев и Василев показа Причината е, че този фарс се разиграва за пореден път. Прокопиев чрез своите медии пръв се вдигна на битка срещу Цветан Василев и КТБ още преди срутването на банката. Техният общ ментор Иван Костов обаче направи всичко възможно да ги сдобри и обедини, тъй като далаверата около банката бе твърде голяма и всички се облажваха от нея. Самият Костов лъсна като ВИП депозант в банката след отнемането на лиценза й и се оказа, че семейството му е държало срещу преференциални лихви 700 бона в КТБ. Личната партия на Командира ДСБ също си държеше партийната субсидия в банката на БГ Мадоф. Съответно след срутването на трезора Командира лично скочи да брани банката и да предлага рецепти за спасяването й, а Прокопиев предостави медийната си империя в услуга на забегналия с парите на вложителите мустакат аферист. Правеха се интервюта с него, посвещаваха му се книги, всичките пропагандни акции на неговите пионки бяха солидно рекламирани. През последните 4 години обаче замъгленото от милиардите левове, които БГ Мадоф държи и е готов да харчи, съзнание на Прокопиев постепенно се отрезви. Упадъкът на псевдодесните му политически ГМО-та свали всички маски. От стенограмите АРГО-гейт лъсна как Прокопиев лично менажира марионетните си политически формирования като „Дай, България“ на Христо Иванов. Пак там черно на бяло се видя, че докато гласят новата си партия в присъствието на Прокопиев, сламените политици обясняват, че за сиво финансиране разчитат на Цветан Василев. Милионите от откраднатите от КТБ милиарди, инвестирани в политически инженеринг, обаче отидоха на вятъра, тъй като нито „Дай, България“, нито ДСБ успяха да заблудят достатъчно избиратели, за да влязат в парламента. В същото време делото за източване на КТБ срещу Цветан Василев вече тече, а парите, откраднати от вложителите, намаляват. Виждайки, че мустакатото му отроче е бита карта, Драгалевския лаборант очевидно се опитва да спаси поне розовобузото си протеже. Затова и Иво Прокопиев започна да разиграва фарса с противопоставянето на Цветан Василев и се опитва да се разграничи от него, защото аферата на БГ Мадоф с КТБ е прекалено голяма и може да го залее. Номерът им обаче няма да мине. Причината е, че през годините техният ментор от Драгалевци създаде организирана престъпна група за грабеж на България. Прокопиев и Василев получиха главни роли в тази банда и техните връзки и зависимости са толкова преплетени, че когато единият най-сетне получи възмездие за престъпленията си, това неминуемо ще доведе до залавянето на всички. 5 кредита на обща стойност от 42 531 000 лева е получило от източената КТБ дружество, което няма абсолютна никаква търговска дейност.  Това стана ясно по време на поредното четете на 5-те хиляди страници от обвинителния акт. Делото преминава при слаб интерес от страна на адвокатите, които настояваха да се чете цялата заключителна част. От титулярните защитници на забегналия в Сърбия пишман банкер Цветан Василев и 16-те му съпроцесници, в залата бяха единствено Ина Лулчева и Даниела Доковска. Всички подсъдими и резервите адвокати са се снабдили с таблети и лаптопи. Те с часове сърфират в интернет без никакъв интерес към това, което четат прокурорите. От държавното обвинение пък на ротационен принцип командироват хора. Вчера имаше три нови прокурорки, които четяха монотонно скучните членове и алинеи от обвинителния акт. Стана ясно, че въпросното дружество се казва „Глобал Агро Трейд“. Първият кредит е само за 8 млн. лева. Останалите са изтеглени в периода от 2012 до 2014 г. със знанието и по разпореждането на съучастника в схемата БГ Мадоф. Разписани са от подсъдимия прокурист Александър Панталеев и една от счетоводителките на фалиралата банка. На този етап от прокуратурата са успели да изчетат близо 200 страници от 5-те хиляди. Делото продължава с четене в три дни и през идната седмица.", "date": "2018.05.31", "title": "Фарс по сценарий на Костов: БГ Мадоф и Прокопиев се самоизяждат"}
{"url": "https://www.monitor.bg:443/bg/a/view/izchisljavat-lihvite-po-zaemite-po-nov-nachin-ot-1-uli-101218", "text": "Лихвите по много от банковите заеми в лева ще се изчисляват по нов начин от 1 юли. Това одобриха на второ четене депутатите от бюджетната комисия в парламента чрез промени в Закона за кредитните институции. Измененията се налагат заради отпадането на индекса „СОФИБОР”, който определя размера на лихвите по кредитите в страната и се определя на база обема сделки на междубанковия пазар. От 1 юли обаче БНБ спира да изчислява този индекс. С премахването на „СОФИБОР“ ще се наложи сериозна промяна в договорните отношения на много банки с техните клиенти. Дори „СОФИБОР“ да бъде заменен с друг индекс, той трябва да бъде описан в контрактите, което засяга близо 85% от заемите в лева. Ако обаче бъде избрана друга лицензирана фирма, която да го изчислява, на банките няма да им се наложи да сменят формулата за смятането на лихвите. По време на заседанието на комисията подуправителят на БНБ Нина Стоянова заяви, че към настоящия момент в Централната банка няма внесени документи за лицензиране на администратор нито е постъпило уведомление за лицензиране на такъв администратор в друга държава-членка на ЕС. „При спиране на „СОФИБОР“ се очаква индексът да бъде заменен с „ЮРИБОР“, категорична бе Нинова като добави, че няма основания за тревога. По думите й няма да се наложи клиентите да преподписват договорите. Нинова разясни още, че след 2020 г. се очаква и спиране на индекса „ЛИБОР“. Тя каза още, че не би трябвало клиентите на банките да усетят промяна след 1 юли, както и че не се очаква да има промяна в лихвените проценти по различните видове кредити.", "date": "2018.05.31", "title": "Изчисляват лихвите по заемите по нов начин от 1 юли"}
{"url": "https://www.monitor.bg:443/bg/a/view/na-gol-korem-chifte-pishtovi-101220", "text": "На гол корем чифте пищовил Това е най-точното определение за поредната изцепка на провалилите се и останали извън парламента десни партии, обединили се наскоро под помпозното наименование “Демократична България”. В законопроект, който лидерите и внесоха в парламента, те искат едва ли не да забранят пътните камери, които според тях безконтролно събирали данни за придвижването на българските граждани. Предлагат също и след определен период, записите да бъдат изтривани. Псевдодясната номенклатура от НПО-та отдавна се прехранва от мнима защита на човешки права. Предложението е поредно доказателство, че е предпочела сребърниците пред националните интереси, включващи защитата на гражданите от тероризъм и трафик на хора и наркотици. Това може и да не интересува Христо Иванов, проявил се като политически дългоноско, заради многобройните изречени от него лъжи, както и Атанас Атанасов, по известен като джобния генерал “Гном”, защото двамата отдавна са си плюли на физиономиите. Но няма как да бъде отминато с лека ръка. Какво лицемерие всъщност. Нали десницата уж най-много настоява за въвеждането на информационните технологии. Излиза, че те се интересуват от човешкия напредък само за демагогски спекулации. Контрол, разбира се, трябва да има, но не както го разбират машите на подсъдните олигарси – да бъдат заличавани следите на престъпни деяния, най-вече техните. И откъде накъде двамата ще се изявяват като морални съдници. Трябва ли да припомняме с каква охота използваше СРС-та облеченият във власт Атанасов, по време на управлението на патрона му Иван Костов. Или пък как, вместо да прави реформи в съдебната власт, докато беше министър, Иванов се опита да я забатачи.     Всъщност, евтините им номера отдавна не привличат, а отблъскват. А спекулациите със страховете на хората, употребени за дребни печалби, предизвикват не само насмешки, но и гняв, заради поредния опит да бъдат подведени избирателите", "date": "2018.05.31", "title": "На гол корем чифте пищови"}
{"url": "https://www.monitor.bg:443/bg/a/view/58-ot-rabotodatelite-tyrsjat-hora-sys-sredno-obrazovanie-101216", "text": "58% от работодателите имат потребности от специалисти със средно образование и квалификация, като най-търсените са от сферата на стопанското управление и административните дейности, следвани от тези, необходими за индустриалните дейности, архитектурата и строителството. Това стана ясно от първото проучване на Агенцията по заетостта за потребностите от работна сила, проведено на територията на 28-те области в страната ни. Туризма, хотелиерството и ресторантьорството са на 4-то място по заявено търсене на средни специалисти. Специалистите по информатика със средно образование са по-малко предпочитани спрямо тези с висше. Висшисти най-често се търсят в сферите на икономика, администрация и управление, машинно инженерство, електротехника, електроника и автоматика, туризъм. Към момента на анкетирането 35.3% работодатели са заявили, че нямат незаети работни места. В краткосрочен план, през следващите 6 месеца, потребности от нов персонал са заявили 61%. Работодателите предпочитат кандидатите за работа да притежават набор от знания, умения, професионални и лични качества, включващ най-често „Мотивация и отговорност към работата, независимо от наличието на опит или компетенции” (97,0%) и „Позитивни личностни качества” (96,5%). Най-малко, но повече от половината работодатели (53,4%) считат, че е важен „Предходният опит в осъществяваната дейност”. Близо 1/3 от анкетираните представители споделят, че за тях е важно наличието на начални компютърни умения, способности за усвояване и прилагане на нови знания. В проучването се включиха 5012 работодатели – 89.3% от тях бяха от частния сектор, а 5.6% от публичния. В анкетата участваха и учебни, детски и здравни заведения, читалища, както и представители от сферата на социалните, правните и други услуги.", "date": "2018.05.31", "title": "58% от работодателите търсят хора със средно образование"}
{"url": "https://www.monitor.bg:443/bg/a/view/10-km-tryba-ni-svyrzva-s-turski-potok-101214", "text": "Участъкът, необходим да се свържем към „Турски поток“, е 10 км от турската входна газова точка Малкочлар до компресорната станция Странджа. Това съобщи енергийният министър Теменужка Петкова преди заседание на парламентарната ресорна комисия. Според нея най-голямата новина от срещата на премиера Бойко Борисов с Владимир Путин е, че трасето но газопровода ще минава през България. \"Тепърва ще започна конкретните разговори на експертно ниво, разбира се, при спазването на европейските изисквания”, каза Петкова. По думите й с проекта за разклонение на „Турски поток“ България ще запази водещата си позиция на енергийната карта на Европа. „Сами разбирате, че няма как от една среща президентът Путин и премиерът Борисов да извадят по един бял лист и да започнат да чертаят трасета”, отбеляза Петкова. Гаранция за договореното не е документ, а думата на Владимир Путин, отговори Петкова на въпрос дали има конкретна договореност. „Разговорите, които проведоха президентът Путин и премиерът Борисов бяха в изключителен конструктивен диалог, прагматичен подход и от двете страни. Стана въпрос, че отношенията ни са поставени на изключително пазарни условия”, смята енергийният министър. Предсрочно, на 27 юни, ще бъде завършена и пусната в експлоатация българо-турската газова връзка, съобщи още Петкова.", "date": "2018.05.31", "title": "10 км тръба ни свързва с „Турски поток“"}
{"url": "https://www.monitor.bg:443/bg/a/view/grisho-fizicheski-bjah-perfekten-101219", "text": "Григор Димитров изравни най-доброто си постижение на \"Ролан Гарос\", като се класира за третия кръг след драматична петсетова победа над Джаред Доналдсън (САЩ) с 6:7(1), 6:4, 4:6, 6:4, 10:8. В края на двубоя Гришо пречупи съперника благодарение на по-добрата си физическа подготовка, а камерите уловиха как българинът целуна краката си в знак на благодарност, че са го извели до успеха. \"Страхотно е да спечелиш мач в пет сета. Остава в съзнанието си, пазиш го там, особено ако е на \"Ролан Гарос\"... Това беше един от онези мачове, в които не играя най-добрия си тенис, но успявам да спечеля. И когато едно нещо не върви добре, физическата част беше перфектна\", коментира Димитров след победата над младия американец, дошла след 4.20 ч на корта. Съперник на Гришо в следващия кръг ще бъде испанският ветеран Фернандо Вердаско. 34-годишният мадридчанин е 35-и в ранглистата на АТР. Двамата са играли 4 пъти един срещу друг и са си поделили по две победи.", "date": "2018.05.31", "title": "Гришо: Физически бях перфектен"}
{"url": "https://www.monitor.bg:443/bg/a/view/levski-startira-operacija-mlad-trenior-101208", "text": "Ръководството на „Левски“ възнамерява да залага сериозно на своите кадри в бъдеще. Тук обаче не става дума само за планирането на брой юноши, които да играят в първия отбор, а за изграждането на цяла нова генерация от млади треньори, които да се превърнат в основния мотор за развитието на клуба. Стартът на амбициозния план бе даден днес, когато едни от най-обещаващите играчи, преминали през школата - Антонио Вутов, Божидар Краев, Димитър Шейтанов и Атанас Кабов, положиха изпити на „Герена“ за лицензи, даващи им право да са помощник-треньори. Това е и първата крачка в тяхното развитие, а на този етап „сините“ таланти ще могат да упражняват треньорската професия с набори до 19 години. Самите футболисти имат амбиция след години да се заемат сериозно с призванието, а дотогава ще използват всяка възможност да попиват от опита на сегашните си наставници. Играещият в датския шампион „Мидтиланд“ Божидар Краев пък използва почивката си освен за полагането на изпити и за среща със своите бивши съотборници, на които пожела много бъдещи успехи с екипа на „Левски“. Неговият близък приятел в „сините“ редици Роман Прохазка ще се сбогува с феновете в понеделник, след като реши да предприеме ново предизвикателство в кариерата си и да заиграе в чешкия участник в групите на Шампионската лига „Виктория“ (Пилзен). Въпреки че времето му за почивка и възстановяване след сезона е ограничено, той ще отскочи за кратко до София, за да се види специално със „синята“ агитка. Събитието е планирано за 16:00 часа в магазина на НКП на бул. „Тодор Александров“. „Знам, че повечето хора ще са на работа по това време и часът не е удобен, но просто няма да имам друга възможност. „През всички тези години той бе по всички точки на терена. Играеше в защита, играеше и в нападение. Бележеше и бранеше вратата на любимия тим. Бе навсякъде, но най-вече в нашите сърца. Роман е един от нас и винаги ще бъде, а когато наш брат тръгне по нов път, ние сме длъжни да застанем рамо до рамо и да го изпратим заедно с пожелание за много успехи! И да му кажем не сбогом, а до скоро, синьо сърце\", написаха от НКП.", "date": "2018.05.31", "title": "„Левски“ стартира операция „Млад треньор“"}
{"url": "https://www.monitor.bg:443/bg/a/view/prez-e-bay-prodavame-naj-mnogo-chasti-za-koli-i-kozmetika-101222", "text": "През платформата eBay българските търговци продават най-много автомобилни части и аксесоари, козметика и стоки за дома и градината. Това сочат данни за продажбите през уебсайта за 2017 г., които включват и подробности за българските продавачи. Родните онлайн предприемачи продават най-вече на купувачи от САЩ, Великобритания и Германия. От България през 2017 г. до първите десет пазари, на които изнасяме, са регистрирани над 2 500 000 продажби. Това включва и Франция, Италия, Испания, Израел, Норвегия, Ирландия и дори Австралия. Извън водещите десет пазара, интересни са данните, които сочат че за Канада са отпътували над 19 000 артикула от България, а за Бразилия повече от 5000. Над 10 000 са поръчани от Русия. За Перу, Аржентина и Мексико, съответно над 1900, 2600 и 6600. Интересно е, че в другите държави преобладават продажбите в съвсем различни категории. В Испания водещи са мобилните телефони. \"Красота и парфюми\" е на първо място по покупки направени от Франция. Пощенски марки се поръчват от Полша, Унгария и Русия. Бижута и часовници от Великобритания и от повечето от тях също компютри, играчки и видеоигри. Европейските пазари на eBay показват стабилно увеличение на резултатите за последните две години, като отчетените резултати са между 10 и 40%. В същото време българският пазар регистрира невероятно увеличение на резултатите - 73% ръст в броя на продажбите на български търговци за периода 2015 г. - 2017 г.", "date": "2018.05.31", "title": "През eBay продаваме най-много части за коли и козметика"}
{"url": "https://www.monitor.bg:443/bg/a/view/v-top-5-sme-na-predpochitanite-destinacii-ot-rusnaci-101215", "text": "България е в топ 5 на предпочитаните от руснаците туристически дестинации. Това заяви пред медии в Москва министърът на туризма Николина Ангелкова след разговорите в рамките на посещението на българската правителствена делегация начело с българския министър-председател. По думите й много важни са стъпките, които бяха подкрепени на високо политическо ниво от премиера Бойко Борисов и президента Владимир Путин в настоящата геополитическа обстановка и конкуренцията на страни като Турция и Египет. Задържаме и позицията на първо място за търсене в тези направления според оценката на „Нешънъл джиографик травълър“, допълни тя. Освен към ключовия морски отдих посетителите от Руската федерация проявяват много голям интерес и към поклонническите, културно-историческите, балнео- и СПА, фестивалните и други специализирани услуги. Да не забравяме и детските лагери, които имат дълги традиции в нашите отношения, подчерта туристическия министър. Тя припомни, че последните години, особено 2016 г., бяха рекордни за посещенията на руски туристи в България. Тогава имаше около 20% ръст, за миналата година запазихме тази устойчивост. Надяваме се през 2018 г. да успеем да затвърдим тези резултати и да имаме около 550 хил. руски туристи, каза още тя. Поехме като ангажимент да организираме съвместни инициативи и в България, и в Русия на двете министерства и ФАТ, но най-важното е, че получихме изключителната подкрепата и на премиера Борисов, и на президента Путин за това колко е важно да се развива туризмът, коментира Ангелкова. Те подкрепиха нашето предложение да обявим 2019 г. за година на туризма на Русия в България и на България в Русия и на тази база предстои да подпишем специална програма до края на годината. Това се случва за първи път изобщо в отношенията между двете страни и съм убедена, че допълнително ще стимулира сектора.", "date": "2018.05.31", "title": "В топ 5 сме на предпочитаните дестинации от руснаци"}
{"url": "https://www.monitor.bg:443/bg/a/view/64-359-bylgarcheta-se-pojavili-na-bjal-svjat-prez-2017-godina-101217", "text": "64 359 са родените деца на територията на България за 2017 година, сочат данни на НСИ. Наследниците от мъжки пол са с 1651 повече. В същото време 2016г. бележи спад в раждаемостта - броят им е бил 60 609 бебета. Те са били  със 765 по-малко в сравнение с 2015 година. През последните 15 години броят на бременните с повече от един плод значително се е увеличил и в света, и в България. Процентът у нас през изминалата година е бил 1,7. Причините са две – използване на репродуктивни технологии, както и по-късна възраст на зачеване за първи път на майките. Половината от ражданията през изминалата година са първи за майката, на бял свят са се появили най-много деца в Югозападния и Южноцентралния регион на страната ни. В дъното на класацията се нарежда Северозападна България. 75 на сто от малчуганите в страната са родени в градовете. Наблюдава се и трайна тенденция на увеличаване на броя на извънбрачните раждания, докато през 1992 година те са били 18 на сто от всички, то сега са 58 на сто. Сред 10-те най-разпространени имена на новородените момчета наред с Георги, Димитър, Иван и Никола преобладават и такива като Мартин, Даниел и Виктор. До 2015 година Георги е начело в класацията, но през 2016 ггодина отстъпва първото място на Александър, което е най-често срещаното и през 2017 година. Увеличава се и броят на новородените с имена на български ханове и царе - Борис, Калоян, Симеон, Аспарух и други. Челната тройка сред десетте най-често срещани имена при момичетата - Виктория, Мария и Никол се запазва вече трета година, като веднага след тях са Рая и Александра. През 2017 година двойно име са получили 273 момчета и 468 момичета. Всички те, днес празнуват своя празник – част от тях в ясли, детски градини, училища, а други в къщи със семейството. Всъщност при 32 970 места в детските ясли в цялата страна, свободни през изминалата година са останали 541 места. 587 хил. са записаните деца в общообразователни училища, а педагогическият персонал е едва 19 хил. души. В мероприятията за Деня на детето се включва и Държавна агенция закрила на детето. Инициативата ще започне в 17 часа в зала „Асикс Арена“. Там популярни ютюбъри, влогъри и блогъри ще учат подрастващите колко важно е безопасното сърфиране в интернет. Участие в мероприятието ще вземе и отдел „Киберсигурност“ към ГДБОП.", "date": "2018.05.31", "title": "64 359 българчета се появили на бял свят през 2017 година"}
{"url": "https://www.monitor.bg:443/bg/a/view/zastrahovat-jivota-na-deputatite-za-60-bona-101224", "text": "Животът на депутатите ще бъде застрахован за 30 000 лева. Това става ясно от обществена поръчка, пусната от администрацията на НС за 240-те народни представители, която е на обща стойност 60 000 лева. Рисковете, за които ще бъдат застраховани депутатите, са смърт след заболяване, след злополука, инфаркт или инсулт. Същото важи и при смърт след транспортно произшествие.  Предвидена е и застраховка при трайна или временна загуба на работоспособност вследствие битова злополука. Компанията, която спечели поръчката, трябва да се ангажира да покрие и транспортните разходи при лечение или погребение. Паричните обезщетения варират от 15 000 до 30 000 лв., в зависимост от инцидента. Така при инцидент депутатите ще получат около 15 бона, а при смърт на семействата им ще бъдат изплатени до 30 000 лева. Застраховката е валидна на територията на България и в чужбина. Сумата, която се плаща за застраховка, зависи и от възрастта. В тази връзка към документацията за поръчката има и статистически данни за възрастта на депутатите. От нея става ясно, че най-много са избраниците между 45 и 49 години, които са общо 43. Тези от 40 до 44 години пък са 40 души. По 37 са съответно депутатите от 35 до 39 години и от 50 до 54-годишна възраст. Следващи са народните представители между 60 и 64 години, които са 30 човека. Останалите възрастови групи са по 14-16 души. Едва петима са от 20 до 29 години, а четирима са над 70-годишни. Предвидени са клаузи и в случай, че депутат или цялото Народно събрание предсрочно прекрати мандата си. В случай на напускане на депутат задълженията на застрахователната компания се прекратяват от полунощ на деня след прекратяване на депутатските правомощия и полицата се прехвърля на името на народния избраник, който влиза на мястото на напусналия депутат.", "date": "2018.05.31", "title": "Застраховат живота на депутатите за 30 бона  "}
{"url": "https://www.monitor.bg:443/bg/a/view/radikaliziranijat-belgijski-terorist-ot-liej-ubi-tezi-dve-policajki-101211", "text": "Бенжамен Ерман, който във вторник застреля трима души в белгийския град Лиеж, преди да бъде убит от силите на реда, е бил етнически белгиец, приел исляма. Това е заявил самият той на заложницата си в училището, където се укри непосредствено преди да бъде обезвреден, съобщиха местни медии. В хода на разследването бе уточнено, че Ерман - рецидивист с присъди от непълнолетна възраст - е държал в килията си Коран и молитвена постелка. Той е общувал с радикализирани мюсюлмани и се допуска, че е сменил вярата си в затвора. Баща му свидетелства, че в понеделник е отишъл да вземе сина си от затвора и го е отвел при психиатър. Не се уточнява откога затворникът е получавал психиатрична помощ, но вече бе изяснено, че той е бил зависим от хероин и е бил безпричинно нападателен. В същото време белгийската преса пусна снимка на двете полицайки, загинали по време на нападението – това са Лусил Гарсия и Сорая Белкачеми. Гарсия тъкмо е станала баба, а колежката й Белкачеми оставя две близначета на по 13 години, съпругът й е починал наскоро. След като снощи терористичната групировка \"Ислямска държава\" (ИД) пое отговорност за нападението в Лиеж, местни медии изразяват известни съмнения. Отбелязва се, че Ерман не е записал предсмъртно послание в израз на принадлежност към ИД, както обичайно правят терористите. Допуска се, че ИД следи медиите и решава впоследствие да поеме отговорност за определени събития, за да всява страх. За разлика от този случай, терористите от атентатите в Брюксел в последните няколко години бяха оставили свидетелства за принадлежност към ИД, проверени и доказани по безспорен начин.", "date": "2018.05.31", "title": "Радикализираният белгийски терорист от Лиеж уби тези две полицайки"}
{"url": "https://www.monitor.bg:443/bg/a/view/recitirat-botev-na-170-glasa-v-shumen-101209", "text": "С рецитал на 170 гласа на откъс от \"Хайдути\" на Христо Ботев петокласници от СУ \"Сава Доброплодни\" в Шумен ще отбележат годишнината от гибелта на поета-революционер, съобщиха от училищната администрация. В съпровод на гайда на 1 юни в петък учениците ще се поклонят пред паметта на Ботев и загиналите за Свободата на България. Ритуалът ще бъде изпълнен от 13:10 часа, когато се разменят учениците от първа и втора смяна. В рецитала ще се включат всички ученици от петите класове, а част от тях - гайдарят петокласник Мартин Ганчов и певиците от народния хор към училището ще озвучат хепънинга с изпълнението си на \"Кой уши байрака\". Кулминацията ще бъде съместното хорово изпълнение на първите 17 стиха от въведението на \"Хайдути\". На почитта към делото на великия революционер са посветени и триминутните радиоизпълнения на Ботеви стихотворения по вътрешната радиомрежа, с които ще завършва всеки учебен час. По този начин в класните стаи ще прозвучат „Към брата си“ в изпълнение на Мериям Юсмен, Va клас, „Елегия“ с гласа на Димитър Манов, Va клас, „Борба“ с Дилек Чуфадар, Vг клас, „Моята молитва“ с Едуард Алтунян, Vв клас и „Хаджи Димитър“ в изпълнение на Мартин Ганчов, Va клас. Във фоайето на първия етаж на училището ще бъде експонирана и изложбата „Свобода или смърт“.", "date": "2018.05.31", "title": "Рецитират Ботев на 170 гласа в Шумен"}
{"url": "https://www.monitor.bg:443/bg/a/view/vyzkresenie-i-v-socialnite-mreji-babchenko-si-pojela-da-tancuva-na-groba-na-putin-i-us-tankove-v-moskva-101213", "text": "\"Ще умра на 96, след като танцувам на гроба на Путин и си направя селфи на „Абрамс“ на булевард Тверской. Ще се постарая да го сторя“. Това написа във Фейсбук руският журналист Аркадий Бабченко, който инсценира собствената си смърт в Киев ден преди това. Украинските служби заявиха, че са предотвратили покушение срещу Бабченко, готвено от Русия. Миналата Бабченко избяга от Русия си заради опасения за собствения си живот. Той е известен като непримирим критик на Кремъл и руския президент Владимир Путин.", "date": "2018.05.31", "title": "„Възкресение“ и в социалните мрежи - Бабченко си пожела да танцува на гроба на Путин и US танкове в Москва"}
{"url": "https://www.monitor.bg:443/bg/a/view/bojan-jordanov-visi-za-ligata-do-posledno-101212", "text": "Диагоналът на националния ни волейболен отбор Боян Йорданов ще е под въпрос до последно преди началото на двубоите от Лигата на нациите в София. Това обяви селекционерът Пламен Константинов на официалната пресконференция на четиримата треньори на отборите, които ще играят у нас. От петък до неделя „лъвовете“ излизат последователно срещу Сърбия, Австралия и Русия, като двубоите са от 20:00 ч. в „Арена Армеец“. Боян се върна с травма от турнето в Китай, а прегледите у нас показаха, че има възпаление на сухожилие под капачката на коляното. „В петък ще е ясно какво е точното му състояние и до каква степен ще можем да го използваме. Той все пак е в групата за мачовете и ще преценяваме на момента“, коментира Константинов. Той ще разчита на 14-те, които изнесоха двубоите срещу Китай (3:2), Аржентина (3:1) и САЩ (1:3) в Нинбо. Очакванията, че към състава ще се включи и централният блокировач Николай Николов, не се оправдаха. 31-годишният волейболист е с проблеми в рамото и все още не е възстановен. Проблеми с контузени играчи имат обаче и съперниците ни. Под въпрос за мачовете в София е голямата звезда на Русия Дмитрий Мусерский. Централният блокировач е с болки в коляното и получи почивка от треньора Сергей Шляпников. На първата тренировка в „Арена Армеец“ пък колегата му Инал Тавасиев изкълчи глезен, съобщи Bgvolleyball.com. Почивка за турнира в София получиха и сръбската суперзвезда Александър Атанасийевич, който е с лека травма, и Марко Подрасчанин. Тежката програма, породена от новия формат на турнира, стана причина за негодуванието и на четиримата наставници на отборите. „5 седмици да прекосяваме континенти и да играем по 3 мача всеки уикенд е изтощително“, коментира сръбският наставник Никола Гърбич. Руският му колега Сергей Шляпников пък предложи в съставите да бъдат вписвани повече от 21 играчи. Изтощително 15-часово пътуване със самолет и автобус от Баку (Азер) до украинския град Ивано-Франкивск пък имаха волейболистките от женския ни тим. Там нашите ще играят в събота петия си мач от група „А“ в Златната европейска лига. Тимът, воден от Иван Петков, тръгна към 2 часа през нощта, веднага след мача с Азербайджан, в който записа първото си поражение в надпреварата. Българките отстъпиха пред домакините с 1:3 (-20, 23, -21, -21), но все още са на първо място в групата с 9 точки (3 победи, 1 загуба). Толкова има и Азербайджан, но нашите са с по-добро геймово съотношение.", "date": "2018.05.31", "title": "Боян Йорданов виси за Лигата до последно"}
{"url": "https://www.monitor.bg:443/bg/a/view/danija-zabrani-pokritite-lica-sys-zakon-101203", "text": "Дания се присъедини към други европейски държави с днешното решение да забрани облекло, което покрива лицето, включително никаб и бурка, предаде АП. Със 75 гласа за, 30 против и 74 въздържали се, датските законодатели одобриха законопроект, внесен от дясноцентристката управляваща коалиция. Правителството казва, че законът не е насочен срещу никоя религия и не забранява ислямските забрадки, тюрбаните или традиционните еврейски шапчици кипа. Законът придоби известност като \"забраната на бурката\" и се възприема като насочен срещу облеклото, носено от някои изповядващи консервативен ислям жени. Мюсюлманките в Дания, които покриват лицето си, са единици. Министърът на правосъдието Сьорен Папе Поулсен каза, че полицаите ще решават, като използват \"здравия си разум\" как да действат, щом видят хора, нарушаващи закона, който влиза в сила на 1 август. Законът разрешава покриване на лицето, когато има \"видима причина\" като студено време или спазване на други законови изисквания, каквито са каските на мотористите по датския закон за движение по пътищата. При първо нарушение на закона ще бъде налагана глоба до 1000 крони (1600 долара) или до 6 месеца затвор. Всеки, който принуждава със сила и заплахи друго лице да носи такова облекло, може да получи присъда до две години затвор.", "date": "2018.05.31", "title": "Дания забрани покритите лица със закон"}
{"url": "https://www.monitor.bg:443/bg/a/view/premahvane-na-tavana-na-pensiite-poiska-iniciativen-komitet-101204", "text": "Премахване на тавана на пенсиите и приемане на Закон за възрастното население поиска Инициативен комитет, предаде БТА. Декарацията и подписката са внесени в Народното събрание, Министерския съвет, Президентството и Институцията на омбудсмана. Подписали са  се над 5000 пенсионери. В декларацията се настоява от 1 юли 2019 г. да се индексират пенсиите за осигурителен стаж и възраст с механизма за преизчисляване на основата на средния осигурителен доход за предходната календарна година. При преизчисляването трябва да се отчете и средногодишната инфлация за предходните две години. Инициативният комитет иска още от следващата година минималната пенсия да стане 55% от минималната работна заплата. Пенсиите за инвалидност и трудова злополука пък трябвало да бъдат актуализирани и обвързани със социалната за старост. Сред исканията са и приемане на Закон за възрастните хора, които съставляват над 30% от населението. 52% от българските пенсионери живеят в пълна бедност. 850 хил. е броят на тези, които се издържат със 102 евро месечно, а 450 хил. със 164 евро. Над 2 млн. пенсионери са със средносрочна пенсия от 321 лв.    ", "date": "2018.05.31", "title": "Премахване на тавана на пенсиите поиска Инициативен комитет"}
{"url": "https://www.monitor.bg:443/bg/a/view/5-kluba-ot-pyrva-i-vtora-liga-imat-problemi-s-licenza-101207", "text": "В 5 клуба от професионалните Първа и Втора лига има проблеми около документацията и това застрашава получаването на лиценз за новия сезон. Това обяви БТА, като се позова на проверка от Националната агенция по приходите (НАП) и Националния осигурителен институт (НОИ), показала нарушения. Документите от държавните институции вече са изпратени в Комисия по лицензиране към Българския футболен съюз. Най-малко три от клубовете са от Втора лига и се намират във втората половина на класирането. Нарушенията, които са открити в документите, се касаят за неверни данни при осигурителната база, неправилно попълнени договори. Присъстват и жалби от футболисти до Инспекцията по труда, като потърпевшите се оплакват от неправомерно отнети суми по договори Предстои БФС да направи проверка на писмата и сигналите и да излезе със становище или евентуални наказания на провинилите се отбори. По информация на „Монитор“ сред застрашените от неполучаване на лиценз не са евроучастниците „Лудогорец“, ЦСКА-София, „Левски“ и „Славия“. Очаква се в близките дни от БФС да обявят кои отбори получават лиценз за следващия сезон.", "date": "2018.05.31", "title": "5 клуба от Първа и Втора лига имат проблеми с лиценза"}
{"url": "https://www.monitor.bg:443/bg/a/view/avstrija-udari-s-1-0-rusija-predi-svetovnoto-101206", "text": "Австрия победи домакина на Мондиал 2018 Русия с 1:0 в контрола, която се игра на стадион „Тиволи“ в Инсбрук. Мениджърът на „Манчестър Юнайтед“ Жозе Моуриньо изгледа мача, следейки изявите на нападателя Марко Арнаутович от „Уест Хем“. Единственото попадение за австрийците, които няма да участват на световното първенство от 14 юни до 15 юли, реализира халфът на “Шалке” Алесандро Шьопф (28) след асистенция на Марко Арнаутович. Това бе шеста поредна победа за Австрия в официални срещи. Интересното е, че футболистите на руския селекционер Станислав Черчесов не отправиха нито един точен удар, записвайки трета поредна загуба и шести официален мач без успех. В техните редици се завърна ветеранът Сергей Игнашевич, като защитникът на ЦСКА (Москва) подобри рекорда на легендата Лев Яшин за най-възрастен футболист в историята на националния отбор. Яшин изигра последния си мач за СССР на 37 години и 267 дни, а Игнашевич е на 38 години и 320 дни. Следващите проверки на австрийците са още по-впечатляващи – срещу световния шампион Германия (2 юни от 19 часа в Клагенфурт) и с петкратния първенец на планетата Бразилия (10 юни от 17 часа във Виена). Русия има само още една контрола - срещу Турция (5 юни от 19 часа в Москва) преди мача на откриването на световното срещу Саудитска Арабия.", "date": "2018.05.31", "title": "Австрия удари с 1:0 Русия преди световното"}
{"url": "https://www.monitor.bg:443/bg/a/view/novijat-v-cska-sofija-shtjal-da-detronira-ludogorec-101205", "text": "Високи цели си постави първото ново попълнение на ЦСКА-София Стивън Перейра. Централният защитник официално бе представен след подписването на 3-годишен договор, като си пожела да стане шампион през следващия сезон и с негова помощ „червените“ да сложат край на хегемонията на „Лудогорец“. “Нямам търпение да започна подготовка, коментира Перейра. - През новия сезон искам да съм важна част от отбора и да стана шампион. Това е най-големият клуб в България. Сега съм с националния отбор на Кабо Верде. Пристигам в София, когато започнем тренировки. Познавам няколко играчи от новия ми отбор. Всички ми казаха, че това е най-добрият клуб за мен. Вярвам, че мога да помогна и да спрем серията на “Лудогорец”. Това очевидно е голяма крачка за мен. След три години е време за по-висока стъпка. Разбрах, че напускането ми е било прието със смесени чувства и това е тежък ден за клуба, но аз съм спортист и имам амбиции”, каза по повод трансфера Стивън Перейра. Междувременно от клуба обявиха, че се пуска в продажба лимитирана серия артикули от 70-годишния юбилей. Сувенирите са от луксозна колекция и са същите, каквито получиха като подаръци „червените“ спортни легенди по време на празненствата на 5 май. Най-скъпо струва юбилейната ретро фланелка с дълъг ръкав и везана емблема – 100 лева. Сред артикулите, които могат да се закупят в администрацията на стадион „Българска армия“, са също юбилейни сребърни и златни значки, плакети, монети, както и специален троен шал.", "date": "2018.05.31", "title": "Новият в ЦСКА-София щял да детронира „Лудогорец“"}
{"url": "https://www.monitor.bg:443/bg/a/view/djigit-se-natrese-v-asfaltirashta-mashina-101201", "text": "Автомобилен състезател оцеля като по чудо, след като се блъсна челно с мощно БМВ в паркирана асфалтополагаща машина. Инцидентът е станал в около 21.30 часа във вторник по пътя Поморие-Ахелой. Отсечката е затворена от месеци, заради ремонт и в момента там текат довършителни работи по разширяването й. 32-годишният софиянец Мартин Пенчев, който е седял зад волана на БМВ-то се е отървал с комоцио и леки наранявания. Той е бил откаран в бургаската болница, където е установено че има лека черепна травма, едно счупено ребро и още три пукнати, а също и натъртен бял дроб. Той твърди, че нямал никаква представа че пътят е затворен, нито имало поставени предупредителни знаци. \"Няма как да знам, че по тази отсечка не се минава. Нямаше нито знаци, нито преграда някаква. Аз пътувах по пътя от Каменар и на разклона за Поморие завих наляво в посока Ахелой. По пътя пред мен, зад мен и отсреща се движеха много коли. Поне десет ме разминаха. В един момент видях насреща ми валяк по средата на платното, опитах да завия и да избегна удара, но се оказа, че до него е паркирана друга асфалтополагаща машина и се блъснах в нея\", обясни Пенчев. Мъжът е тестван с дрегер за алхол и наркотици, взета му е и кръв за анализ. Всички проби са отчели липса на алкохол и наркотици в кръвта му. \"Категорично не е вярно, че съм карал пил и дрогиран. Нито мога да се движа с 200 км, каквито слухове тръгнаха. Шофирал съм с около 80 км/ч. Просто не успях да реагирам навреме, защото не съм очаквал на пътя да има валяк и машина за асфалт\", твърди Мартин Пенчев, който е собственик на автосервиз край морето. Той категорично отрича да е участвал и в нелегални автогонки по трасето към Ахелой. \"Обичам високите скорости и съм участвал няколко пъти в драг-състезания, но на писта и при регламентирани условия. Аз съм професионален шофьор и не мога да си позволя лукса да правя подобни щуротии\", отсече водача.  От катастрофата е помляно БМВ-то, което няколко дни по-рано Пенчев обявил за продажба в интернет. Асфалтополагащата машина обаче е сериозно повредена и според собственика й, тя е бракувана и ще отиде за скрап.  \"Ударът е бил много тежък, защото машината не подлежи на ремонт. Директно е за хвърляне, а струва 205 000 евро. Наложи се спешно да наемем друга машина от колеги в Благоевград, за да довършим отсечката в срок. Трябва да я пуснем на 18-ти юни по договор. Щетите за фирмата ни са сериозни, със сигурност имаме и пропуснати ползи\", коментира Румен Стефанов, управител на фирма \"Брилянт\", която асфалтира пътя. Според него, отсечката е затворена от двете страни и за всеки случай са поставени и насипи с чакъл, за да не могат да влизат коли. \"Не знам как този автомобил е влязъл, по принцип има насипи, които не могат да се заобиколят. Единственият вариант за достъп е през полето\", заяви Стефанов.", "date": "2018.05.31", "title": "Джигит се натресе в асфалтираща машина"}
{"url": "https://www.monitor.bg:443/bg/a/view/poli-genova-kuponjasva-s-kauza-v-su-101195", "text": "Музикален поздрав към студентите от Софийския университет ще отправи Поли Генова утре  вечер. Певицата ще се включи в благотворително събитие на Студентски съвет под надслов „Купонясвай с кауза“, което ще се проведе в Ректората. По повод Деня на детето малки и големи ще събират средства за разширяване на единствения дневен център за деца с аутизъм, който отваря врати безвъзмездно. Деян Каменов, по-познат на меломаните като Дидо от D2, също ще отпусне глас за няколко парчета по време на партито. Изпълнителката на If Love Was A Crime и рокаджията ще имат тъй като събитието ще стартира с бордови и ролеви игри по случай празника. Всеки може да посети събитието, а входът е 5 лв., като желаещите могат да дарят и повече. Организаторите дават заявка за още приятни изненади, които засега се пазят в тайна. Студентите се стремят да съберат сумата от 20 000 лв за разширение на центъра, който е посещаван от 25 малчугани дневно, с надеждата броят им да се удвои. Със събраните средства ще изгради и оборудва сензорна зала за ерготерапия, зала за музикотерапия и помещение за групова специализирана терапия. Не за първи път Поли и Дидо на благотворителен концерт. Преди време двамата изпълнителите застанаха редом до Любо Киров, Дара, Коцето Калки и вокална група „Бон-Бон“, за да изнесат безплатно шоу пред сградата на НДК, която светна в синьо в подкрепа на каузата. Междувременно чаровната блондинка се радва на успешното си представяне в сериала „Скъпи наследници“, където разклати любовната идилия на екранните радио водещи Поля и Чочи. В същото време Дидо направи актьорския си дебют в рамките на уебсериала на Ники Илиев „Килерът“, където героят му стопанисва мистериозна хижа.  ", "date": "2018.05.31", "title": "Поли Генова купонясва с кауза в СУ"}
{"url": "https://www.monitor.bg:443/bg/a/view/djejn-fonda-e-50-nuansa-po-zabavna-101197", "text": "Има книги, чието влияние върху читателите е далеч по-интересно от самото им съдържание. „50 нюанса сиво“ и останалите членове на еротичната поредица на Е. Л. Джеймс са именно такива примери. Ето защо появата на заглавие като „Книга за възрастни“ си е истински празник за Холивуд. Премиерната лента не търси ефекта на блокбастъра, не се прицелва в продължения. Вместо това се фокусира върху комичните ситуации, в които е изпадала всяка дама, разгърнала поне веднъж 50-те нюанса на Джеймс. Като например нескопосаните опити да прикрие, че чете подобна „творба“. „Книга за възрастни“ таргетира същите тези хора, които и са в прицел и на еротичните книги – самотните жени, чиито деца са отлетели от родната стряха. В епицентъра на събитията попада читателски клуб, представителките на който тепърва наново преоткриват тайните на либидото, благодарение на „50-те нюанса“. В ролята на просветител влиза Джейн Фонда, а сред останалите членки на мини обществото са не по-малко утвърдените актриси Даян Кийтън, Кандис Берген и Мери Стийнбъргън. Въпреки звездния каст, не очакваме „Книга за възрастни“ да се изкачи до върха на боксофиса. И все пак сме радостни от факта, че сред плеядата от супергерои, антигерои (както наричаха Дедпул доскоро) и междузвездни престрелки, подобна комедия намира и своя път към големия екран. Безспорно, очарованието й е в автентичността, която ни кара да се замислим защо трябваше да изтърпим и няколкото напъна на иначе нелошите актьори Дакота Джонсън и Джейми Дорнън да ни представят „50-те нюанса“, като една подобна лента би направила същото, и то – доста по-реалистично. Без излишни клишета. „Книга за възрастни“ е специална за Холивуд и с друго – лентата е сред малкото съвременни продукции, в които „тежката задача“ просто да изглеждат красиви и очарователни на големия екран всъщност се пада на мъжете. Това, разбира се, е в пълен синхрон с настроенията отвъд океана, пък и не само, за въздигането на жената на пиедестал. Предвид, че не очакваме много мъже да се впуснат с нетърпение към киносалона, за да изгледат „Книга за възрастни“, решението на режисьора Бил Холдерман изглежда повече от адекватно.", "date": "2018.05.31", "title": "Джейн Фонда е 50 нюанса по-забавна"}
{"url": "https://www.monitor.bg:443/bg/a/view/slaj-snima-biografichen-film-za-djak-djonsyn-101193", "text": "Холивудският ас Силвестър Сталоун оповести решението си да заснеме биографичен филм за популярния боксьор Джак Джонсън. Това ще бъде първата лента, продуцирана от новоизлюпилата се компания на екшън звездата Balboa Productions. Слай потвърди намерението си да екранизира живота на първия афроамерикански шампион по бокс броени дни, след като той бе помилван посмъртно от президента на САЩ Доналд Тръмп. Държавният глава разкри, че именно Сталоун е насочил вниманието му към историята на Джак Джонсън. Преди повече от 100 години - през 1913 г., шампионът по бокс е осъден, защото пътувал с бялата си приятелка. Джонсън е подведен под съдебна отговорност по силата на закона Ман, забраняващ превозване на жени от един щат в друг с \"неморална\" цел. Всички съдебни заседатели по делото са били бели. На церемонията в Овалния кабинет е присъствал и самият актьор. Това не е първият път, в който Сталоун засвидетелства уважението си към боксьора. Актьорът неведнъж е споделял, че именно Джонсън е послужил като вдъхновение на героя Аполо Крийд във филмите за „Роки“. Към момента Слай е ангажиран с втората част от подновената поредица, в която участва и персонажът му Балбоа. До няколко месеца се очаква са пристигне и на българска земя, където ще работи върху два проекта – „Непобедимите 4“ и „Рамбо 5“.  ", "date": "2018.05.31", "title": "Слай снима биографичен филм за Джак Джонсън"}
{"url": "https://www.monitor.bg:443/bg/a/view/policai-gyrmjat-po-migranti-za-napadenija-v-germanija-i-holandija-101202", "text": "Двама мигранти бяха застреляни в Германия и Холандия след нападения с нож и брадва. Първият случай стана във влак на гарата в немския град Фленсбург недалеч от границата с Дания. Мъж от Еритрея влязъл в пререкание с друг пътник, след което го намушкал. Не е ясно защо е възникнал спорът, с какво се е занимавал раненият, нито дали са се познавали. Намушканият мъж е 35-годишен. Персоналът на влака веднага извикал полиция и на място дотичала 22-годишна служителка на реда. Еритреецът се нахвърлил срещу нея с нож и ранил и нея. Полицайката обаче не изгубила самообладание и застреляла нападателя. 24-годишният мигрант бил дошъл в Германия от Австрия през септември 2015 г. Според полицията няма данни нападението с ножа да е било терористичен акт. Мъжът е получил бежански статут в Германия по хуманитарни, политически или други съображения, казаха източници на ДПА от силите за сигурност, без да дадат подробности. В същото време подобен случай се разигра в Холандия. Местната полиция съобщи, че е простреляла сириец, който нападнал полицаи при опит да го арестуват, след като разтревожени съседи съобщили, че стоял на балкона на жилищен блок, размахвал брадва и крещял \"Аллаху акбар\", предаде АП. Инцидентът е станал в Схидам след неуспешни опити на полицаи да успокоят 26-годишния мъж. Когато полицейски влезли влезли в апартамента му, мъжът ги нападнал и ранил смъртоносно полицейско куче. В отговор полицаите стреляли и ранили нападателя. В изявление на кмета на Схидам се посочва, че нападателят бил сириец, който живеел с баща си в града от миналата година. Инцидентът в Холандия стана ден след като в Белгия мъж уби две полицайки и минувач, отбелязва АП.", "date": "2018.05.31", "title": "Полицаи гърмят по мигранти за нападения в Германия и Холандия"}
{"url": "https://www.monitor.bg:443/bg/a/view/slojiha-pametnik-na-izgubenoto-portmone-101194", "text": "В руския град Ярославъл на 25 май се появи удивителен паметник - на изгубеното портмоне. Паметникът портфейл е досущ като истински - изработен в естествени размери, а оловният цвят го слива с тротоара. Новият арт обект лежи на улица „Собинов“ край ресторант „Брюге“ и е плод на развинтената фантазия на собственика му Ян Левин, предаде в.“Комсомольская правда“. Ярославският историк и предприемач Левин се надява в най - скоро време оригиналното творение да стане градска забележителност. И наистина, веднага след фиксирането на портмонето върху асфалта с еднометров метален щифт в бетоновата му основа, мнозина счупиха по някой нокът в желанието си скришом го грабнат. В следващия миг минувачите застиват, неразбиращи какво се случва, а „Устните се разтеглят в широка усмивка. Сърдити няма.“, коментира Левин и допълва, че задачата на майстора е била максимално опростена – да сътвори портмоне, което да изглежда като истинско. За да не спъва по- разсеяните минувачи, паметникът е разположен на края на тротоара, до едно кафене. Макар да го пази всевиждаща улична камера, в социалните мрежи циркулира мнението, че все пак ще го откъснат от улицата. Собственикът на ресторанта и друг път е радвал ярославци със забавни хрумвания. Преди време украсил улица „Революционна“ с мемориална дъска, гласяща „На това място на 24 юни 1794 година не се случи нищо“. Нестандартната дъска се превърна в любимо място за снимки на жителите и гостите на града. Ян Левин коментира във Facebook, че „В края на краищата именно такива забавни дреболии създават облика на Ярославъл. И колкото повече са те – толкова по-добре.“ Той за пореден път призова съгражданите си да правят града по-приятно място за живеене, като с внимание да се отнасят към детайлите , защото „Ако всеки един посади цвете, Ярославъл ще се превърне в цветна градина, но ако хвърля угарки и хартийки по земята, като нищо всички ще затънат в купища боклук.“", "date": "2018.05.31", "title": "Зевзек сложи паметник на изгубеното портмоне (СНИМКИ)"}
{"url": "https://www.monitor.bg:443/bg/a/view/zidan-iznenada-vsichki-napusna-real-m-101196", "text": "Зинедин Зидан изненадващо напусна „Реал“ (Мадрид) само броени дни след спечелването на третата поредна Шампионска лига. Френският спец обяви решението си на извънредна пресконференция, на която присъства и клубният президент Флорентино Перес. Французинът разкри причините за неочаквания си ход, като подчерта, че ще си взема почивка от една година и няма да води друг клуб през това време. „Знам, че това е странно за всички, но мисля, че вземам правилното решение, коментира Зидан. - Този отбор трябва да продължи да побеждава, но аз мисля, че след 3 години е нужна промяна - нещо различно, нова методология. Обичам „Реал“ и именно затова смятам, че промяната е нужна. Просто в момента не съм убеден на 100 процента, че ще продължим да побеждаваме и това означава, че е време да си тръгна. Ако бяхме загубили финала от „Ливърпул“, може би щях да остана. На 20 февруари бях подписал нов договор и тогава вярвах, че трябва да остана начело на отбора, но постепенно промених мнението си. Затова искам да подчертая, че може да не казвам „сбогом“, а „до нови срещи“, допълни френският специалист. Зидан разкри още, че часове преди пресконференцията е имал среща с капитана Серхио Рамос, на която го е уведомил за решението си. Защитникът пък на свой ред е информирал всички играчи за изненадващите събития. „Футболистите уважават решението ми и ми пожелаха много късмет. Ще имам среща с тях и ще поговорим, но няма шанс да размисля“, обобщи треньорът, който за 3 години спечели 9 трофея на „Сантяго Бернабеу“. Веднага след обявяването на новината пък започнаха и спекулациите за наследник на Зидан. Според испанските медии временно начело на тима ще застане бившият играч Хосе Мария Гутиерес-Гути. За постоянен треньор пък ще спорят Арсен Венгер, Маурисио Почетино, Йоаким Льов и Антонио Конте. Президентът Флроентино Перес обаче обяви, че няма да се бърза с избора, като е възможно новият треньор да бъде привлечен след края на световното първенство. „Решението на Зидан беше неочаквано както за мен, така и за всички, които обичат „Реал“, сподели Перес. - Бях шокиран, когато той ми каза. В началото дори помислих, че се шегува с мен. Исках той да остане при нас завинаги, но не успях да го разубедя. Вярвам, че след като си почине малко, ще се завърне при нас, където винаги е добре дошъл“, заяви още босът на „Реал“. Треньорската рокада в клуба поставя огромни въпросителни и върху бъдещето на този отбор, след като Гарет Бейл публично пожела да бъде продаден, а с половин уста това направи и звездата Кристиано Роналдо.", "date": "2018.05.31", "title": "Зидан шокира „Реал“ с изненадващо напускане (ОБНОВЕНА)"}
{"url": "https://www.monitor.bg:443/bg/a/view/borisov-garantirame-vynshnata-granica-na-es-101198", "text": "Гарантираме външната граница на ЕС. Това е заявил премиерът Бойко Борисов пред постоянните представители на страните – членки на ЕС на среща в МС, съобщиха от пресцентъра на кабинета. По време на разговорите са били обсъждани две основни теми – миграцията и евроинтеграцията на Западните Балкани. Според Борисов темата за миграцията била въпрос, по който Европа трябвало „На най-тежкото място сме в Европа – имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС“, казал премиерът. Той отново повторил и тезата си, че са нужни ясни правила за мигрантите, като всеки трябвало да влиза в Европа по законния начин - през граничните пунктове. Трябва да продължим усилията за приобщаването на страните от Западните Балкани, сега за това, призовал Борисов. Той определил като много успешна срещата на върха ЕС – Западни Балкани , която се проведе у нас на 17 май. Именно тогава всички държави-членки се били убедили в необходимостта от евроатлантически път на страните от региона.      ", "date": "2018.05.31", "title": " Борисов: Гарантираме външната граница на ЕС"}
{"url": "https://www.monitor.bg:443/bg/a/view/200-leva-globa-ako-ne-preregistrirame-kolata-sled-sdelka-101191", "text": "200 лева глоба ще плаща всеки, които си продаде колата, а след това новия собственик не я пререгистрира на собственото си име. Промените вече са в сила и са направени основно заради проблемите, които множество български граждани имаха в Гърция. Това стана ясно по време на редовния брифинг на вътрешния министър Валентин Радев. Те продаваха автомобилите и ремаркетата си, без да приберат обратно за себе си голямия талон и да го върнат в българската „Пътна полиция“. След това с возилата били извършвани престъпления – трафик на наркотици и бежанци, а като отговорни бяха търсени нашите сънародници. Според последните данни десетки нашенци са застрашени от сериозни присъди в южната ни съседка, както и от глоби в размер на стотици хиляди евро.  Заради проблема беше сформирана работна група, която трябваше да прецени дали са нужни и промени в българското законодателство, които да гарантират бързото прехвърляне на регистрацията на автомобила, но същевременно и да не създават ненужен административен натиск върху гражданите. Така се стигнало до решените за 200 лева глоба. Регистрацията на автомобили и преминаването на технически преглед да се извършва от Министерство на транспорта, а вътрешното ведомство да контролира за нарушения и корупция. За това настояват от МВР, съобщи вътрешният министър Валентин Радев на редовния месечен брифинг на ведомството. Предложението е било обсъдено следобед на заседание на Комисията по безопасност на движението. Как точно ще става регистрацията и с какви коли, това тепърва ще се обсъжда. Ще се обмисля и как общините да участват в това. Последното беше предложение на неправителствения сектор.", "date": "2018.05.31", "title": "200 лева глоба ако не пререгистрираме колата след сделка"}
{"url": "https://www.monitor.bg:443/bg/a/view/stolichani-slagat-maratonki-tozi-uikend-za-sofija-sportuva-2018-101200", "text": "На 2 и 3 юни Борисовата градина ще бъде топ спортна локация, където всеки посетител ще има възможност да се включи безплатно в избран спорт или групова тренировка. София Спортува 2018 е част от Световен ден на предизвикателството – България Спортува 2018 и ще превърне Борисовата градина в арена на повече от 20 различни спортни дисциплини, които за втора година в подобен мащаб се провеждат на открито. А мисията на „България Спортува“ подкрепиха Христо Стоичков, Мария Гроздева, Тереза Маринова, Евгения Раданова, Илиана Раева и много други. Световен ден на предизвикателството е проява на Международната асоциация Спорт за всички – ТАФИСА, който се провежда ежегодно от 1983 г. през месец май в над 120 страни на всички континенти. Проявата е част от Националната програма БУЛФАР 2020 на Българска асоциация спорт за всички и цели да популяризира системните занимания с физически упражнения и спорт и тяхната роля за здравето, добрата форма, работоспособността и дълголетието на хората, независимо от тяхната възраст, пол, социален и здравен статус. В него могат да вземат участие всички желаещи чрез практикуване на даден вид спорт или конкретна двигателна активност поне 15 минути без прекъсване, в зависимост от собствените физически възможности. Световен ден на предизвикателството – България Спортува 2018 е социално спортно събитие, посветено на активния живот в модерна градска среда, което представя на едно място най-обичаните, познати и нови спортни дисциплини. В рамките на събитието всеки посетител има възможност да се включи и да участва безплатно в избран спорт, групова тренировка, както и да получи информация за правилно хранене и здравословен начин на живот. Спорт, музика игри и танци ще се случват заедно с популярни лица от спортния и светски живот, а за малките ще бъде изградена въжена градина за деца до 14 годишна възраст. Тревните площи ще бъдат предназначени за спортни занимания, сред които фитнес на открито, кросфит, тапаут, бабъл футбол, таекуондо, волейбол, муай тай, медитация, йога и други. На асфалтовите площи ще бъдат изградени терени за мини тенис, баскетбол и бадминтон, където ще се включат и участници с двигателни увреждания. Ще бъдат представени и специални тренировки за ранно физическо развитие на деца до 12 години „Детето чудо“, както и тренировки „Мама и бебе“ за проследяване на физическото възстановяване при новородили майки. Графикът за провеждане на отделните спортни занимания ще бъде предварително обявени в профилите на събитието в социалните мрежи - https://www.facebook.com/BulgariaSportuva/.  ", "date": "2018.05.31", "title": "Столичани слагат маратонки този уикенд за „София Спортува 2018“"}
{"url": "https://www.monitor.bg:443/bg/a/view/ruskite-huligani-shte-izbiem-anglijskite-gejove-101189", "text": "Руските ултраси отправиха поредна заплаха към английските фенове преди старта на мондиала това лято. Този път призивите не са за мъжка битка между агитките, а за убийство на хора с нетрадиционна сексуална ориентация. \"Английски гейове, по-добре не идвайте в Русия. Ще ви намерим и ще ви убием. С уважение, руските хулигани\", гласят послания в интернет, препечатани в английските медии и получили широк отзвук по света. Активистът от организацията “Футбол Прайд” Джо Уайт коментира заплахите и каза, че те трябва да бъдат приемани напълно сериозно, тъй като Русия е сред най-нетолерантните страни в света. Уайт също така допълни, че вече е подадено оплакване към ФИФА и към полицейските власти в Русия. От Министерството на външните работи на Великобритания пък посъветваха феновете с нетрадиционна сексуална ориентация да не обръщат внимание на заплахите, да се насладят на футболните мачове, както го правят и останалите зрители, но да се опитват да не показват сексуалните си предпочитания на публични места.", "date": "2018.05.31", "title": "Руските хулигани: Ще избием английските гейове"}
{"url": "https://www.monitor.bg:443/bg/a/view/jenata-na-vardi-s-novi-cici-na-mondiala-101190", "text": "Съпругата на английския национал Джейми Варди - Ребека, се тунингова точно преди световното първенство. Напористата мадама отново подмени своя бюст, като замени старите импланти. Ребека, която е на 36 години, сподели, че предишните били пожълтели заради частично разрушаване \"Имах проблеми с гърдите и затова се подложих на нова операция - разкри г-жа Варди. - Оказа се, че е наложително, защото имплантите ми бяха жълти и имаше частично разкъсване в единия от тях. Сега съм доволна от гърдите ми, като те са със същия размер“. Ребека получила подкрепа от съпруга си, който бил неотлъчно до нея по време на престоя й в клиниката. Футболната половинка е майка на четири деца, като две от тях са от предишни нейни връзки.", "date": "2018.05.31", "title": "Жената на Варди с нови цици на мондиала"}
{"url": "https://www.monitor.bg:443/bg/a/view/pompeo-izloji-uslovijata-si-za-normalizirane-na-otnoshenijata-s-moskva-101188", "text": "Държавният секретар на САЩ Майк Помпео поиска от руския външен министър Сергей Лавров конкретни мерки за успокояване на САЩ по повод руската намеса в американски избори. Като знак на обтегнатите отношения между двете страни, това бе първият телефонен разговор между двамата министри от встъпването в длъжност на Помпео преди повече от месец, отбелязва АФП. Според Москва разговорът се е състоял по инициатива на американската страна. Според Държавния департамент Майк Помпео е уверил Лавров, че САЩ искат по-добри отношения с Русия. За тази цел обаче \"Русия трябва да докаже, че е готова да вземе конкретни мерки по безпокоящите ни теми, включително намесите в американските вътрешни дела\", се казва в изявление на ведомството. Руската дипломация пък уверява в изявление, че двамата министри \"са се съгласили, че е необходимо да работят по преодоляването на съществуващите разногласия в интерес на нормализиране на обстановката около руско-американското сътрудничество\". В разговора Помпео и Лавров са обсъдили и конфликтите в Украйна и Сирия.", "date": "2018.05.31", "title": "Помпео изложи условията си за нормализиране на отношенията с Москва"}
{"url": "https://www.monitor.bg:443/bg/a/view/spirat-umishlenoto-objalvane-na-obshtestveni-porychki-101185", "text": "Да се прекрати практиката за умишлено жалене на обществени поръчки и търгове. Това предвиждат поправките в Закона за обществените поръчки, които депутатите приеха на второ четене в НС. Част от промените предвиждат какво точно трябва да включва самата жалба. Добавя се изискване в нея да бъде посочен освен адрес на управление, електронна поща и номер на факс. Занапред този, който подава жалба за дадена поръчка, ще трябва да посочи обстоятелства, че е заинтересовано лице и да даде доказателства за тях. Предвидено е в жалбата да се посочва уникален идентификационен номер на поръчката от Регистъра на обществените поръчки.  Въвежда се отговорност за причинени вреди при злоупотреба, както и възможност за призоваване и връчване на съобщения чрез електронен адрес и факс.", "date": "2018.05.31", "title": "Спират умишленото обжалване на обществени поръчки"}
{"url": "https://www.monitor.bg:443/bg/a/view/bsp-poiska-borisov-da-spasjava-bdj-101183", "text": "Премиерът Бойко Борисов да се намеси и още днес да предложи план за спасението на БДЖ. Това поиска социалистът Георги Свиленски в парламента, а поводът е новината за запорирани сметки на компанията, която според тях е във фактически и технически фалит.  Свиленски зададе редица въпроси, сред които: \"Запорирани ли са 1200 вагона на \"Товарни превози\" и 25 дизелови мотриси \"Сименс\"?\"Кой ще поеме транспортната им задача? Кой носи отговорност?\".  Ние няма да позволим това дружество да бъде унищожено, предупреди Свиленски и отново поиска спешни решение за оздравяването на БДЖ.  Той припомни, че преди 3 месеца са алармирали, че БДЖ не спазва закона за обществени поръчки и купува ток без да обяви търг. По техния сигнал в прокуратурата вече имало образувана преписка, но това не пречило на ръководството на БДЖ да продължава същата схема. Същото се повтаряло и със застраховките на релсовия състав.", "date": "2018.05.31", "title": "БСП поиска Борисов да спасява БДЖ"}
{"url": "https://www.monitor.bg:443/bg/a/view/gledame-bezplatno-volejbol-vyv-facebook-stranicata-na-max-sport-101192", "text": "A1 ще излъчи безплатно на Facebook страницата на спортните канали MAX Sport всички мачове на българския национален отбор по волейбол от Лигата на нациите. Телекомът подари първите три двубоя на „лъвовете” през изминалия уикенд в Китай и поради огромния интерес взе решение да зарадва българските фенове с безплатното излъчване и на всички останали мачове. В края на тази седмица националите ще бъдат домакини на следващите три двубоя от турнира, които ще се проведат в София. Първият от тях ще е този петък, от 20:00 часа, срещу силния състав на Сърбия. В събота, отново от 20:00 часа, националите ни се изправят срещу състава на Австралия, а в неделната вечер, пак от 20:00 часа, е дербито срещу Русия. България стартира в Лигата на нациите с две победи на турнира в Китай – над домакините и Аржентина, и загуби единствено от САЩ. Всички двубои на българските национали, както и най-интересните сблъсъци от волейболната Лига на нациите могат да се проследят пряко в ефира на MAX Sport 1 и MAX Sport 2. В петък от 17:00 часа феновете на волейбола ще могат да гледат мача между силните отбори на Франция и Полша, а в събота по същото време каналът ще излъчи директно срещата от турнира в София между Русия и Сърбия.", "date": "2018.05.31", "title": "Гледаме безплатно волейбол във Facebook страницата на MAX Sport"}
{"url": "https://www.monitor.bg:443/bg/a/view/hercoginja-megan-e-sred-naj-vlijatelnite-jeni-vyv-velikobritanija-101184", "text": "Съпругата на принц Хари - Меган Маркъл е сред 25-те най-влиятелни и мотивиращи жени в Обединеното кралство заедно с писателката Джоан Роулинг, авторката на книгите за Хари Потър, според сп. \"Вог\". Авторите на първата подобна класация на модното списание отбелязват, че херцогинята на Съсекс привлякла всеобщото внимание, както никой друг тази година. Според \"Вог\" 36-годишната Меган станала една от най-разпознаваемите жени в света, притежавайки влияние, което излиза далеч извън рамките на изящния й стил. Тя допринася за формирането на новия за 21-ви век образ на монархията, пише списанието. Любопитен е фактът, че Кейт Мидълтън и кралица Елизабет не са включени в класацията. Класацията включва жени на различна възраст, от 22-годишната певица, авторка на песни и модел Дуа Липа, чиито родители са родом от Косово, до 73-годишната баронеса Хейл, която е председател на Върховния съд. Сред известните личности в класацията, която представя света на политиката, изкуството, модата, средствата за масова информация и спорта, са също модната дизайнерка Стела Маккартни, дъщерята на бившия бийтъл Пол Маккартни, и Амал Клуни, британската юристка с ливански произход и съпруга на американския актьор Джордж Клуни.", "date": "2018.05.31", "title": "Херцогиня Меган е сред най-влиятелните жени във Великобритания"}
{"url": "https://www.monitor.bg:443/bg/a/view/poredna-antibylgarska-projava-v-syrbija-razgnevi-nashi-synarodnici-ot-zapadnite-pokrajnini-101172", "text": "Поредната антибългарска проява разгневи наши сънародници от Западните покрайнини. Причина за това стана проведения в рамките на два дни празник „Сръбска слава“, посветен на Сурдулишките „новомъченици“, канонизирани миналата година от Светия Архиерейски събор на Сръбската православна църква. Събитието бе предизвестено и подробно отразено в сръбските централни и регионални медии, като многократно бе подчертано, че „Сурдулишките мъченици“ всъщност са 20 000 сърби, които, според сръбската историография, били избити в Сурдулица по време на Първата световна война от Българската окупаторска армия. “В началото на седмицата Вранската православна епархия, община Сурдулица и Църковна община Сурдулица организираха бдение в църквата „Свети Великомъченик Георги“ и откриха изложба на тема „Страдания на свещениците в българската окупационна зона по време на Първата световна война“. Изложбата бе подготвена от Архива на Сръбската православна църква в сътрудничество с Епархия Вранска. На нея бяха представени документи за 186 убити свещеници, като 24 от тях били от Сурдулица. Една част от изложбата се намира в църквата „Св. Великомъченик Георги“, а другата в Културния център в Сурдулица. На събитието не присъстваха председателя на Общинския съвет и народен представите Новица Тончев, който е българин от село Божица. По наше мнение това е поредната антибългарска проява, която внася напрежение между българи и сърби“, обяви председателят на Културно-информационния център в Босилеград, Иван Николов. По негови думи, всичко това се случва на фона на отнети преди няколко месеца две паметни плочи с имената на невинните цивилни жертви от Босилеградския погром избити на 15-16 май 1917 година в Босилеград и околните села. „Процедурата, по която в Сърбия бяха издигнати десетки паметници на сърби избити от българи, очевидно не се отнася за българи избити от сърби. Ние не можем да чакаме от убийците да поставят паметници и да почитат паметта на жертвите си. Очевидно не са духовно израснали дотам. Крайно време е, след 101 години да бъде утвърдена една и задължителна за всички процедура за поставяне на паметници на всички невинни жертви без оглед на тяхната национална принадлежност“, коментира и председателят на Демократичния съюз на българите Драголюб Иванчов. По повод отнемането на паметните плочи с имената на жертвите от Босилеградският погром, група граждани са се заканили, че  ще излязат на протест пред сръбското посолство в София.", "date": "2018.05.31", "title": "Поредна антибългарска проява в Сърбия разгневи наши сънародници от Западните покрайнини "}
{"url": "https://www.monitor.bg:443/bg/a/view/ucheni-i-firmi-kandidatstvat-za-tehno-proekti-do-polovin-milion-leva-101186", "text": "До половин милион лева грант за проект може да вземат фирми и учени по новата сесия на Националния иновационен фонд (НИФ), стана ясно по време на представянето на програмата днес. Срокът за кандидатстване е от 25 юни до 25 юли, а до ноември се очаква да бъдат сключени договорите. „Основен приоритет за нашия екип бе да направим пълен преглед на правилата, по които се провежда НИФ и да направим всичко по силите си да ги подобрим“, каза зам.-министърът на икономиката Александър Манолев. По думите му Деветата конкурсна сесия ще се проведе по нова, детайлизирана методология, която е била предварително обсъдена с бизнеса и научните среди. По новата процедура бизнеса и науката ще могат да се възползват от близо 5 млн. лв. финансиране, като максималната безвъзмездна помощ за един проект ще бъде до 500 хил. лв.“, уточни Манолев.. В приетите правила за управление на средствата по НИФ се оптимизират сроковете и начина на последваща оценка. Предвижда се и намаляване на разходите за дълготрайни материални активи по проектите от 60% на 50%. Целта е да се насърчи интелектуалния труд, а не инвестициите в готово оборудване. В същата логика са направени и промени, които предвиждат до 10% от средствата да се ползват за външни услуги (до сега този процент е бил 25). Така ще се таргетират по-добре и потенциалните кандидати, за да отговорят на стратегическите цели на Националния иновационен фонд. С цел повишаване на качеството на проектите, които се финансират се увеличават нужният брой точки за класирането им – от 60 на 70. Разписват се и подробни правила за действия при хипотеза, двама кандидати да са получили равни оценки. Ще се създаде и списък с резервни проекти, които са получили между 60 и 70 точки като те ще бъдат финансирани, ако остане наличен финансов ресурс или някой от спечелилите кандидати се откаже. Досега по Националния иновационен фонд са инвестирани над 48 млн. лв. в повече от 450 технологични проекти за последните години В събитието участие взеха и изпълнителният директор на Изпълнителната агенция за насърчаване на малките и средни предприятия Габриела Козарева, нейният заместник Александър Минев, представители на бизнеса, научните среди, и др.", "date": "2018.05.31", "title": "Учени и фирми кандидатстват за техно проекти до половин милион лева"}
{"url": "https://www.monitor.bg:443/bg/a/view/ns-za-sreshtata-s-putin-ot-uspeh-do-nishto-konkretno-101180", "text": "От успех до нищо конкретно, така партиите в НС оцениха срещата между премиера Бойко Борисов и руския президент Владимир Путин в Москва, където бе договорено тръба от „Турски поток” да стига и до България. Лидерът на БСП Корнелия Нинова заяви, че оценява високо затоплянето на отношенията след посещението първо на президента Румен Радев, а след това и на Борисов. „Размразиха се отношенията България - Русия, подчерта тя. Въпреки това побърза да уточни, че след разговорите на Борисов с Путин не последвало нищо конкретно, никакви договореност, а вместо това много условности. По думите й Борисов се опитал да със спирането на руските проекти, визирайки спирането на „Южен поток” и АЕЦ „Белене”. ”Извинява се и търси прошка от господин Путин, но за нас е по-важно да се извини на българския народ за пропуснатите ползи”, изтъкна Нинова и добави, че Борисов не получил обещанието за газ за хъба „Балкан”. Нинова очаква конкретни сигнали и относно проекта за АЕЦ \"Белене\" и предложението за вдигане на мораториума да бъде внесено. На свой ред лидерът на ДПС Мустафа  и все пак да информира депутатите за евентуалните резултати от срещите му в Москва. „Имаме откъслечна информация от медиите. Предположения не искаме да правим. България все пак е парламентарна република и е добре премиерът да дойде и да ни запознае, за да коментираме фактите”, обясни Карадайъ. За сметка на това лидерът на \"Атака\" и съпредседател на „Обединени патриоти” Волен Сидеров определи посещението като успешно и По думите му имало срив в отношенията ни с Русия, но сега вече имало възможност за възстановяване на част от газовите проекти, какъвто бил този за тръба от Русия до България. „Нашият интерес предполага да поддържаме добри отношения със страни като Русия и Китай”, заяви Сидеров. Той определи като закъсняло решението за размраяването на проекта за АЕЦ „Белене”. Имаме нужда от тази централа, увери той. Сидеров се надява да се направят следващи стъпки в отношенията ни с Русия и да има втора тръба от „Турски поток” към България. Путин не е злопаметен, просто Русия иска да има гаранции”, заключи Сидеров. На свой ред шефът на ПГ на ГЕРБ Цветан Цветанов  заяви, че премиерът Бойко и същевременно да не излиза от рамката на единната позиция на ЕС. По думите на Цветанов, той не се извинявал за своите грешки, а за това, че именно социалистите се опитали да реализират „Южен поток” като заобиколят европейските разпоредби. Той заяви, че „Южен поток” е бил грешно заложен и от него лъхало на корупционни схеми. До ситуацията с „Белене” пък сме били достигнали именно заради БСП. По думите му относно размразяването на проекта трябва да има ясно политическо репение в НС и дали той може да бъде продължен на пазарен принцип и без държавни гаранции. Той даде да се разбере, че политическите дебати предстоят и темата за падането на мораториума ще обсъжда следващите една-две седмици в комисиите в НС, включително и в енергийната комисия. „Трябва да се даде възможност правителството да води разговори с потенциални купувачи”, така пък Цветанов отговори дали трябва мораториума да бъде свален. Относно идеята на ДПС Борисов да дойде в НС, за да докладва какво се е случило в Москва, Цветанов обясни, че е напълно достатъчно това да направи енергийния министър.", "date": "2018.05.31", "title": "НС за срещата с Путин: От успех до нищо конкретно"}
{"url": "https://www.monitor.bg:443/bg/a/view/sergej-lavrov-otide-pri-kim-chen-un-101187", "text": "Севернокорейският лидер Ким Чен Ун прие в Пхенян руския министър на външните работи Сергей Лавров, съобщи руското министерство на външните работи. Първият дипломат на Москва пристигна в Северна Корея за разговори за ситуацията на Корейския полуостров. \"Министърът на външните работи на Русия направи официална визита в КНДР и беше приет от председателя на Държавния съвет на КНДР Ким Чен Ун\", заяви министерството. Лавров е първият руснак, който се среща със сегашния лидер на КНДР. Срещата се е състояла в резиденцията за почетни гости Пекуауон. \"Дори и преди това някой руснак да е виждал Ким Чен Ун, това беше първата среща с него лице в лице\", каза източник от руската делегация. Преди това в разговори на Лавров със севернокорейския му колега И Йон-хо са били обсъдени състоянието и перспективите на по-нататъшното развитие на приятелските отношения и сътрудничеството между Русия и КНДР и 70-годишнината от установяването на дипломатически отношения между двете страни, която се навършва тази година, се казва в съобщението на руското министерство. \"Имаше конкретен обмен на мнения за ситуацията около Корейския полуостров с акцент координацията на усилията да бъде задълбочена в интерес на политическото и дипломатическо уреждане на всички проблеми\", допълва ведомството. Лавров призова да не се допуска провал на процеса, водещ към уреждане на проблемите на Корейския полуостров. След преговорите Лавров заяви, че Москва приветства състоялите се срещи на върха между Пхенян и Сеул и планираните разговори на най-високо равнище между Северна Корея и САЩ. Той прикани за крайно деликатно отношение към тези контакти, \"без опити да се правят резки движения и да се ускори изкуствено (. . .) много важният, но все още много крехък процес\" на уреждане в региона. Русия е готова да подкрепи евентуални договорености за КНДР, които биха отговаряли на интересите на всички засегнати страни. Ядреният проблем на полуострова не може да бъде решен изцяло, докато не бъдат вдигнати санкциите срещу Севера, каза той. В навечерието на визитата си Лавров подчерта, че проблемите на Корейския полуостров може да бъдат решени окончателно само чрез шестстранни преговори между Русия, Китай, КНДР, Южна Корея, САЩ и Япония - формат, който все още действа. Северна Корея ще определи позицията си за преговорите със САЩ, като вземе предвид излизането на Вашингтон от ядрената сделка с Иран, предупреди руският външен министър. \"Убеден съм, че севернокорейската страна познава историята от последните години и ще определи позицията си, като вземе предвид всички фактори\", каза той в отговор на въпрос за позицията на Пхенян в навечерието на среща на върха със САЩ в светлината на отношението на Вашингтон към ядрената сделка. \"Според мен не е коректно да проявяваме интерес към конкретните размисли, конкретните формулировки на позицията им, с която КНДР тръгва към преговорите със САЩ. В момента текат подготвителни консултации между експертите и не смятаме, че имаме право да се месим някак в този процес\", добави Лавров.", "date": "2018.05.31", "title": "Сергей Лавров отиде при Ким Чен Ун"}
{"url": "https://www.monitor.bg:443/bg/a/view/shef-manchev-polja-starta-na-chereshkata-s-kitajska-rakija-101177", "text": "Строгият, но справедлив съдник на участниците в „Черешката на тортата“ - Шеф Иван Манчев, загря за старта на предаването с огнена напитка от Китай. Кулинарният гуру тества азиатски еквивалент на ракия в столичен ресторант, миксирана от коктейлния майстор Александър Симеонов. Шеф Манчев погали небце с три вариации на напитката байджо, която се разпространява в над 100 страни по света, часове преди премиерата на актуалния сезон на „Черешката на тортата“. За пореден път Дичо ще демонстрира готварсикте си умения пред зрителите пред малкия екран. Рокаджията, който се слави с добри заложби в кухнята, отваря дома си за певицата Веси Бонева, харизматичната Деси Цонева и водещия на „Семейни войни“ Цветомир Иванов – Цецо. Сред известните личности, които ще се борят за 10 точки от гостите си и плакет за най-добър домакин от шеф Иван Манчев в 11-ия сезон на предаването, са още Мис Силикон Джулиана Гани и певците Искрата и Бобо.", "date": "2018.05.31", "title": "Шеф Манчев поля старта на Черешката с китайска ракия"}
{"url": "https://www.monitor.bg:443/bg/a/view/naslednici-na-djako-sydjat-ej-bi-si-i-disni-101173", "text": "Наследниците на Майкъл Джексън са завели съдебен иск срещу телевизия Ей Би Си и компанията майка „Дисни“. Делото, което е за нарушаване на авторските права, се разглежда в Лос Анджелис. Роднини на Краля на попа обвиняват Ей Би Си, че са използвали неправомерно откъси от песните му в двучасовата си специална програма „Последните дни на Майкъл Джексън“, сред които Billie Jean и Вad. От телевизията са използвали също части от документален и игрален филм за Джако, правата за които са собственост на наследниците. се посочва в съдебния иск. Те отправят обвинения в над 30 нарушения и ще търсят солено обезщетение, чиято стойност засега се пази в тайна.  ", "date": "2018.05.31", "title": "Наследници на Джако съдят Ей Би Си и „Дисни“"}
{"url": "https://www.monitor.bg:443/bg/a/view/mladite-ucheni-zalog-za-bydeshteto-na-evropa-101175", "text": "Инвестирането в младите учени днес е залог за бъдещето на Европа. Това заяви образователният министър Красимир Вълчев пред форум на тема „Инвестиране в младите учени, формиране на бъдещето на Европа“, който се провежда на 30 и 31 май 2018 г. в Страсбург, предаде МОН. Един от водещите приоритети на Българското председателство е инвестирането в младите хора, в техните умения, в тяхното кариерно развитие и себереализация, посочи той. Тези политики имат важна роля за развитието на качественото образование и обучение и дават основата за професионална и личността реализация. Министърът обясни още, че европейската рамка за ключовите комптентенции и новия европейски план за дигитално образование, по които са работили, ще помогнат за засилване ролята на научното образование, включително математика и технически дисциплини, което стимулира креативността, предприемчивостта на младите хора, като и развива техните компетенции.", "date": "2018.05.31", "title": "Младите учени – залог за бъдещето на Европа"}
{"url": "https://www.monitor.bg:443/bg/a/view/virgin-galactic-po-blizo-do-kosmosa-101165", "text": "Virgin Galactic демонстрира, че първото запалване на химическия ракетен двигател на своя космическия самолет не е проблем, последва постижението от миналия месец с още едно успешно излизане в Калифорния. Последния тестов полет отведе превозващия туристи космически самолет малко по-близо до космоса, като сега инженерите преглеждат данните, очаквайки следващите тестове. При изпитателния полет миналия месец, VSS Unity бе издигнат във въздуха от самолета майка, наречен WhiteKnightTwo и освободен на височина от 14.173 м. Секунди по-късно бе задействан, за около 30 секунди, неговият хибриден ракетен двигател, за да задвижи самолета до около Мах 1.9 (2.328 км / ч) и надморска височина от 25.686 м. Самолетът също така достигна по-голяма височина от 35 км. Според стандартите на Американските военновъздушни сили (US Air Force) космоса започва от височина 80.5 км, но линията Kármán, на височина 100 км, е най-често използваната граница, която представлява началото на космоса. Не е ясно кой граница предпочита Virgin Galactic, но е ясно, че възнамерява в бъдеще да превозва туристи, склонни да платят, до височина, близка до тази на земната орбита.  \"Днес видяхме VSS Unity в естествената му среда, летейки бързо и с нос, сочещ решително към черното небе на космоса”, каза основателят Ричард Брансън, който беше в базата на компанията в Мохаве, за да стане свидетел на тестовия полет. Оттогава компанията е включила нови устройства за безопасност в опашките, които работят вече както трябва, разгръщайки се при ъгъл от 60 градуса и забавяйки самолета докато се спуска. След това VSS Unity направи безупречно, стандартно кацане. Инженерите на Virgin Galactic преглеждат данните от полета и планират следващото излтане за високо летящия космически самолет. Очаква се това да бъде последната фаза от изпитания за SpaceShipTwo VSS Unity, преди да влезе в експлоатация. Компанията не предоставя точен график за това кога ще бъде готов, но след полета, Брансън посочи пред CNBC, че това няма да е след дълго. Брансън също разкри тази седмица, че започва обучение за космонавт, с надеждата да излети в космоса след няколко месеца.  ", "date": "2018.05.31", "title": "Virgin Galactic по-близо до космоса"}
{"url": "https://www.monitor.bg:443/bg/a/view/babi-reklamirat-bjasnata-vafla-na-krisko-101179", "text": "Баби застанаха начело на рекламната кампания на новия продукт на Криско – бясната му вафла. За лансирането на сладкото изкушение от страна на симпатичните жени се похвали самият рапър с техен кадър в соцалните мрежи. Последователите на хитмейкъра от Габрово в Инстаграм побързаха да се пошегуват, че Лицето и името на Криско се появиха на вафла за 45 стотинки преди дни. „Не съм си представял, че ще направя вафли. Направих! Мега вкусна и бясна - Бясна вафла Криско“, събощи тогава той. Фенове от различни краища на страната вече се обърнаха към изпълнителя на „Базука“ с укор, че в родните им градове продуктът не е наличен.  ", "date": "2018.05.31", "title": "Баби рекламират бясната вафла на Криско"}
{"url": "https://www.monitor.bg:443/bg/a/view/festival-na-desertite-otvarja-vrati-v-sofija-101178", "text": "От 1 до 3 юни в ЦУМ ще се проведе Фестивал на сладките и тестени изкушения. Любителите на десертите ще могат да се насладят на пасти, сладкиши, маслени бисквитки, кексчета, сладолед, напитки, здравословни протеинови барчета и др. Изложителите са подготвили и много изненади, вкусни и привлекателни предложения, специални намаления и дегустации, съобщиха от организаторите на събитието. На 1-ви юни ще се проведат две безплатни работилнички за рисуване на сладки от 11.00-14.00 часа и 16.00-18.00 часа. Ето и малко предварителна информация за участниците: истински decadent шоколад от майстор-шоколатиер Гергана Мутафис, цялата продуктова гама на швейцарска марка шоколади, най-новия продукт – ръчно приготвени домашни маслени бисквитки с три богати вкуса – фурма, стафида, смокиня. Организатор е Българската търговско-промишлена палата, председателят на организацията Цветан Симеонов ще открие изложението на 1 юни в 11.30 часа. София десерт фест отново подкрепя кампанията \"Да помогнем на Бобчо\", организаторите и този път ще предоставят щанд в полза на Кампания за продължаване на лечението на Бобчо, който е на 12 години и страда от полимикрогирия, церебрална парализа и епилепсия.", "date": "2018.05.31", "title": "Фестивал на десертите отваря врати в София "}
{"url": "https://www.monitor.bg:443/bg/a/view/vivakom-s-po-izgoden-rouming-v-stranite-ot-zapadnite-balkani-101182", "text": "От 30 май 2018 мобилният оператор Виваком дава възможност на своите клиенти да говорят, пращат SMS-и и ползват мобилен интернет в страните от Западните Балкани при преференциални условия. Телекомът вече предлага пакет с включени 100 минути за изходящи разговори, 100 SMS и 100 MB на ден, от който могат да се възползват всички негови клиенти, пътуващи в Албания, Босна и Херцеговина, Косово, Македония, Сърбия и Черна Гора. Цената на пакета е 4 лв с ДДС на ден, като тази цена се начислява само, ако има извършени изходящи разговори, изпращане на SMS или ползване на мобилни данни. Цените за входящи разговори остават непроменени. Клиентите могат да заявят ползване на новия пакет с обаждане на оператор, като това не води до обвързване със срочен договор или удължаване на текущия договор. Включените минути, SMS и мобилни данни са валидни при ползване на преференциални оператори в съответните страни. За Албания това е Vodafone, за Босна и Херцеговина - m:tel (Mobis), за Косово - Monaco Telecom, за Македония - T-Mobile, за Сърбия – Telenor, и за Черна Гора – също Telenor. С новия пакет VIVACOM дава възможност на клиентите си да общуват свободно при своите пътувания в страните от Западни Балкани срещу само 4 лв. с ДДС на ден. Стандартните цени без активиран пакет за роуминг в тези страни започват от 2.29 лв. за минута разговор, от 0.59 лв. за изпратен SMS и от 14.99 на МВ.", "date": "2018.05.31", "title": "Виваком с по-изгоден роуминг в страните от Западните Балкани"}
{"url": "https://www.monitor.bg:443/bg/a/view/58-medici-shte-obslujvat-ot-1-uni-27-plaja-kraj-varna-101174", "text": "Общо на 27 места, които обхващат всички плажове в курортните комплекси и Варна, са разкрити медицински пунктове, които ще заработят от 1 юни. Три реанимобила с екипи от лекар-реаниматор, медицинска сестра и шофьор обикалят плажовете на „Златни пясъци” и на „Св. Св. Константин и Елена” още от 15 май, като ще продължат работа до приключването на летния сезон. „И през това лято медицинското осигуряване на плажуващите се извършва от ДКЦ-1 „Света Клементина” във Варна, обясни неговият шеф, д-р Иван Иванов. Тази инициатива на общинското здравно заведение за извънболнична помощ се извършва за 13-та поредна година. Дейността ни започна през 2005 година, когато бяха разкрити пунктове на Варненските плажове. Впоследствие тя се разшири и обхвана всички охраняеми постове в курортите и около Варна. Тази година медицинските екипи, заедно с реаномобилните, са от 58 специалисти, сред които 12 лекари- реаниматори, трима фелдшери, 37 медицински  сестри и 6 шофьори. Съгласно договорите с концесионерите, медицинските пунктове ще работят всеки ден от 8 до 18 часа от 1 юни до 30 септември, без прекъсване, уточни управителят на здравното заведение. Подготовката обаче започна още преди месец, когато се сформираха екипите и се оборудваха пунктовете и линейките с консумативи, апаратура и медикаменти. Медицинските пунктове са ремонтирани основно от концесионерите, а на места са изградени нови. Екипите са вече постоянни, главно от специалисти от варненските здравни заведения. Всички са преминали обучителни курсове, организирани от Медицинския университет във Варна и водени от проф. д-р Вилиян Платиканов, началник на Клиниката по анестезиология и интензивно лечение-КАИЛ в Университетската болница „Света Марина”. Завършилите курса на обучение имат сертификати за професионално поведение при спешни ситуации и водни инциденти“, уточни д-р Иванов. Той добави, че всички пунктовете са оборудвани съгласно изискванията на Наредбата за водно-спасителната дейност, като медицинската помощ и лечението са безплатни за пострадалите туристи на плажа и за сметка на здравното заведение. На екипите са раздадени и мобилни телефони, за да поддържат постоянна връзка помежду си. Медиците работят в много добра колаборация със спасителите от БЧК, както и с колегите си от Центъра за спешна медицинска помощ. Благодарение на съвместните им усилия, през миналия сезон са спасени десетки човешки живота и не са допуснати инциденти с летален край на охраняемите плажове в работно време, каза още д-р Иванов.  ", "date": "2018.05.31", "title": "58 медици ще обслужват от 1 юни 27 плажа край Варна   "}
{"url": "https://www.monitor.bg:443/bg/a/view/majki-kupiha-kolichka-za-dete-s-uvrejdanija-101164", "text": "Майките от пазарджишката организация на Движението на българските майки закупиха с дарения специална количка за дете с увреждания и така зарадваха приемната майка Ивелина К., която сама отглежда дъщеричката си. Това съобщи за „Монитор“ / Гергана Николова, една от благодетелките. Тя разказа, че Ивелина вече три години се грижи за малката, която взела едва на месец и половина и тогава тежала 1,300 кг. С времето жената разбира, че  момиченцето има детска церебрална парализа, епилепсия, енцефалит, които заболявания не са били известни при настаняването на детето. Младата приемна майка, която е несемейна и няма свои деца, се грижи стоически с помощта на родителите си, за малката.Само медикаментите й за месец са 400-500лв. За 2017 година тя бе отличена и на церемонията на \"Националната асоциация за приемна грижа\", в категорията \" Приемен родител - спасител на детството\" , като най-младият действащ приемен родител сред общо 20 приемни родители от цялата страна. Преди дни жените от Движение на българските майки- Пазарджик, с помощта на дарители и на събрани средства от последния им благотворителен великденски базар , успяха да подадат ръка и помогнат на Ивелина в отглеждането на повереното й дете, като закупиха \"количка за дете с увреждания\", стойността на която е 1400лв. Майките са щастливи, че са успели да зарадват Ивелина и нейната дъщеричка и тя вече ще може да я извежда на разходка с новата количка.", "date": "2018.05.31", "title": "Майки купиха количка за дете с увреждания"}
{"url": "https://www.monitor.bg:443/bg/a/view/do-60-hil-evro-ot-es-za-registriran-zemedelec-sled-2020-g-101168", "text": "До 60 хил. евро да е таванът за помощта, която може да получава всеки земеделски производител в страните от Евросъюза. Това е една от идеите, предлагани за следващия програмен период на Общата селскостопанска политика на ЕС (ОСП), която съобщи земеделският министър Румен Порожанов пред депутатите по време на изслушването му в парламента по темата. Сегашното ниво е 350 хил. евро. Министърът припомни, че заради излизането на Великобритания от Общността парите за селските стопани в ЕС в след 2020 г. ще бъдат с 5% по-малко, въпреки очакването орязването на бъде по-голямо. „След 2020 г. по ОСП ще има 365 млрд. евро, като 286 милиарда са предвидени за директните плащания за производство на селскостопанска продукция, а други 78,8 млрд. евро за развитие на селските райони. Ще има възможности на национално ниво да се прехвърлят средства между двата стълба”, обясни той. По думите му за големите държави от ЕС намалението на средствата е 3,9%, а за България - 0,7%. Единствено за прибалтийските страни е допуснато нарастване от 0,4 на сто. За проектите по Програмата на селските райони (ПРСР) всяка страна ще може със собствени средства да дава допълнително подпомагане. Порожанов уточни, че през следващата седмица еврокомисарят  за селското стопанство и развитието на селските райони Фил Хоган ще обяви предложението на Еврокомисията бюджетът за ОСП. „Оптимисти сме, че предложеното ще бъде подкрепено от всички”, заяви земеделският министър. Той поясни, че по обвързаните плащания, които засягат чувствителни за нас производства на мляко месо, плодове и зеленчуци, България се надява не само да запази делът от 13%, но и той да бъде малко по-голям. Министърът припомни още, че някои големи страни като Холандия и скандинавските държави са били против, защото те не ги прилагали, но нашата страна има нужда от обвързаното производство. Относно мечтаното от всички наши фермери изравняване на евросубсидиите Порожанов отбеляза, че в момента те са на ниво 90% от средното за ЕС. На депутатски въпрос е как ще се прехвърлят средства между двата стълба, министърът обясни, че все още няма решение по темата. „Първо е редно да се видят окончателните параметри на бюджета. Трябва обаче правилно да преценим дали прехвърляме средства. Всичко това ще бъде записано в стратегическия план, който ще се готви и където ще бъде включена и Програмата за развитие на селските райони. Планът ще се готви с участието на всички ангажирани в сектора, но това няма да се случи тази година”, добави Порожанов.", "date": "2018.05.31", "title": "До 60 хил. евро от ЕС за регистриран земеделец след 2020 г."}
{"url": "https://www.monitor.bg:443/bg/a/view/rumen-rusev-poema-mladost-ot-4-uni-101169", "text": "Арх. Румен Русев ще бъде и.д кмет на “Младост” от 4 юни до завръщането на титуляра – арестуваната за подкуп Десислава Иванчева. Това реши вчера Столичният общински съвет, след като избра между арх. Русев и пиара на общината Петър Кърджилов. “За” назначаването на Русев гласуваха 33-ма общински съветници, а 19 се въздържаха. Пиарът Кърджилов получи само 1 глас, а останалите бяха “против” и “въздържал се”. До втората намеса на общинския съвет в избора на и.д кмет се стигна след ареста на Иванчева, която поиска в стола й да седне заместникът й Владимир Клисуров. Той обаче отказа да ръководи района, няколко пъти излиза в отпуск, а идната седмица изтича предизвестието му за напускане. Докато беше в отпуск той беше заместван от арх. Русев. Председателят на групата на ГЕРБ в СОС Малина Едрева обясни, че те не подкрепят нито един от зам.-кметовете на Иванчева, защото не ги познават, но гласували за Русев, защото това било \"политически отговорното решение“. От БСП обявиха, че отговорността е на всички общински съветници и се възмутиха от отсъствието на кмета на София Йорданка Фандъкова по време на гласуването. В подкрепа на Русев бяха дошли и хора от районната администрация, които заплашиха с протести, ако той не бъде избран. От своя страна Русев заяви, че първото нещо, което ще направи като временен кмет, е да продължи да разпределя забавените от Иванчева преписки, които по думите му са около 600. Към днешна дата той определи работата на администрацията като „силно затруднена“. Русев намекна, че върху сегашния и.д. кмет Клисуров е оказвано натиск да се откаже от поста и обясни, че него няма какво да го спре, защото е подкрепян от администрацията. По време на дебата преди гласуването пък, пиарът Кърджилов заяви, че СОС трябва да се съобрази с волята на Иванчева и да избере него за кмет. Той обясни, че имал политически и научен опит и дори изтъкна, че на изборите за кмет на район „Витоша“ бил на пето място. Миналата седмица Десислава Иванчева също се произнесе от ареста и издаде заповеди за уволнението на Русев и назначаването на Кърджилов за зам.-кмет. Това беше и мотивът на прокуратурата да поиска отстраняването й от длъжност. Съдът призна, че съществува празнота относно казуса, но че не може обвиняем да има законовото право да уволнява свидетели по делото, какъвто се явява Русев. Днес Специализираният апелативен съд трябваше да се произнесе дали да потвърждава отстраняването на Иванчева и Петрова, но делото беше отложено за вторник, за да може двете да се запознаят с материалите по него. След решението трябва да стане ясно дали ще има избори за кмет на „Младост“.    ", "date": "2018.05.31", "title": "Румен Русев поема “Младост” от 4 юни"}
{"url": "https://www.monitor.bg:443/bg/a/view/pohotlivijat-harvi-s-obvinenija-v-iznasilvane-i-prinuditelen-oralen-seks-101181", "text": "На филмовия продуцент Харви Уайнстийн бяха повдигнати обвинения в изнасилване от първа и трета степен (изнасилване и принудително фелацио) и престъпно сексуално деяние от първа степен, съобщи окръжният прокурор на Манхатън Сайръс Ванс, цитиран от АФП. Уайнстийн е обвинен в различни видове сексуално непристойно поведение от над 70 жени, като някои от случаите са отпреди десетилетия. Уайнстийн отрича да е правил секс без взаимно съгласие. Ако бъде признат за виновен по обвиненията, той може да получи присъда между 5 и 25 години затвор. Уайнстийн реши да се предаде на полицията в Ню Йорк преди седмица. Срещу него бе започнато разследване за изнасилване и сексуален тормоз от десетки актриси, но до момента той категорично отхвърляше всички обвинения. Адвокатът на Уайнстийн Бенджамин Брафман отказа коментар по случая, съсипал успешната кариера на клиента му. Продуцентът Уайнстийн бе обвинен в сексуални посегателства и изнасилвания. Наскоро срещу него започна разследване на федерално ниво. Над 100 жени подадоха многомилионни искове срещу него. Ако те бъдат признати, Уайнстийн ще бъде разорен. След ареста, Уайнстиин бе пуснат на свобода срещу гаранция от 1 милион долара. Журналисти на в. \"Ню Йорк таймс\" и сп. \"Ню Йоркър\"първи разкриха сексуалния тормоз, на който Уайнстийн е подлагал многобройни жени. Разследванията им вдъхновиха световното движение #MеToo и спечелиха награда \"Пулицър\", като мотивите на журито бяха следните: \"За експлозивна и влиятелна журналистика, която разкри властимащи и богати сексуални насилници, включително обвинения срещу един от най-силните холивудски продуценти, които го накараха да отговаря за отдавна потъпквани обвинения в принуда, бруталност и сплашване на жертвите, отприщвайки световна разплата за сексуалното насилие срещу жени.\"", "date": "2018.05.31", "title": "Похотливият Харви с обвинения в изнасилване и принудителен орален секс"}
{"url": "https://www.monitor.bg:443/bg/a/view/kevr-obsyjda-poskypvane-na-toka-i-toploenergijata-ot-uli-101162", "text": "Предстоящото поскъпване на тока и топлоенергията от юли ще бъде обсъждано днес в Комисията за енергийно и водно регулиране (КЕВР). Предложението на регулатора е токът за бита да скочи средно с около 2%. При парното и топлата вода се предвижда както малко поевтиняване - като в Пловдив и Враца, така и повишение на цените с до 9% за останалите градове. За София предлаганото поскъпване е с около 1,5%.   В тези сметки не е отразено обаче предстоящото увеличение на цените на природния газ, които по предварителните разчети на „Булгаргаз“ трябва да се увеличат поне със 16%.   Окончателното решение с колко ще поскъпнат токът и топлоенергията ще бъде взето в края на юни.", "date": "2018.05.31", "title": "КЕВР обсъжда поскъпване на тока и топлоенергията от юли"}
{"url": "https://www.monitor.bg:443/bg/a/view/otpechataha-3d-pyrvata-choveshka-rogovica-101163", "text": "Донорите на очна роговица са рядкост, което означава, че не всеки нуждаещ се, може да получи спасяваща зрението трансплантация. Поради тази причина,  наскоро бяха разработени биосинтетични роговици, които биха могли да бъдат по-бързо и по-лесно произвеждани, след като учени успешно ги отпечатват на 3D принтер. Водения от проф. Че. Конън, екип от британския университет в Нюкасъл (Newcastle University) създаде роговица, използвайки евтин 3D биопринтер. Био гелът се състои от човешки стволови клетки от роговица на здрав донор, смесени с колаген и алгинат, полизахарид срещан във някой водорасли. Био мастилото, пък е достатъчно гъсто, за да запази формата си и осигури микро скелет, поддържащо стволовите клетки живи, както и същевременно, достатъчно меко, за да премине през дюзата на принтера. „3D отпечатаните роговици ще трябва да бъдат подложени на допълнителни тестове и ще минат няколко години, преди да можем да ги използваме за трансплантации”, казва Конън. „Но това, което показваме е, че е възможно да се отпечатват роговици, като се използват размери, взети от окото на пациента, и че този подход има потенциала да се пребори с недостига на  роговици в световен мащаб.”", "date": "2018.05.31", "title": "Отпечатаха 3D първата човешка роговица"}
{"url": "https://www.monitor.bg:443/bg/a/view/mareshki-pak-skochi-sreshtu-novite-samoleti-sravni-gi-s-finansova-piramida-101161", "text": "Лидерът на партия „Воля“ и зам.-шеф на НС Веселин Марешки отново скочи срещу модернизацията на армията и покупката на нови изтребители. С декларация от парламентарната трибуна той обясни, че сме свидетели на огромен грабеж, по-голям дори от т.нар. ‚финансови пирамиди“ през прехода. „Пенсиите на българските пенсионери излетяха със самолетите на Каракачанов.  Пенсионерите ги пратихме на Граф Игнатиево да си търсят пенсиите“, описа ситуацията Марешки и отново обясни, че патриотите са забравили за предизборните си обещания.  По думите му военния министър Красимир Каракачанов с разходите за армията, бърка в джоба на българите. „Никой не питал младите хора дали да си даваме парите за самолети.“, заяви още той. Марешки определи 6-те млрд. лева, които ще се дадат за модернизация на войската, за най-безсмисления харч в една държава. Той припомни, че модерният свят върви към разоръжаване и дори даде пример за бъдещата среща на американския президент Доналд Тръмп със севернокорейския лидер Ким Чен-ум.  „Ако вие сте свикнали да ви плащат, на това му се вика продажничество‘, обясни Марешки и предложи да се попитат избирателите за какво да се харчат парите – за здраве или за отбрана. Всички тези нападки предизвикаха реакцията на „Обединените патриоти“.  По думите на Юлиан Ангелов определи изказванията на Марешки каро пропаганда. „Манипулират се цифри и факти с цел да се омаскари управлението, което е решило да защити националната си сигурност“, обясни Ангелов и намекна, че Марешки изпълнява чужди интереси. Той дори припомни, че в програмата на „Воля“ също е записано модернизацията на трите вида войска. „Пази боже Марешки да определя българските национални интереси“, заяви Ангелов и дори заподозря, че на следващия вот партия „Воля“ ще бъде в миманса , а избирателите й ще се броят на пръстите на двете ръце. „Ако не гарантираме собствената си национална сигурност, кой друг ще го направи…. Какво ше се случи , ако този алианс се разпадне, а ние нямаме нито един самолет или кораб. Ние сме длъжни да гарантираме националната си сигурност“, заключи Ангелов.", "date": "2018.05.31", "title": "Марешки пак скочи срещу новите самолети, сравни ги с финансова пирамида"}
{"url": "https://www.monitor.bg:443/bg/a/view/piknik-za-decata-s-rodopskata-tesnolinejka-101166", "text": "Пикник сред живописната природа на Родопите и много забавления с аниматори  по случай 1 юни –Деня на детето организира Сдружение“ За теснолинейката“. Това съобщи Кристиан Ваклинов, председател на  сдружението. Партито на открито ще бъде в неделя, 3 юни още от 9 часа на поляните до гара Цепина, която бе възстановена и превърната в музей.   Организаторите обещават за малките и големи момичета и момчета много изненади, интересни игри, песни и танци. Който желае може да се разходи по туристическите пътеки до крепостта Цепина и връх Милеви скали. „ Как да дойдете при нас ли? Единият вариант е с теснолинейката. Влак „Родопи” заминава от Септември в 8:30 ч. и пътува до нас 35 минути. Има връзка до Септември от София в 6:38 ч., от Пловдив в 7:25 ч. и от Пазарджик в 8:02 ч. Обедният влак „Места” заминава от Септември за Цепина в 12:34 ч. с връзка от София (10:28), Пловдив (11:15) и Пазарджик (11:48) и пристига при нас в 13:05 ч. От Велинград също може да дойдете при нас с теснолинейката в 8:45 и 13:30 ч. като времепътуването продължава 1 час. В обратната посока към Септември имате влак „Вихрен” в 14:30 и влак „Родопи” в 18:30 ч. И двата правят връзка за София, Пазарджик и Пловдив. За велинградчани – влак „Места” заминава в 13:05 ч., а влак „Рила” в 16:30 ч. Разбира се, може да дойдете при нас и с личен автомобил. Гара Цепина се намира на главния път Варвара – Велинград, на 8 км от село Варвара, в сърцето на Чепинското дефиле.Чакаме Ви и не забравяйте децата!“, пише в поканата за пикника по случай 1 юни-Деня на детето, организиран от Сдружение“ За теснолинейката“.  ", "date": "2018.05.31", "title": "Пикник за децата с родопската теснолинейка"}
{"url": "https://www.monitor.bg:443/bg/a/view/an-hatauej-proplaka-ot-sekstormoz-101167", "text": "Холивудската актриса Ан Хатауей се определя като една от многото жервти на сексуален тормоз в киноиндустрията. 35-годишната красавица реши да изповяда собствения си опит, защото смята, че споделянето е ключът към разрешаването на проблема. \"Зад гърба си имам 20-годишна кариера и също съм преживяла някои много лоши случки с мъже на снимачната площадка - някои в миналото, други по-скоро. И макар да не съм била жертва на брутални посегателства като други жени, все пак съм имала своите негативни преживявания, някои от които от сексуално естество. Но съм имала и много хубави моменти\", сподел в интервю за сп. \"Глемър\" тя. Звездата от „Дневниците на принцесата“ е категорична, че при стремеж към промяна „неудобството е неизбежно“. Носителката на „Оскар“ е сред първите привърженици на движението Time's Up, с което над 300 жени, работещи в Холивуд, се обявиха срещу сексуалния тормоз и дискриминацията.  ", "date": "2018.05.31", "title": "Ан Хатауей проплака от секстормоз"}
{"url": "https://www.monitor.bg:443/bg/a/view/toni-dimitrova-skochi-sreshtu-chalgata-po-vapcarov-101170", "text": "Певицата Тони Димитрова се обяви срещу колежката си от лекия жанр Антонина, която разбуни духовете с песен по поезията на Никола Вапцаров. Възмещунието си тя изрази с пост в социалните мрежи. А всъщност, ти си никоя и ако щеш и Шекспир вкарай в гадните си трели, ще оставиш само едно мазно петно!“, гласят думите на изпълнителката на „За тебе хората говорят“. Припомняме, че поп-фолк певицата Антонина представи навръх 24 май песента си „Табу“, в която цитира полугола „ Прощално“ на Вапцаров. „Това е върхът на насилието над човешкия дух. заяви пред „Монитор“ племенницата на поета – Мая Вапцарова.  ", "date": "2018.05.31", "title": "Тони Димитрова скочи срещу чалгата по Вапцаров"}
{"url": "https://www.monitor.bg:443/bg/a/view/chaj-ot-neven-svalja-kryvnoto-101138", "text": "Хипертонията има особеността след години употреба да става неподатлива на лекарствата. Затова периодично се налага кардиологът да предписва друг медикамент. Ако тя обаче не е във фатални стойности, нивото на кръвното налягане може да се поддържа много добре и с природни средства. Чаят от невен го сваля бавно, което е идеалният вариант за организма, тъй като се избягва замайването и прилошаването от рязката разлика. Напитката може да се приготви както от пресни цветове, така и от изсушени, което го прави идеално средство за всеки сезон. Запарката се приготвя от 2 чаени лъжички цветове, които се заливат с 2 чаени чаши гореща вода. Растението кисне 15 мин, пие се 4 пъти дневно на равни порции. Невенът има противомикробно, противовъзпалително, кръвоочистително и успокояващо действие. Освен при високо кръвно налягане, се препоръчва и на жените в менопауза. Той има свойството да подобрява самочувствието и да успокоява главоболието. При високи стойности кръвното се сваля по-бързо със солен компрес. в продължение на 15 – 20 минути. Разтворът за него се приготвя с две супени лъжици сол на 250 мл хладка вода. Първо с топла вода се измиват лицето, челото и врата, след което в разтвора се потапя марля, изцежда се и се налага на челото, тила и ушите. Листа от бял имел са доказано природни средство срещу хипертонията от незапомнени времена. За целта се накисва 1 чаена лъжичка от билката в 200 мл студена вода, престоява 8 часа. Течността се прецежда и изпива в рамките на един ден. Приемането на чай от чубрица на равни интервали в рамките на един ден държи кръвното в норма. Той се приготвя от 3 супени лъжици чубрица, варени четвърт час в две чаши вода. Същата работа върши и семето от моркови. От него се приема една супена лъжица, разбъркана в чаша прясно мляко. Приема се сутрин и вечер, преди хранене. Някои фитотерапевти твърдят, че половин лъжичка канела дневно в чаша вода върши чудеса с високото кръвно. Подправката обаче трябва да бъде естествена, тъй като повечето от марките, продавани в малки пакетчета са със синтетична канела. Затова се препоръчва, ако предпочитате лечение с канела, да я купите на пръчици и да я смелете вкъщи. Старо изпитано средство, но повече за профилактика, отколкото срещу сваляне на високото кръвно, е дъвченето всеки ден по едно листо от кръвен здравец. Той се различава от саксийния по червеникавите жилки от долната страна на листата. Скълцано жито пази от високо кръвно. Пшеницата, както е ботаническото му наименование, е една от най-старите видове култури, използвана от човека за храна. В зърната й се синтезират около 10 – 14% белтък, въглехидрати под формата на нишесте – от 54 до 80% и прости захари, не повече от 0,15 на сто. В зърното са концентрирани различни макро и микроелементи и се синтезират витамини от групата В, каротиноиди и никотинамиди. Проявите на стенокардия (гръдна жаба) са едни от симптоматичните белези на зараждаща се коронарна недостатъчност. Като превантивна мярка, народната медицина препоръчва консумацията на пшеничена каша. Акациевият мед е с неоспорими лечебни качества. Той е наситен с биологични активни вещества, витамини и микроелементи от изключително голяма полза за човешкия организъм. Неоспоримо подпомагащо средство за лечение е и на хипертонията. Срещу високо кръвно налягане се приготвя смес от сок от хрян и моркови – общо 250 мл, мед от акация – 240 мл и сокът от един средно голям лимон. Всички компоненти се смесват и съхраняват на прохладно място. От сместа се приема три пъти дневно по 1 чаена лъжичка. При необходимост дозата може да се увеличи до 2 чаени лъжички. Консумира се час преди хране или два часа след това. Курсът на това подпомагащо лечение на хипертонията е с продължителност от половин до два месеца.  ", "date": "2018.05.31", "title": "Чай от невен сваля кръвното "}
{"url": "https://www.monitor.bg:443/bg/a/view/silno-zemetresenie-razlulja-kolumbija-101155", "text": "Земетресение с магнитуд 5.3 по скалата на Рихтер е регистрирано в северната част на Колумбия, показва справка на интернет страницата на Европейския средиземноморски сеизмологичен център (EMSC).  Земетресението е регистрирано в 10:02 часа местно време (06:02 българско време) на дълбочина от 138 км и на 259 км североизточно от столицата Богота. Няма данни за жертви и материални щети. ", "date": "2018.05.31", "title": "Силно земетресение разлюля Колумбия   "}
{"url": "https://www.monitor.bg:443/bg/a/view/gluhata-kotka-orakul-ahil-shte-predskazva-machovete-ot-svetovnoto-po-futbol-101171", "text": "Котаракът Ахил ще бъде най-известното животно в света по време на предстоящото световно първенство по футбол. Най-силният турнир на планетата ще се проведе в Русия от 14 юни до 15 юли. Бялата котка бе обявена за официален оракул на мондиала, като ще дава прогнозите си за най-важните двубои. Талисманът е глух, но това не му пречи да е тотална знаменитост. Ахил е на 5 години, като вече доказа уменията си. Той предсказваше изходите на мачове по време на Купата на конфедерациите в Русия, която се проведе миналото лято. Тогава котката позна резултатите на 3 от 4-те срещи и даде сериозна заявка да покаже уменията си и за световното първенство. Според лекарите това, че Ахил е глух, само е засилило интуицията му. Животното живее в Ермитажа в Санкт Петербург и се радва на специални грижи. За мондиала пък ветеринарите го вкарали в топформа. \"Той е супер звезда и затова го вкарахме в суперформа. Очакват го много изяви по време на световното първенство и той трябва да има сили за всичко. Храним го пред много хора тук в музея, за да свикне с ролята си на оракул\", коментираха ветеринарите на Ермитажа. Именно пред музея в Санкт Петербург котката ще прави своите прогнози. Те пък ще бъдат по класическия начин – пред оракула се поставят две купички с месо и флаговете на държавите, които ще играят на футболния терен. Ахил избира от коя купа да се храни и така предсказва изхода на мача. Традицията животни да влизат в ролята на оракул започна с октопода Паул, който живееше в аквариум в Оберхаузен. Той предричаше изхода на мачове предимно с участието на Германия, като даваше прогнози на Евро 2008 и Мондиал 2010. Тогава Паул позна 12 от 14 резултата, като стана тотален хит. 3 месеца след края на световното обаче умря, а славата му остава ненадмината и досега. След това организаторите на големите първенства пробваха да яхнат вълната на обществения интерес към животинските предсказания за мачове, а в ролята на гадатели влизаха всякакви животни – слонове, кокошки, кучета, хамстери и дори папагали. Те обаче дори не успяха да се приближат до успеха на Паул, а прогнозите им често се разминаваха с резултатите. Затова организаторите на Мондиал 2018 се надяват котаракът Ахил да продължи с впечатляващата си серия и да се превърне в неразделна част от турнира.", "date": "2018.05.31", "title": "Глуха котка от Ермитажа оракул за световното по футбол (ВИДЕО)"}
{"url": "https://www.monitor.bg:443/bg/a/view/ek-s-trevojni-danni-za-pushachite-101152", "text": "Тютюнопушенето е убило 273 400 души в ЕС през 2015 г. Това показва изследване на Европейската комисия (ЕК). От 2014 г. насам делът на пушачите в ЕС трайно се задържа на 26 на сто. Сред хората на възраст 15-24 години делът на пушачите се е увеличил от 25 на сто през 2014 г. на 29 на сто миналата година.", "date": "2018.05.31", "title": "ЕК с тревожни данни за пушачите"}
{"url": "https://www.monitor.bg:443/bg/a/view/kim-kardashijan-oshtastlivi-trymp-101158", "text": "Ким Кардашиян се срещна в Белия дом с Доналд Тръмп. Повод за необичайното посещение е молба на риалити звездата към президента да помилва 63-годишна жена, която излежава доживотна присъда. Алис Мари Джонсън е прекарала вече зад решетките повече от 20 години заради престъпление с наркотици. Ким Кардашиян се заела със случая, след като видяла кратко видео в социалните мрежи и сметнала, че присъдата за това първо и единствено престъпление е прекалено тежка и не е справедлива. Доналд Тръмп написа в Тwitter, че е имал страхотна среща с Ким Кардашиян.", "date": "2018.05.31", "title": "Ким Кардашиян ощастливи Тръмп"}
{"url": "https://www.monitor.bg:443/bg/a/view/zaporiraha-smetki-na-bdj-pytnicheski-prevozi-101157", "text": "Кредиторите по втория облигационен заем, предоставен на БДЖ Холдинг, са запорирали сметките на БДЖ - Пътнически превози. Причината - дъщерната компания е солидарен длъжник с холдинга. Има начини да се осигурят средства за заплати в БДЖ и за следващите месеци, заяви за Дарик Петър Бунев, председател на Съюза на железничарите към КНСБ. Той уточни, че запор върху сметките на железопътната компания е получен миналата седмица в петък от частен съдебен изпълнител. Бунев изтъка, че това е поредният запор, като сега се търсят последните 60 млн. лева главница плюс приблизително 30 млн. лева лихва. Ръководството на дружеството е изтеглило около 11 млн. лева и е изплатило по-рано заплатите на служителите, добави синдикалистът. Действително двама от кредиторите по Втория облигационен заем са подали иск в Софийски градски съд (СГС) за 40 млн. лева от главница по заема срещу „БДЖ - Пътнически превози” ЕООД и след решение на СГС искът е одобрен частично в размер на 20 млн. лв. в полза на облигационерите, вследствие на което са запорирани сметки на дружеството\", поясняват от компанията. Вторият облигационен заем, който е в размер на 240 млн. лева, е взет през 2007 г. за рефинансиране на стари задължения към различни институции и извършване на текущи ремонти на товарни вагони, като реално не е бил наложителен за извършването на дейността на дружеството. До момента остатъкът на задълженията по заема е в размер на 103 млн. лв.   \"Облигационерите са в законното си право да изискат дължими средства по съдебен път. Решението на Софийския градски съд и временният запор на сметките на „БДЖ - Пътнически превози” ЕООД няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план\", уверяват още от компанията в становище, разпратено до медиите.   Министърът на транспорта, информационните технологии и съобщенията Ивайло Московски е информиран своевременно за ситуацията, вследствие на което е уведомил Министерство на финансите и е поискал активиране на държавната помощ, за която има одобрение от ЕК. Очаква се решение от Министерство на финансите.", "date": "2018.05.31", "title": "Запорираха сметки на БДЖ, няма да разпродават активи (ОБНОВЕНА)"}
{"url": "https://www.monitor.bg:443/bg/a/view/teftercheto-na-botev-na-1-uni-v-bibliotekata-101149", "text": "Оригиналният личен бележник на Христо Ботев ще бъде изложен на 1 юни, петък, в централното фоайе на Националната библиотека “Св. св. Кирил и Методий” (НБКМ). През последната година от живота сипоетът революционер е записвал в него данни за литературната си дейност, имена на свои идейни съратници, там е и черновата на стихотворението “Обесването на Васил Левски”.  Посетителите ще могат да видят отблизо светинята от 11:00 до 14:00 часа. Паралелно с оригинала гостите ще се запознаят и с електронната версия на Ботевото тефтерче, съвместно начинание на Националната библиотека и Регионалната библиотека “Христо Ботев” – Враца. Това е вторият безценен документ от фонда на НБКМ (след тефтерчето на Васил Левски), намерил подобаващото си съвременно издание в бутиков дигитален проект. В навечерието на Деня на Ботев и падналите за свободата на България Националната библиотека ще представи и изложбата “Перо и знаме”, посветена на 170-ата годишнина от рождението на Христо Ботев. Откриването е в същия ден – 1 юни, от 11:00 часа в Централното фоайе. Експозицията включва 8 витрини с книги, вестници и други материали, отразяващи различни страни от живота и дейността на гения от Калофер. Показани са издания на негови стихове от различни години, сред които и “Песни и стихотворения от Ботьова и Стамболова” (фототипно издание и оригинал от второто издание, 1880), архивно наследство като “Официални румъно-турски документи по минаването на Хр. Ботевата чета през Дунава”, както и портрети на Ботевите четници.  Специално изработени тематични табла – “Поет и публицист”, “Борец за свобода” и “По пътя към безсмъртието”, представят документални материали от фонда на Националната библиотека, свързани с живота на Ботев. На фокус са прощалното писмо на поета, негова кореспонденция с революционни дейци и др. Изложбата е създадена от библиотечни експерти в отделите “Български исторически архив” и “Библиографско и информационно обс", "date": "2018.05.31", "title": "Тефтерчето на Ботев - на 1 юни в Библиотеката"}
{"url": "https://www.monitor.bg:443/bg/a/view/proshtalna-sreshta-mejdu-prohazka-i-levskarite-101159", "text": "Един от най-големите любимци на \"синята\" публика Роман Прохазка ще бъде изпратен подобаващо от феновете, които го боготворяха. Словакът реши да предприеме ново предизвикателство в кариерата си и да заиграе в чешкия участник в групите на Шампионската лига \"Виктория\" (Пилзен).  Въпреки че времето му за почивка и възстановяване след сезона е ограничено, той ще отскочи за кратко до София, за да се види специално със \"синята\" агитка. Това ще се случи от 16:00 часа следващия понеделник. Мястото е магазинът на НКП на бул. \"Тодор Александров\" 23. Ето и съобщението на сайта на организацията. \"В понеделник, 4 юни, от 16:00 часа в магазина на НКП на бул. \"Тодор Александров\" 23 ще изпратим подобаващо Роман Прохазка към неговото ново предизвикателство – Чехия и тимът на Виктория Пилзен.\" \"Ще си поговорим за Левски, за всички емоции, които изживяхме заедно през годините и за пореден път ще му покажем това, което той най-много заслужава – безрезервната ни любов.\" \"Сърцатият словак ще отдели специално внимание на привържениците на \"Левски\", въпреки ограниченото си време и краткия престой на българска земя в рамките на деня, защото просто не може да си тръгне без да се види още веднъж с хората, за които се раздаваше на терена.\" \"Знам, че повечето от вас ще са на работа по това време и часът не е удобен, но просто няма да имам друга възможност. Надявам се да успея да се видя с възможно най-много от вас, приятели\", сподели Прохазка. \"През всички тези години той бе по всички точки на терена. Играеше в защита, играеше и в нападение. Бележеше и бранеше вратата на любимия син тим. Бе навсякъде, но най-вече в нашите сърца.\" \"Роман е един от нас и винаги ще бъде, а когато наш брат тръгне по нов път, ние сме длъжни да застанем рамо до рамо и да го изпратим заедно с пожелание за много успехи! И да му кажем не сбогом, а до скоро, синьо сърце! Очакваме ви\", написаха от НКП на сайта си. ", "date": "2018.05.31", "title": "Прощална среща между Прохазка и левскарите"}
{"url": "https://www.monitor.bg:443/bg/a/view/peugeot-108-restartira-sys-sveja-vizija-101143", "text": "Точно 4 години след дебюта на Peugeot 108 на автосалона в Женева, сега дойде време за фейслифта на най-малкия модел на французите. Модернизираното Peugeot 108 е оборудвано с нови технологии, нов двигател и свежи решения за персонализация, които го правят един наистина оптимистичен и оптимизиран градски автомобил. В сферата на технологиите някои версии на Peugeot 108 вече се радват на тристранна свързаност чрез MirrorLink, Android Auto и Apple CarPlay с капацитивен екран, допълвана от гласово разпознаване S-Voice Android и Siri на Apple, активиращо се от удобно разположен бутон. В допълнение към съществуващите системи в помощ на водача като авариен спирачен асистент и система за предупреждение при неволно пресичане на маркировката, обновеното Peugeot 108 вече е оборудвано със система за разпознаване на пътните знаци, указващи ограничения на скоростта и началото и края на участъци за изпреварване, които се извеждат на сензорния екран. Системата може да засича и пътни знаци, указващи специфични ограничения на скоростта, свързани с излизането от дадена лента или с метеорологичните условия. За по-голяма икономичност, Peugeot 108 вече предлага 1-литров 3-цилиндров бензинов двигател VTi с мощност 72 к.с. Този двигател отговаря на най-новите екологични стандарти и е наличен с механична скоростна кутия и с автоматизирана 5-степенна скоростна кутия с пера за смяна на предавките, монтирани на волана. Въпреки увеличената мощност разходът на гориво е по-нисък - средно 3,8 л/100 км при смесен цикъл с CO2 емисии от 86 г/км при версията с механична кутия. Това постижение е възможно благодарение на нова инжекционна система, по-висока степен на сгъстяване, нови фрикционни компоненти, система за рециркулация на отработените газове и оптимизиран балансиращ вал. Всички тези характеристики се съчетават, за да осигурят перфектния баланс между мощност и икономичност с добър въртящ момент при ниски обороти на двигателя, което осигурява страхотно шофиране в градски условия. За още по-добро усещане при шофиране звуковият комфорт е оптимизиран. Двигателят е по-тих, подовата тапицерия е по-дебела, а уплътненията са подобрени. Към облицовката на вратите и в двигателния отсек са добавени и компоненти за шумоизолация. За да позволят на клиентите да създадат отличаващо се Peugeot 108, което идеално отговаря на имиджа им, опциите за персонализация са обновени. Преди всичко има два нови цвята за каросерията - тъмно син цвят, който подчертава елегантните, спортни линии и ярък, искрящо зелен цвят. Версиите с електронно управляемия пълноразмерен мек покрив вече са налични с покрив в искрящо зелен цвят, в десен на джинси или черен. При версията хечбек всички цветове за каросерията вече могат да се допълват от покрив в диамантено черен цвят, който е наличен като опция. Налични са и нови пакети с опции, които предлагат огромно цветово разнообразие. И двете версии – с 3 и 5 врати, са компактни и пъргави с възможност за избор между елегантни или блестящи цветове. Новото Peugeot 108 ще е налично за поръчка още от началото на юни.", "date": "2018.05.31", "title": "Peugeot 108 рестартира със свежа визия"}
{"url": "https://www.monitor.bg:443/bg/a/view/gdbop-udari-prestypna-grupa-za-trafik-na-hora-101160", "text": "ГДБОП неутрализира организирана престъпна група, занимавала се с трафик на хора, съобщиха от пресцентъра на МВР. Спецпрокуратурата е повдигнала обвинения на петима участници в престъпната схема. Групата се е занимавала с нелегално превеждане през граница на чужди граждани и е подпомагала пребиваването им в страната и извеждането им от България.   При операцията са извършени претърсвания на адреси на територията на Долни Дъбник, Криводол, Ботевград и с.Новачене, откъдето са иззети множество мобилни телефони и други вещи.   За срок до 24 часа са били задържани осем участници в групата. С решение на прокуратурата на петима от тях са повдигнати обвинения и им е наложена мярка за задържане до 72 часа.   След изтичане на този срок на трима от задържаните е наложена постоянна мярка \"задържане под стража\", а на другите двама - \"парична гаранция\" в размер на 10 000 лева на всеки.", "date": "2018.05.31", "title": "ГДБОП удари престъпна група за трафик на хора"}
{"url": "https://www.monitor.bg:443/bg/a/view/2500-pomijari-posreshtat-letovnicite-na-moreto-101146", "text": "Близо 2500 бездомни кучета ще посрещнат летовниците по морето. Това показва справка на „Монитор“ в общините в по-големите крайморски градове в страната. Според цифрите само в Несебър 400 песа ще лаят по улиците. Те са вписани надлежно в регистър. И то на ръка. Всяко едно куче има описание: черно с клепнали уши и тежащо около 20 кг, кафяво, с бяло петно на окото, разхождащо се край старата мелница и т.н. Във Варна пък безстопанствените четириноги са близо 700. Те също имат досие, което е изготвено, когато са били кастрирани и маркирани. Отличник по морето е община Бургас. Това е и единственият по-голям град, който е успял отчасти да се справи със скитащите псета. По данни на общинските власти бройката им прогресивно намалява. От администрацията смятат, че причината е в множеството кампании за осиновяване на бездомните кучета. Освен това там има безплатно чипиране на домашни кучета. „Идентификационният чип помага при загуба или при изхвърляне на кучето на улицата, да бъде намерен собственикът му. Тогава то му се връща. Това пък от своя страна намалява популацията на бездомните кучета“, обясниха пред „Монитор“ от бургаската администрация. В този случай собствениците се издирват чрез данните в чипа и им се налагат санкции. В резултата на периодичните кампании до момента в една от най-големите общини по Черноморието са чипирани над 2000 кучета. Варна пък държи един от рекордите за най-много регистрирани домашни любимци. Там цифрите сочат, че в общината влизат пари от данъци за 4964 четириноги. Това са по около 24 лева на животно. В Бургас регистрираните са едва 1500. За сравнение - доста по-малка община като Балчик е вписала в регистрите си над 5 хил. кучета. В началото на годината правителството прие отчет за изпълнение на общинските програми за овладяване на популацията на безстопанствените кучета на територията на България. Общият брой на безстопанствените кучета, получен при събиране на данните от всички общини, е над 26 хил. През 2013 г. те са били 35 383. За 2016 г. се отчита незначително повишаване на броя им. Очаква се актуализиране на цифрите за 2017 година. ", "date": "2018.05.31", "title": "2500 помияри посрещат  летовниците на морето"}
{"url": "https://www.monitor.bg:443/bg/a/view/bogomil-nikolov-vajnoto-e-kak-proverjavame-kachestvoto-na-mesoto-101256", "text": "- Пазарът обикновено обхваща от най-ниското до най-високото качество. С тази инициатива министерството иска да вдигне долната летва на качеството и да има един минимум, от който нагоре да се вместват продуктите с по-добро качество. По доброволния стандарт „Стара планина“ минимално количество месо в кренвиршите е 82% и това може да се приеме за „екстра качество“. Обаче слагайки нова долна летва, която да ползва наименованието „кренвирш“, се предполага, че нямаме този параметър на пазара, това многообразие. Въпросът е под тази летва ще останат ли продукти на пазара? Според мен - да, но те просто трябва да са с други наименования. Подобно на имитациите на сирената. Посоката е правилна и най-вероятно ще даде резултат, но трябва да погледнем в детайлите. Три неща са рискови и могат да объркат цялата инициатива. Първо, ако зададем само критериите за определено минимално количество на месо, какво остава в останалите проценти? Да не се получи така, че в тези рамки да легитимираме влагането на неприемливи съставки. Всеки един производител ще се бие в гърдите и ще твърди, че произвежда качествено. Това е единият риск. Освен това не се указва какво е не само количественото, но и качественото съдържание на месото. Всички знаем, че има пълноценни и непълноценни протеини. Съдържанието на пълноценните е най-високо в мускулното месо. То е и основният им източник. Непълноценните протеини се съдържат в кожи, хрущяли, шийки, дреболии и всякакви остатъци от преработката, които могат да се ползват успешно и за храна на животни. - Именно. Може да стане така, че кренвирш, който се вписва в тези нови правила, да е изработен от хидролизат, от свински кожички и разни други дреболии. В такъв продукт вероятно тези проценти месо всъщност да не са месо, а остатъци и отпадъци. Третият риск е как може да се проверява количеството месо. Това е може би най-голямата опасност - да установим нещо, за което няма начин да проверяваме. Можем да мерим количество вода, наличие на соя, протеини - пълноценни и непълноценни. Можем да ги определим като количество. Мазнини също можем да определим - дали е много мазно, с много сланина. - Да. Логично е и в случая с месните продукти при разработването на стандартите да не се бърза, както се бързаше със „Стара планина“ - видяхме какво стана. От бързане не се определи точен метод за определяне на соя и скоро след това стана скандалът. Породи го липсата на прецизност в изискванията. От месеци предлагаме подобен подход - да се тръгне първо от по-прости продукти, каквато е да кажем майонезата, защото там има две съставки, другото са подправки, тях не ги броим. Ако трябваше да се направи подобен регламент, подобна наредба за майонеза, щеше да стане много по-лесно, а след това да се продължи към по-сложни продукти. Имаме вече този опит в България с оцета отпреди няколко години, когато се възприе точно този подход и той се оказа успешен. Там е много лесно, защото има само една съставка и дефиницията е по-лесна. Казваш натурална киселина - оцет; синтетична киселина - носи друго наименование. - Започнах с три въпросителни - какво е месо, можем ли да го мерим; какво ще има в останалите проценти. Редно е да се запитаме - не трябва ли да има и забранителни изисквания - да не съдържат определени видове месо? Направим ли грешка сега, времето с избухването на скандал ще бъде предизвестено и така ще се опорочи целият стандарт и занапред няма да може да се обогатява с повече продукти, а ние искаме, след като успешно е направено с оцета, да продължим с този подход и при други продукти. Още повече че няма да е нужна и европейска нотификация, която обикновено много бави нещата. В други случаи пазарни мерки трябва да се одобрят от Брюксел, за да не противоречат на изискванията за конкуренция. С оцета не сме питали Брюксел, нямаше и проблем. Оцетът е добрият пример, който трябва да следваме. По същата логика да продължим с повече продукти. - Според етикетите в магазина и касовата бележка продуктът ще поскъпне. Реално обаче - не, защото се предполага, че ще потребителите ще получават повече хранителна стойност. Трябва ли да си даваме парите за нещо по-евтино, но пълно с вода, и да плащаме вода, а не дори евтино месо. С прилагането на новите изисквания ще се купува продукт, който има по-висока минимална цена, но тя е за по-високо качество. Всъщност клиентите не са на загуба. Лошото е, че много хора не го разбират. - Така е, но защо трябва да икономисват и да купуват боклуци, за да им останат пари да търкат талончета? - Най-рискови са храните с повече съставки. Показахме го с тестовете на майонеза, след това „Снежанка“, „Руска салата“, лютеница и се оказа, че самата рецепта на производството им няма нищо общо с оригиналната представа за тях. Не може майонеза без яйца. В противен случай тя е някакъв сос. Или пък „Снежанка“, в която няма кисело мляко. Същото важи и за други масови и известни продукти. От месните веднага се сещам за пастета. При него абсолютно е същата логика като при кренвиршите. Има и черен дроб, да кажем, но процентът му е далеч от оригиналната рецепта. Единствено при маслото сякаш нещата са по-добре. Там няма какво да се прави, трябва просто да се спазва. То е най-регулираният продукт в целия ЕС и си има дефиниция – минимум 82% масло и 18% вода. - Не. Изобщо не се вижда. На този етап по-важното и по-реалистичното е да се забрани хидрогенираната мазнина. Трябва да правим разлика между натуралното палмово масло и хидрогенираната мазнина, която е опасната и забранена вече на някои места в света като в щата Ню Йорк. По реалистично според мен е ЕС да забрани хидрогенираната мазнина, а не България или всяка държава от общността да го прави самостоятелно. - Единствено подпомага контролирането и агенцията по храните, която ще да може по-лесно да следи производството. Нищо повече. Не виждам какво ще спре ресторант, детска градина, баничарница да влага в баничките имитация. Ако приемем, че в момента супермаркетите са се изчистили от тези продукти, с малки изключения, въобще не е така в заведенията за хранене примерно. - Причината е, че на такива места не се обръща достатъчно внимание. Ще дойде ден, в който и ние ще тестваме баничка, но за мен този тест е предизвестен. - Сега има сериозни изисквания, но въпросът е, че няма контрол или не научаваме резултатите от него. Редно е училищните ръководства и най вече настоятелствата да участват в процеса на контрола и да могат да общуват с БАБХ и да посочват рискови според тях продукти. На практика излиза, че проверката наистина е висша форма на доверие.Липсата на информация за проверките дава храна и на всякакви слухове. Районните здравни инспекции например проверяват непрекъснато източниците на питейна вода, но в интернет трудно могат да се намерят актуални резултати от деня. Време е да се направи сайт и за водата, подобен на този с данните за качеството на въздуха в градовете. За да се реализира идеята обаче, трябва да го изискваме непрекъснато.   Богомил Николов е роден през 1971 г. Завършва музикалното училище в Пловдив Има магистърска степен по политология от СУ „Св. Климент Охридски“ Изпълнителен директор е на Асоциация „Активни потребители“ от 1999 г.", "date": "2018.05.31", "title": "Богомил Николов:  Важното е как проверяваме качеството на месото"}
{"url": "https://www.monitor.bg:443/bg/a/view/sydyt-reshava-okonchatelno-dali-da-otstrani-ot-dlyjnost-ivancheva-101151", "text": "Очаква се днес Апелативният специализиран съд да вземе окончателно решение дали да отстрани от длъжност кмета на столичния район „Младост“ Десислава Иванчева. През април тя бе арестувана зрелищно и обвинена във вземане на подкуп в особено големи размери след сигнал на предприемач. Миналата седмица Специализираният наказателен съд отстрани от длъжност Иванчева и заместника й Биляна Петрова. Искането за това бе внесено от прокуратурата на основание, че Иванчева продължавала да упражнява правомощията си на кмет, като пращала документи от ареста до общинската администрация. По този начин тя уволнила заместника си Румен Русев и назначила за зам.-кмет на „Младост” пиара на района Петър Кърджилов. Съдът призна, че съществува законова празнота относно казуса, но че не може обвиняем да има законовото право да уволнява свидетели по делото, какъвто се явява Румен Русев. Защитата на Иванчева обжалва това съдебно решение.  \"Това, че тя е подписала някой да бъде назначен, някой да бъде уволнен, няма нищо драматично,тайнствено, няма нещо опасно\", каза Марковски. Той посочи, че не знае дали Иванчева е предавала документи чрез майка си, но е категоричен, че това няма значение. \"Правилният поглед към нещата е: тя нарушила ли е закона с това нещо. Категорично не. Защото тя не е отстранена дисциплинарно по предвидения от закона ред\", каза адвокатът.  Показанията на свидетелите в общината не били пряко свързани с предмета на делото, допълни  Марковски. От думите му се разбра, че следователно не може да се въздейства на свидетелите, тъй като единственият решителен свидетел по делото е предприемачът Александър Ваклин, за когото стана ясно, че е подал сигнала срещу кметицата на „Младост“.   Десислава Иванчева, заместникът й Биляна Петрова и бившият кмет на „Младост” Петко Дюлгеров бяха арестувани преди повече от месец. Иванчева е обвинена във вземане на подкуп в особено големи размери, а Дюлгеров и Петрова са сочени за нейни помагачи.  Междувременно днес се очаква и Столичният общински съвет (СОС) да посочи за втори път кой да заеме мястото на кмета на район „Младост” Десислава Иванчева. Вариантите пред Общинския съвет са три, единият от които е „Младост” да остане без действащ кмет след 8 юни, когато изтича предизвестието за напускане на Владимир Клисуров – първият избор на Иванчева и на съвета. Засега изборът на Столичния общински съвет се свежда до още две възможности – да посочи за временно изпълняващ длъжността кмет архитект Румен Русев или Петър Кържилов. Румен Русев е заместник-кмет по строителството, но той е освободен от поста си като такъв със заповед на Иванчева от ареста. Тази заповед е нищожна, тъй като след решението на Общинския съвет Клисуров да заеме мястото на Иванчева, само с негов подпис това би могло да стане. Това обясни председателят на Общинския съвет Елен Герджиков след правен съвет, който той свика. \"Помолих двамата присъстващи представители на район \"Младост\" - г-н Клисуров и г-н Кържилов, и получих уверение и обещание от тях, че до края на работния ден аз ще получа списък с действащите заместник-кметове в района, легитимно назначени, заедно с документите, с които са били назначени - трудови договори, заповеди и т.н. След което ще предложа на Общинския съвет от този списък да бъде избран временно изпълняващ длъжността кмет на район \"Младост\", за да изпълни Общинският съвет своето законово задължение и да не оставя района в административен вакуум\". Петър Кържилов пък е пиар на общината и е назначен в последния момент, по думите на Елен Герджиков, от Владимир Клисуров като действащ кмет на „Младост”, както и от кмета на \"Младост\" в ареста Десислава Иванчева.", "date": "2018.05.31", "title": "Съдът решава окончателно дали да отстрани от длъжност Иванчева"}
{"url": "https://www.monitor.bg:443/bg/a/view/cska-sofija-s-pyrvo-novo-popylnenie-101153", "text": "Вече е ясен първият летен трансфер на ЦСКА-София. Това е централният защитник от Кабо Верде Стивън Перейра, който подписа с червените за срок от три години.  24-годишният бранител идва от холандския Маастрихт със свободен трансфер, след като договорът му изтече. През сезон 2017/2018 бранителят записа 33 мача с фланелката на 10-ия в местната Втора лига.  “Това очевидно е голяма крачка за мен. След три години е време за по-висока стъпка. Разбрах, че напускането ми е било прието със смесени чувства и това е тежък ден за клуба, но аз съм спортист и имам амбиции”, казва по повод трансфера Стивън Перейра.", "date": "2018.05.31", "title": "ЦСКА-София с първо ново попълнение "}
{"url": "https://www.monitor.bg:443/bg/a/view/sa-sht-objavjavat-dnes-nalaganeto-ot-utre-na-mitata-za-stomanata-i-aluminija-ot-es-101154", "text": "Очаква се днес администрацията на президента на САЩ Доналд Тръмп да обяви въвеждането от утре на митата за внос на стомана и алуминий от страните от ЕС, пише вестник Wall Street Journal. Решението за протекционистичната мярка бе взето в края на март, но влизането му в сила бе отложено за началото на юни. За импорта на стомана в щатите европейските производителите ще трябва да плащат по 25%, а за алуминия - по 10 на сто, припомня изданието. Според Wall Street Journal съществува минимален шанс в последния момент САЩ и ЕС да намерят компромисно решение и търговската война да бъде избегната. От Еврокомисията предупредиха преди време, че ще се обърнат към Световната търговска организация (СТО) за митата за металите. Още през март в Брюксел бе публикуван списък с американски стоки, на които ЕС ще наложи ответни вносни такси. В него влизат няколко вида ориз, царевица, портокалов сок, уиски, цигари и други тютюневи изделия, козметика, дрехи, стомана (в това число и тръби), чугун и яхти.", "date": "2018.05.31", "title": "САЩ обявяват днес налагането от утре на митата за стоманата и алуминия от ЕС"}
{"url": "https://www.monitor.bg:443/bg/a/view/200-bileta-s-podaryk-teniska-za-teatyr-pred-teatyra-101150", "text": "С много изненади за почитателите ще стартира летният месец юни в Народния театър „Иван Вазов”. И най-вече за тези, които са планирали да изживеят незабравими вечери с второто поредно издание на инициативата „Театър пред театъра\". Само на 1 юни първите 200 души, които закупят само от касите на театъра билет на цена 30 лева за спектакли от програмата на открито, ще получат и подарък за спомен – брандирана тениска. Програмата на „Театър пред театъра\" сега включва девет спектакъла на откритата сцена и трибуни, които ще се издигнат в пространството пред красивата барокова сграда. Откриването е на 30 юни с концерта „България – земя благословена”, на 1 и 2 юли е „Калигула” със субтитри на английски език, на 3 юли гостува Театър „София” с „Госпожа Министершата”, на 4 и 5 юли е „Животът е прекрасен”, на 6 юли – „Сако от велур”, на 7 юли – „Швейк” и на 8 юли – спектакъл-хепънинг „Опит за летене”. В празничния 1 юни за всяко дете до 16 години, което доведе родителите си да купят билети за спектаклите, билетът ще бъде на половин цена. Промоцията ще важи само за билети, закупени от касите на Народния театър. Билетите за всички представления са на цени от 10, 15, 20, 25 и 30 лв.  В Деня на детето Народният театър се включва с много изненади в тазгодишното издание на Детския панаир, който се организира в градинката пред театъра от Фондация Easyart България в партньорство със Столична община.  Една от атракциите на щанда на театъра ще бъде макетът на дъсчения театър „Основа”, на чието място днес се издига една от най-красивите барокови сгради в София. Посетителите ще могат да видят как е изглеждала сцената, зрителските места, вътрешната част и фасадата на театъра преди повече от 100 години. Специално за събитието някои от младите актьори в театъра, които хората познават от сцената и телевизионния екран, ще представят музикално шоу, облечени в атрактивни барокови костюми. Стелиан Радев, Павел Иванов, Гергана Змийчарова, Ева Данаилова и Джулия Бочева ще пеят и свирят на сцената от 14:30 часа, като ще изпълнят музика от от спектакъла, с който театърът ще открие арт сезона през есента – „Един безумен ден” по Бомарше. Режисьор е Михаил Петров, а спектакълът е по прочутата пиеса „Един безумен ден – Сватбата на Фигаро”. Разбира се, ще има автографи и снимки с тях. Актьорът от Народния театър Теодор Елмазов също ще се включи в празника в образа на глашатай, който ще кани всички на събитието „Театър пред театъра”. Вече работи и първата мобилна каса на EasyPay и Народен театър „Иван Вазов”, откъдето ще могат да се купят билети за спектаклите. Тя се намира до хотел „Плиска” и ще е отворена всеки ден от 15:30 до 21:30 часа.", "date": "2018.05.31", "title": "200 билета с подарък тениска за \"Театър пред театъра\""}
{"url": "https://www.monitor.bg:443/bg/a/view/arestuvaha-bylgari-tocheli-danni-ot-bankomati-na-tri-golemi-letishta-v-italija-101156", "text": "Скимиращо устройство – върху клавиатурата, както и допълнителна камера са били заложени от българи в банкомати на три много големи летища в Италия, съобщава Нова телевизия. Става въпрос за летище \"Фиумичино\" в Рим, както и международните летища в Милано и Венеция.  Сънародниците ни са били арестувани в италианската столица. Задържани са двама души. След обиск италианската полиция е подсигурила откраднати лични данни на хиляди хора, чрез които могат да се откраднат по електронен път милиони евро.  Много често организирани групи като разбитата сега действат в Европа. Не е изключено арестуваните българи да бъдат екстрадирани, ако са търсени от друга държава, но иначе в Италия такива измами се санкционират от наказателното право. ", "date": "2018.05.31", "title": "Арестуваха българи, точили данни от банкомати на три големи летища в Италия"}
