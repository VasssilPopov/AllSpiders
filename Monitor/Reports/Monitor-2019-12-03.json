{"url": "https://www.monitor.bg/bg/a/view/vseki-vtori-uchenik-ne-osmislja-kakvo-chete-182477", "text": "47%, или всяко второ българче не може да осмисли какво чете и не различава кога едно изречение е факт или мнение на автора. Това сочат данните за четивна грамотност за 2018 г. на международното изследване PISA, които бяха представени от Неда Кристанова, директор на отдел „Оценяване в предучилищното и училищното образование“ в Центъра за оценяване в предучилищното и училищното образование. В проучването са взели участие 6900 15-годишни ученици от 197 школа у нас. Малко над половината тях (53%) обаче са успели да покрият минимума от 407 точки, с които да достигнат второ от общо шестте равнища на четивна грамотност. Това е с 24% по-ниско спрямо средното ниво на организациите за икономическо сътрудничество и развитие (ОИСР). Най-ниското равнище на четивна грамотност е разделено на три отделни категории, за да могат да бъдат направени по-точни анализи на затрудненията, които имат учениците. 4,6% от хлапета са минали долната граница и могат само да разберат и потвърдят буквалното значение на кратки, прости изречения и да четат с ясна и конкретно зададена цел в рамките на ограничен период от време. Едно от пет деца, включени в изследването (17,1 %), успява да се справи с откриването на буквалното значение на прости изречения, да намира ясно посочена информация в кратък, несложен текст с познат стил и съдържание. Всяко четвърто дете пък е покрило минимума от точки, с които да покаже, че разбира буквалното значение на изреченията или кратки пасажи, успява да посочи основната тема или цел на автора, както и да да прави връзка между няколко явно посочени части от текста и собствените си предварителни познания. 0,3% пък не са успели да покрият минимума от 189 точки, за да стъпят на най-ниското равнище. Те обаче може да бъдат в резултат и на статистическата грешка. В горната част на таблицата пък се нареждат едва 2,4% от 15-годишните. Те имат над 626 точки и влизат в обсега на 5-о и 6-о равнище и могат да разбират дълги и абстрактни текстове, успяват да преценят дали едно изречение е факт или мнение на автора, обясни Кристанова. Така средният резултат на българчетата е 420 точки, или с 22 точки по-малко спрямо изследването през 2015 г. Така страната ни се нарежда някъде между 46-о и 53-то място спрямо останалите 79 държави В същото време България е определена като стабилна, тъй като за последните години кривата по отношение на четивната грамотност е долу-горе еднаква. В тази група попадат и Япония, Мексико, Франция, Италия, Дания, САЩ. Най-добри по този показател се оказват учениците в Сингапур, които са постигнали средно 555 точки. „Постиженията“ на учениците ни по математика и природни науки също са по-ниски спрямо 2015 г. По математика хлапетата са събрали средно 436 точки, или с 5 точки по-малко, отколкото връстниците им преди 4 години. Положителното е, че въпреки това България попада в групата на страните с тенденция на подобряване на резултатите. Там са още Израел, Катар, Мексико, Бразилия. По природни науки пък учениците са постигнали най-ниски резултатите от 2006-а насам. След подобрението от последните години и достигането на 446 точки за последните две издания отново не са се справили много добре и за завоювали средно 424 точки. Така статистиката на България, наред с Дания, Естония, Италия, Румъния, Испания, прилича на „гърбица на камила“. От просветното министерство отбелязаха факта, че този път столичните ученици са отбелязали спад в резултатите си, докато в провинцията напредват. В предходното изследване възпитаниците на столичните гимназии са постигнали средно 452 точки за четивна грамотност, през 2015-а били 487. Над 40 точки по-малко са завоювали пък по природни науки – от 499 падат на 456. Най-малка, но все още значителна, е разликата в резултатите по природни науки – през 2018-а са 465, а 2015-а били 489. В същото време в големите градове като Бургас, Русе, Стара Загора има подобрение на резултатите, с които минават столичните си връстници. По четивна грамотност имат 465 точки, по математика са изкарали средно 465, а по природни науки 475. В по-малките населени места 15-годишните също са се представили по-добре спрямо учениците през 2015 г. Най-голям е напредъкът по четене, където разликата е от около 30 точки – от 315 на 344. Според МОН обаче причината за тези разлики е промяната на структурата на извадката, тъй като тези показатели се разминават от резултатите от националните външни оценявания. Учениците, в чиито семейства липсват книги или техният брой е незначителен, постигат по-ниски от средните резултатите и по трите показателя. В същото време, ако в семейната библиотека има повече от 200 книги, гимназистите изкарват повече от 480 точки и покриват трето равнище по четивна грамотност, математика, природни науки. Експертите посочиха, че когато се провеждат занимания по четене още в предучилищна подготовка, децата също постигат значителен напредък. По същия начин влияние оказва и образованието на родителите. Децата, чиито настойници имат висше образование, се представят много по-добре от тези, чиито родители са завършили само седми клас. Според изследването говоримият език у дома също оказва влияние на постиженията на гимназистите. Тези, които общуват на български, са изкарали повече точки спрямо децата, в чиито семейства майчиният език е различен. Вторите не успяват да минат границата за второто равнище за постижения. Така България се нарежда сред страните, в които влиянието на социално-икономическата среда е по-силно от средното за ОИСР.", "date": "2019.12.03", "title": "Всеки втори ученик не осмисля какво чете (ТЕМАТА)"}
{"url": "https://www.monitor.bg/bg/a/view/remontiraha-opojarenija-most-na-struma-mesec-predsrochno-182487", "text": "Завърши ремонтът на опожарения мост над река Джерман при 62-рия километър на автомагистрала „Струма“. Ремонтно-възстановителните работи бяха завършени близо месец по-рано от предвиденото, с което се осигурява нормалното преминаване в засегнатия участък край Дупница преди откриването на ски сезона в Банско и предстоящите коледни празници. Както „Монитор“ писа, на 13 август тази година пожар, предизвикан от леснозапалими материали, складирани неправомерно в сервитута на съоръжението, нанесе конструктивни повреди на съоръжението. Бяха засегнати носимоспособността и експлоатационното му състояние. Неотложнят авариен ремонт започна веднага, след като беше одобрен изготвеният проект. Възстановени са засегнатите от пожара 17 колони, 2 ригела и 3 крайни греди. За да се укрепи конструкцията на съоръжението е отстранен до здраво компрометираният от високата температура бетон на засегнатите стълбове и е положен нов. Строително-монтажните работи са изпълнени от „ГБС - Инфраструктурно строителство“АД, като стойността на инвестираните средства е близо 1,8 млн. лв. с ДДС. Строителният надзор е изпълнен от „Пътинвест инженеринг“ АД. Веднага след възникналия пожар на магистрала „Струма“ от Агенция „Пътна инфраструктура“ внесоха сигнал в Районната прокуратура в Дупница срещу собственика на предприятието „Феникс Дупница“ ООД Кольо Илиев направил нерегламентираното сметище и предизвикало пожара. Сега, след завършване на аварийно-възстановителните дейности, агенцията ще предяви иск към него за възстановяване на сумите, вложени в ремонта на съоръжението.", "date": "2019.12.03", "title": "Ремонтираха опожарения мост на „Струма“ месец предсрочно"}
{"url": "https://www.monitor.bg/bg/a/view/lili-razprodade-trite-koncerta-v-ndk-182467", "text": "Естрадната прима Лили Иванова разпродаде и трите концерта в зала 1 на НДК, които ще се проведат на 8, 9 и 10 декември. По план тя трябваше да се поклони пред меломаните в София в две поредни вечери, но поради голям интерес в графика й се появи и третата дата. В деня на първата изява в столицата излиза и новият албум на голямата певица – \"Севдана\". Той ще бъде във формата на грамофонна плоча с 10 неиздавани песни, сред които новите сингли \"Севдана\", \"Главна роля\", \"Мигът и любовта\", \"Бурната река\" и \"Бялата птица\". Отделно ще излезе двоен компактдиск със същото име, който ще съдържа 32 песни – 10-те от плочата и 22, лично селектирани от Лили за многобройната й армия от фенове. Новата продукция на Иванова ще бъде налична и във всички дигитални платформи за музика. Припомняме, че тазгодишното национално турне на изпълнителката на „За тебе бях“ премина през градовете Велико Търново, Габрово, Гоце Делчев, Бургас, Ямбол, Шумен, Хасково, София (ресторант \"Лебед\", Панчарево), Варна и Пловдив. В Града под тепетата Лили зарадва феновете си с първото изпълнение на песента „Севдана“.", "date": "2019.12.03", "title": "Лили разпродаде трите концерта в НДК"}
{"url": "https://www.monitor.bg/bg/a/view/trymp-i-makron-sporjat-za-bojcite-ot-isljamska-dyrjava-182486", "text": "Все по-обтегнатите отношения между президентите на САЩ и Франция Доналд Тръмп и Еманюел Макрон бяха забележими, докато двамата обсъждаха темата за бойците от \"Ислямска държава\" в кулоарите на срещата на върха на НАТО в Лондон, предаде Асошиейтед прес. Тръмп подчерта, че много от бойците на \"Ислямска държава\", задържани в Близкия изток, произхождат от Франция, Германия и Великобритания. \"Искате ли няколко симпатични бойци на \"Ислямска държава\"? Мога да ви ги дам\", обърна се президентът на САЩ към френския си колега. Макрон изглежда не оцени хумора, отбелязва АП. Френският президент заяви, че разглежда поотделно всеки отделен случай на произхождащи от Франция чуждестранни бойци на \"Ислямска държава\" и е приел обратно някои от тях. Няколко французи, заподозрени в принадлежност към джихадистката организация, ще се върнат във Франция на 9 декември, припомня АП. Проблем номер едно обаче не са чужденците, били се за \"Ислямска държава\", а довършването на войната срещу организацията, подчерта Макрон. Тръмп заяви, че отговорът на френския президент е \"едно от най-великите избягвания на въпроса\", които е чувал.", "date": "2019.12.03", "title": "Тръмп и Макрон спорят за бойците от \"Ислямска държава\""}
{"url": "https://www.monitor.bg/bg/a/view/priznaha-kundera-otnovo-za-cheh-182484", "text": "Чешкото гражданство на писателя Милан Кундера беше възстановено - 40 години след като му е отнето от комунистическия режим в родината му, предаде АП. Посланикът на Чехия във Франция Петр Друлак е заявил пред чешката обществена телевизия, че миналата седмица е връчил на автора на \"Непосилната лекота на битието\" удостоверението за възстановено гражданство в апартамента му в Париж. Актът е резултат от миналогодишната среща във френската столица на Милан Кундера и чешкия премиер Андрей Бабиш. Писателят бяга от комунистическа Чехословакия и живее във Франция от 1975 г., където публикува най-известните си произведения, сред които \"Книга за смеха и забравата\", \"Изкуството на романа\", \"Безсмъртие\". По-късните му творби, написани на френски, не са преведени на чешки. Деветдесет годишният Милан Кундера живее в уединение, пътува инкогнито само до родината си и никога не разговаря с репортери.", "date": "2019.12.03", "title": "Признаха Кундера отново за чех"}
{"url": "https://www.monitor.bg/bg/a/view/pisa-vse-po-naklonena-182476", "text": "Последно място в Европейския съюз по четене, предпоследно по математика и последно по природни науки. Това е класирането на България в най-новото изследване PISA (Programme for International Student Assesment – Програма за международно оценяване на учениците), което се провежда на всеки три години сред избрани на случаен принцип 15-годишни деца от цял свят. За разлика от държавното оценяване, което пише от двойки до шестици Организацията за икономическо сътрудничество и развитие (ОИСР) мери прилагането на знанията и оттам готовността на днешните тийнейджъри за внедряване в „истинския живот“. Оценката на ОИСР е двойка за българската образователна система, двойка за министъра, двойка за учителите, двойка за авторите на учебниците и учебните програми и диагноза за учениците. Според тази диагноза една трета от българските ученици на 15 са функционално неграмотни. Т.е. те може и да напишат малката матура, може дори да издържат и голямата, но когато завършат училище ще са с толкова празни глави, с колкото са били и когато са влизали в него. Обследването на тийнейджърите показва това, което виждат родители, учители, педагози от извънкласни форми и аматьори анализатори в БГ-мама и сродни групи. Децата много учат, а нищо не знаят. Раниците все по-тежки, знанията все по-олекнали. Да се обяснява ниският статус на компетентност на българския ученик с икономическа криза и някаква беднотия, в която живеем, няма да е достатъчно и ще ни опровергаят резултатите на други страни – Виетнам и Украйна са пред нас, зад гърба ни са богатите Катар и Саудитска Арабия. В областта на информатиката, математическите науки, физиката и чуждите езици български ученици се връщат със злато и сребро и там, където на научните дисциплини се гледа като на силов спорт – равни нямаме. Проблемите са на ниво масово училище и класна стая, където животът си върви от звънец до звънец, от оценка до контролно, от заплата до заплата. Българската PISA e сериозно наклонена, но не от вчера. Вчерашните резултати от PISA 2018 обаче са сигнал, че българската образователна кула вече е толкова полегнала настрани, че е чудо, че не се е срутила.", "date": "2019.12.03", "title": "PISA все по-наклонена"}
{"url": "https://www.monitor.bg/bg/a/view/tifani-hadish-se-predlaga-za-vodesht-na-nagradite-oskar-182433", "text": "Комедийната звезда Тифани Хадиш изяви желание да се качи на сцената в „Долби тиатър“, за да стане водещ на бляскавата церемония по раздаването на наградите „Оскар“ през февруари. Това актрисата заяви по време на интервю с Джими Фалън. Допълни обаче, че не желае да се изправя пред предизвикателството сама, като ще има нужда от ководещ за събитието. намигна звездата. До спекулирането на името й за водещ на церемонията се стигна, след като тя спечели най-много гласове в анкетата, провеждана от изданието The Hollywood Reporter. Нещо повече, феновете й започнаха петиция, в която настояват именно Хадиш да бъде водещ на наградите. Актрисата вече има и няколко трика, с които ще се опита да разчупи ледовете в „Долби тиатър“. казва още Хадиш. Към момента Академията и ABC (телевизията, която излъчва церемонията) не са излезли с официално изявление по въпроса дали изобщо ще има водещ на церемонията. След като тази година събитието повиши рейтинга си сред телевизионните зрители в сравнение с 2018 г., от ABC коментираха, че е много вероятно и на 9 февруари 2020 г. да заложат на същата формула. Иначе казано – наградите да се проведат и тази година без водещ.", "date": "2019.12.03", "title": "Тифани Хадиш се предлага за водещ на наградите „Оскар“"}
{"url": "https://www.monitor.bg/bg/a/view/bylgarinyt-naemnik-otbjagva-sobstven-biznes-182485", "text": "Делът на българите, които планират да започнат бизнес в следващите три години, е 3,9% според данни от международно изследване \"Глобален предприемачески мониторинг\". При съпоставени с нашата икономика страни процентът на желаещите да се занимават с частна инициатива е около 26, обяви изп. директор на Българската стопанска камара (БСК) Радосвет Радев по време на Българския икономически форум. В България са регистрирани 413 300 стопански субекта, от които 753 изпълняват дефиницията на голямо предприятие и над 412 000 са фирми в дефиницията малки и средни предприятия (МСП), а това по думите на Радев показва, че не е толкова клиширано, че МСП са гръбнак на икономиката ни. Проучване на БСК показва още, че на близо половината анкетирани пречка за развитието на бизнеса им е отсъствие на квалифицирана работна ръка. За 17,3 на сто проблем е липсата на доверие и негативизмът спрямо бизнеса, за други затрудненията са свързани с инфраструктурата. - протести, референдуми срещу инвестиционни проекти. Вероятно това е по-скоро проблем за големите предприятия, които искат да добиват материали и ресурси. Няма интерес към ваучерните схеми за 50 000 лева, колкото са разходите на едно дружество по пътя до излизането към Българската фондова борса, обяви на форума шефът на агенцията за малки и средни предприятия Бойко Таков. За българските компании, които искат да набират капитал на фондовата борса, се подготвя нова програма. Разликата е, че самото листване няма да е толкова трудно, няма да ги има регулациите от КФН, липсва нуждата от написване на проспекти, обясни той. Другата програма, която е също по оперативната програма, е за ИКТ ваучери, като за 5000 и 20 000 лева за ИКТ услуги - сайтове, за информационна и киберсигурност, за дигитален маркетинг. Ресурсът е над 9 млн. лева и индикативната цел е да бъдат подкрепени 450 компании, обясни Таков и допълни, че процедурата започва сега. Старши изследователят в Института за пазарна икономика Петър Ганев коментира, че прогнозите за Европа са за нулев или 1-процентен икономически растеж, и изтъкна, че в тази ситуация България трябва да трансформира икономиката си, за да расте в подобна обстановка. Според официалната прогноза за следващите три години на финансовото министерство очакванията са за растеж на страната от 3 - 3,5 на сто, като той ще е движен от потреблението, включително и вътрешното. Ганев прогнозира темповете на ръст на кредитиране на домакинствата леко да спаднат, но да има повече кредитиране за предприятия. Председателят на Българската търговско-промишлена палата Цветан Симеонов заяви по БНР, че частният бизнес ще вдига заплатите, за да отговори на повишението на възнагражденията в бюджетната сфера. „Трябва по някакъв начин за това, без особена оценка на служителите в него, да се обещава повишение с 10%. Очевидно, че ще трябва да се вземат мерки и в частния сектор, но това в известна степен ще прегради пътя към заетост на онези, които не могат да си изкарват тези заплати. Ролята отново ще трябва да бъде квалификация и преквалификация или ускорен внос на работна сила“, коментира Симеонов. Според него е крайно време да се коригира липсата на електронно правителство, а оттам да се освободи висококвалифициран персонал, който частният сектор незабавно ще „погълне“.", "date": "2019.12.03", "title": "Българинът наемник, отбягва собствен бизнес"}
{"url": "https://www.monitor.bg/bg/a/view/brajyn-mej-postypi-v-bolnica-snimka-182488", "text": "Легендарният китарист на Queen Брайън Мей постъпи в болница. За това съобщи самият музикант, като публикува своя снимка от лечебното заведение, на която показва жест с вдигнат палец на горе. Той побърза да успокои феновете, че няма място за тревога. В повод за хоспитализирането му се е превърнала травма на крака, която го е мъчила по време на последното турне на групата в САЩ. обясни на феновете си Мей. Той обясни, че адреналинът от пътуванията из страната му е помогнал да потуши болежката за турнето. „Тичането ми беше силно ограничено и имаше няколко вечери, в които наистина не можех да се движа по сцената“, каза още китаристът. Той допълни, че ще се отдаде на възстановяването си през следващите няколко седмици и се надява, че ще успее да се завърне на сцената отново през януари.", "date": "2019.12.03", "title": "Брайън Мей постъпи в болница (СНИМКА)"}
{"url": "https://www.monitor.bg:443/bg/a/view/kristiano-ronaldo-e-nomer-1-v-italija-182471", "text": "Кристиано Роналдо беше на бляскава футболна церемония в понеделник вечер, но не тази за \"Златната топка\". Португалецът не пътува до Париж, очевидно наясно, че не е победител в гласуването на списание \"Франс футбол\". Вместо това Роналдо бе в Милано, където на \"Гран гала де калчо\" се раздаваха наградите за годината в италианския футбол. Кристиано взе две – за номер 1 през сезона в Серия А и за най-силен дебют, след като вкара 21 шампионатни гола за „Ювентус”. Роналдо пристигна в последния момент преди старта на церемонията и изчака в лимузина отвън, докато не дойде моментът да влезе на сцената за наградите си. След това си тръгна и не уважи края на галата. Очевидно той бе бесен, че за първи път от 10 години е извън първите две места за \"Златната топка\", а още повече - че не я печели. \"За мен е голяма чест да получа този приз. Благодаря на моите съотборници в “Ювентус”, заяви Кристиано на италиански език. Джанпиеро Гасперини, който изведе „Аталанта” на 3-то място в първенството, беше определен за най-добър треньор. „Аталанта“ стана и отбор на годината в Италия. Във всички категории наградите бяха определени след гласуване на футболисти, треньори, съдии и журналисти.", "date": "2019.12.03", "title": "Кристиано Роналдо е номер 1 в Италия "}
{"url": "https://www.monitor.bg:443/bg/a/view/cacarov-edni-i-syshti-krygove-atakuvat-prokuraturata-i-kpkonpi-obzor-182472", "text": "Едни и същи кръгове атакуват прокуратурата и Комисията за противодействие на корупцията и за отнемане на незаконно придобито имущество (КПКОНПИ), заяви главният прокурор Сотир Цацаров. Комисията за борба с корупцията, конфликт на интереси и парламентарна етика в НС проведе изслушване на двамата кандидати за председател на КПКОНПИ – депутата от „Воля“ Симеон Найденов и предложения от ГЕРБ, „Обединени патриоти“ и „Атака“ Сотир Цацаров. В рамките на два часа кандидатите представиха концепциите си, които от миналата седмица са на сайта на парламента, и отговаряха на въпроси на депутати и на такива, поставени от НПО-та, главно от „Правосъдие за всеки“, чийто председател Велислав Величков лично беше дошъл да чуе отговорите. Един от тях беше как Цацаров би „събудил“ КПКОНПИ, за да бъде ефективен орган за борба срещу корупцията. „По отношение на състоянието на КПКОНПИ аз наистина казах, че трябва да бъде събудена, но позволете ми едно уточнение. Комисията трябва да бъде събудена не защото тя изначално не е постигнала нищо. В един период от време на административно замиране. От това състояние тя трябва да бъде извадена. Дали ще успея, не мога да кажа. Ще дам всичко, на което съм способен, и ще направя максимума да опитам да успея. Затова още на първата страница на концепцията пише, че това не са предложения за мерки, а опит за предложение за мерки. В крайна сметка и потенциалът, който комисията има, и предлаганите мерки, и при ситуацията, в която се намираме, възможности тази комисия да заработи ефективно съществуват. Причините комисията да не е с висок обществен имидж са комплексни. Част от тях се коренят в нейната собствена дейност, част - в интереси на хора, които са свързани с това тази комисия да не работи, да няма правомощия. Това са същите хора, същите кръгове, които са източник и на атаките срещу прокуратурата. и в резултат на това има запори за милиони левове и ако притежава съответните средства за обществено въздействие, няма да бъде позитивно настроен към комисията. Не мисля, че това може да бъде отречено“, заяви Цацаров. Той каза още, че ще успее да постигне изискването за равна отдалеченост и политически неутралитет, ако бъде избран за председател на КПКОНПИ. Цацаров представи основните акценти в концепцията си. На първо място постави намаляването на централизацията с мотива, че комисията е колективен орган и членовете й трябва да носят своите отговорности, а не само да участват в общите събрания. Цацаров посочи, че администрацията на органа е прекалено раздута – от общо 482 щата. Членовете на комисията са 5-има и затова той предвижда промяна в правилника за дейността й. Ще има преценка на натовареността на дирекциите и пренасочване на хора, нов механизъм за проверка на почтеността на служителите и нови правомощия на Инспектората към комисията. Предвижда се създаването на консултативен съвет от юристи и въвеждането на електронен регистър на страницата на комисията, където да се проследява движението на сигналите. Цацаров акцентира и върху създаването на постоянен медиен мониторинг – или конфликт на интереси при равно третиране на всички медийни сигнали. По отношение на декларациите за имущество, които се подават от хората във властта, ще бъдат приети единни указания за тяхното попълване, за да няма неясноти и допускане на технически грешки. Планира се създаването на нов вид сигнали, които да могат да бъдат подавани по електронната поща на комисията, и защита на подателите им, когато това се налага. Цацаров се обяви против допълнителни правомощия на КПКОНПИ като „задържане“ и собствена техника за СРС. Предвижда се създаването на териториални поделения на дирекция „Антикорупция“. На въпрос какво трябва да се промени в антикорупционния закон Цацаров посочи, че трябва да бъде намален кръгът на лицата, определени като заемащи висши публични длъжности. Той постави и друг проблем. „Неравното третиране по отношение на задълженията за деклариране – ако си във фактическо съжителство, можеш да дадеш съгласие това, което принадлежи на съпругата ти и го декларираш, да не се публикува, ако декларираш фактическа раздяла, която не се проверява по никакъв начин, тогава не декларираш абсолютно нищо. Законът е конструиран така, че лицата в граждански брак, които не са във фактическа раздяла, са осветени изцяло, лицата, които са във фактическа раздяла, с едно попълване на квадратчето на практика не декларират онова, което принадлежи на съпругата им, а във фактическото съжителство - да не дават съгласие имуществото на техния партньор да бъде декларирано. Това не отговаря на замисъла на закона“, заяви Цацаров. Другият кандидат – Симеон Найденов, представи концепцията си, като акцентира върху превенцията на корупцията – КПКОНПИ да следи антикорупционния риск. Найденов се обяви и за повече отчетност в работата на комисията, за засилване на взаимоотношенията й с другите институции, повече международни контакти и партньорство с неправителствения сектор. И двамата кандидати заявиха, че са против антикорупционно обучение на деца, като обясниха, че в детските градини и в началните класове трябва да се придобива най-вече грамотност. „Нека не бъдем по католици от папата“, коментира Цацаров. Антикорупционната комисия в НС ще изпрати стенограмата от представянето на двамата кандидати до всички депутати, като се очаква гласуването на номинациите да стане следващата седмица.", "date": "2019.12.03", "title": "Цацаров: Едни и същи кръгове атакуват прокуратурата и КПКОНПИ (ОБЗОР)"}
{"url": "https://www.monitor.bg:443/bg/a/view/davat-test-po-vsichki-predmeti-v-10-ti-klas-182483", "text": "Просветното министерството обмисля въвеждането на тест, в който ще бъдат включени въпроси по всички предмети. Той ще бъде за учениците в 10-ти клас, сподели образователният министър Красимир Вълчев след представянето на резултатите от международното изследване PISA. „Не сме мислили за промяна в закона, по скоро сме обсъждали идеята за интегрален тест, но все още не сме взели решение. В него ще има въпроси от всички области. Меренето на умения изисква по-голяма интердисциплинарност и свързаност. “, заяви той. Според Вълчев изпитните формати у нас трябва да се приближат до тези на PISA, тъй като целта е изпитните формати да мерят умения. Той даде за пример работодателите, които споделили, че за тях е важно бъдещите им служители да имат комуникационни умения, които липсвали сега. Според Вълчев учителите преподавали само това, което щели да изпитват учениците, които от своя страна рядко имали мотивация да четата по теми, на които нямало да полагат тестове. Тазгодишните десетокласници пък са първите, които ще положат задължителна матура по български език и литература и математика, с тях те ще завършат първи гимназиален етап. Както „Монитор“ писа, за въвеждането на интегрален тест на принципа на SAT или TOEFL вместо изпити за назубрени уроци в 10-ти клас се заговори още март тази година. Тогава идеята се появи от страна на учителите по време на форум в Силистра, в която взеха Вълчев и председателят на парламентарната образователна комисия Милена Дамянова. Тогава тя сподели, че подобен тест би показал дали учениците са усвоили уменията и компетентностите, заложени в новите учебни програми, които ще им дадат възможност да реализацията на пазара на труда. Продължителността на учебното време у нас също бе посочена като проблем за резултатите, освен формата на изпита. Вълчев посочи, че родните деца са в клас около 14% по-малко от средното за Европа заради дългата лятна ваканция и празници. Поради тази причина учителите се оплаквали, че учебното време на стигало за упражнения, въпреки че в новите учебни програми е заложено около 40% за него. Просветният министър обаче увери, че към момента не се обсъжда увеличаване не учебната година.", "date": "2019.12.03", "title": "Дават тест по всички предмети в 10-ти клас "}
{"url": "https://www.monitor.bg:443/bg/a/view/shushu-mushu-kyshta-razvalja-ili-kakvo-da-znaete-za-tajnite-novite-gadjeta-i-detektivskoto-oko-na-edna-blondinka-182475", "text": "Драги читатели с афинитет към хомо сапиенса от женски пол с руса (боя на) косата, след като посрещнахме първия сняг (Честит!) с леко подсмърчащи носове, блондинките отново сме на линия, за да раздаваме акъл за щяло и не щяло. То си е в природата на една жена да е всеразбираща за житейските теми, но днес няма да си говорим за това. След като една от нас (ще спестим подробностите коя, за да оставим елемент на мистерия) бе хваната в крачка да се рови из съобщенията на приятеля си във Фейсбук, въпросът, който ни мъчи днес, е – Има ли място за тайни в една връзка? Преди всички защитници на писаните и неписаните морални и етични закони да скочат с ентусиазиран вик: „Не!“, нека помислим реалистично върху въпроса. Нужно ли е мъжът да знае, например, колко време отнема на една жена, за да стане прелестна за първата им среща? Информацията няма да обогати по никакъв начин страдалеца, на когото така или иначе ще му се наложи по всяка вероятност да почака приличното закъснение на дамата от поне 15-ина минути (защото не е знаела с кой чифт обувки да излезе от вкъщи). Необходимо ли е жената да знае коя поред сексуална бройка е на мъжа? Освен да запали прахосмукачката (вместо да яхне метлата, защото е модерна) дамата друго няма да постигне, колкото и да настоява да научи тази витална цифра. Жените си имат и цял таен език, с който комуникират със своите мъже. Не защото не могат да си кажат нещата „право, куме, в очи“, а защото така проявяват сила без да наранят егото на Милото. „Скъпи, не мога да се справя с преместването на хладилника. Де да имах силни ръце като твоите!“ - е хиперболизирана, но откровено работеща фраза, с която една дама може да подтикне своя любим да й помогне с трудна задача. Често, наистина, си позволяваме и да хвърлим по едно детективско око на съобщенията на приятеля си. Но това е като застрахователна мярка – за да сме сигурни, че сме единствени и неповторими в неговото сърце. А за да стигнем до тук вероятно сме усетили нещо потайно и в поведението на любимия. Въпреки че смятаме, че понякога е здравословно да си спестяваме излишни подробности във връзката, то има и няколко съществени въпроса, които в никакъв случай не трябва да бъдат табу в една връзка. Докато можем да спестим информацията относно колко често се епилираме, например, други – много по-важни теми, следва да бъдат обсъдени още в първата година. Ето и част от тях: Мечтаната локация за свиване на семейно гнездо не е за подценяване. Ако сте в началото на връзката си, а сте убедени, че след 5 или 10 години искате да се завърнете в бащината къща, да смените панелната си квартира с малка спретната къщурка в Балкана или да отидете в чужбина – това е нещо, което трябва да се изясни в самото начало на отношенията. Това е често срещан проблем при партньорите, между които искрата пламва през студентските години. Да речем, че единият е от Добрич, другият - от Враца и съдбата ги събира в София. Ако финалът на любовната приказка е „кой от където“ е по-добре това да се знае преди първата годишнина. В днешно време се увеличава бройката на хората, които не искат да имат деца. Темата за наследниците е пипкава и дори плашеща в началото на връзката. Но ако усетите, че партньорът ви хлътва сериозно и вече мечтае за брак и пълна къща, намерете удобен момент да споделите житейското си решение. Това би могло моментално да ви върне в графата „ергени“, тъй като повечето зрели хора живеят с мисълта, че смисълът на съществуването им е да оставят потомство. На стартовата линия в една връзка двамата партньори се стараят да прекарват възможно най-много време заедно и на нито един от двамата не му прави впечатление, че границите на личното пространство се размиват. Нали знаете - както я подкараш една работа, така и ще си отиде. Затова се старайте да покажете на половинката си, че имате нужда от срещи само с приятели, да се разходите сами, да говорите по телефона без да ви подслушват и прочие. Докато нещата не се задълбочат, финансовото положение е всеки за себе си. Когато обаче заживеете под един покрив с партньора си и доходите ви се обединят, е добре да няма изненади. Затова в началото на връзката си не трябва да криете своите навици относно харченето на пари. Маниаци сте на тема шопинг и сте с „широки пръсти“? Добре, покажете го на половинката си. Не просто спестявате, а и сте стиснати? Това също се преглъща, особено, ако човекът до вас действа по същия начин. По-добре е това да се види от рано, отколкото да получите неприятни изненади впоследствие. Здравословното състояние, включително и менталното, е тема от особено значение, особено ако планирате да прекарате с човека до вас остатъка от живота си. В случай, че имате проблем (или подозирате, че той има такъв) най-добре е да започнете тази дискусия. Със сигурност ще е неудобно, но е по-добре и двамата да сте осведомени, отколкото да изненадате любимия в бъдеще, когато вероятно ще е прекалено късно. Като споделите тази информация ще помогнете на партньора да ви разбере по-добре. Така и той ще знае как да ви помогне в кризисен момент. Специалисти съветват темата да се отвори след третия месец от началото на връзката. Иначе казано – когато тя се задълбочава, но не е толкова сериозна, че половинката ви да помисли, че сте запазили в тайна състоянието си. Не е нужно да избързвате със запознанството с родителите, ако все още не сте в такава фаза на отношенията. Хубаво е обаче, ако смятате, че връзката се задълбочава, да започнете да споделяте с любимия от какво семейство произлизате. Не, не бройте недвижимото имущество и левовете в банковите сметки. Заложете на това колко сте близки със семейството си. Има ли причина и ако да – каква, да не поддържате контакт с някой от тях. Как сте отгледани също е въпрос със съществено значение, като според различни психолози отношенията на родителите често повлиява на разбирането на детето им за връзка, брак и т.н.", "date": "2019.12.03", "title": "Шушу-мушу къща разваля (или какво да знаете за тайните, новите гаджета и детективското око на една блондинка)"}
{"url": "https://www.monitor.bg:443/bg/a/view/okonchatelno-zdravnata-kasa-dogodina-shte-razpolaga-s-4-7-mlrd-lv-182482", "text": "Здравната каса догодина ще разполага с 4,7 млрд. лв. Това прие окончателно днес на второ четене парламентът при обсъждането на бюджета на Националната здравно-осигурителна каса (НЗОК). Бюджетът бе подкрепен от 99 народни представители. С приетата рамка на бюджета на Националната здравноосигурителна каса парите за приходи и трансфери са 4.7 млрд. лв., а разходите също са 4.7 млрд. лв. По традиция, свързани основно с размера на средствата и къде следва да бъдат изразходвани те като от опозицията отново критикуваха, че липсва място за реформи на наболелите проблеми в сферата. Предложенията на левицата бяха отхвърлени. Едно от тях бе децата до 14-годишна възраст да не плащат за лекарства. “Това ще помогне за разрешаване на демографската криза”, коментира Георги Михайлов. Мнението му бе подкрепено и от Георги Йорданов, според когото с тях ще може да се помогне за по-доброто бъдеще на децата в България. От ДПС коментираха, че предвидените средства за диагностика и скрийнинг не са достатъчни. “Ако няма достатъчно средства в този бюджет, то ще ги дърсим в държавния”, каза Нягер Джафер като изтъкна, че От “Обединени патриоти” подкрепиха бюджета като изтъкнаха, че тази година отново има ръст на средствата за касата. “Сумите, които ще дадем, са адекватни и ще дадат едно по-добро здравеопазване през 2020 г.”, каза Калин Поповски. В разходната част на бюджета бяха приети промени, с които средствата за здравноосигурителни плащания за първична извънболнична медицинска помощ бяха увеличени. В началото парите за тях бяха 244 млн. лв., за специализирана извънболнична помощ - 264 млн. лв., а за медико-диагностична дейност - 94 млн. лв. 6 млн. лв. допълнително бяха отпуснати от резерва за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична медицинска помощ и 3 млн. лв. за здравноосигурителни плащания за медико-диагностична дейност. “Те се разпределят от обясни Даниела Дариткова-Проданова от ГЕРБ пред медии. Бяха приети и промени, с които лечебните заведения, регистрирали се за пръв път или получили разрешение за пръв път за дейност по реда на Закона за лечебните заведения, не могат през 2020 г. да сключват договори с НЗОК за оказване на болнична помощ. Освен това, при сключен договор през 2019 г., въпросните лечебни заведения не могат да сключват договори или да имат допълнителни споразумения със здравната каса за дейности по нови клинични пътеки, амбулаторни процедури и клинични процедури. “Предложението е стъпка напред и дава възможност за развитие”, защити се от нападките Даниела Дариткова. По предложение на ГЕРБ 68 млн. лв ще бъдат разпределени за лекарствени продукти, медицински изделия и диетични храни за специализирани медицински грижи и за домашно лечение на територията на страната. 31, 9 млн. лв. ще бъдат дадени за лекарствени продукти за лечение на злокачествени заболявания и животозастрашаващи кръвоизливи, спешни оперативни и инвазивни интервенции при пациенти с вродени коагулопатии, в условията на болничната помощ, които НЗОК заплаща извън стойността на медицинските услуги. Предложението бе прието с 108 гласа, 64 не го подкрепиха и нямаше въздържали се. Лечението за онкологични и онлохематологични заболявания, започнало преди навършването на пълнолетие, ще продължава да се заплаща от касата, а здравната вноска остава 8%.", "date": "2019.12.03", "title": "Окончателно: Здравната каса догодина ще разполага с 4,7 млрд. лв."}
{"url": "https://www.monitor.bg/bg/a/view/kateto-evro-s-tejka-izpoved-vyv-fermata-182434", "text": "Доброто настроение на българското кино Катерина Евро разкри най-голямата си сърдечна болка във „Фермата“. Актрисата направи тежка изповед, след като влезе в шоуто, а думите й прерязаха участниците като с нож. Звездата от „Оркестър без име“ се появи в стопанството в седмицата, в която популярни личности прекрачват портите и пазаруват от биопродукцията на фермерите. Катето влезе в шоуто след актьора Асен Блатечки и финансиста Владимир Каролев. Преда да се отправи към сергиите, Евро разкри най-голямата си мъка. „Винаги съм вярвала в приятелството, но Останаха ми само трима-четирима. Вече мисля, че, може би, приятелство няма“, въздъхна актрисата и призна, че имала най-голяма нужда от подкрепа, след като загубила майка си, а след това съпруга си. След разчувстващото признание Катето се стегна и с усмивка се отправи на пазар. От фермерите тя купи 10 буркана домашна лютеница, 2 малки бутилки с ракия, лютивки, рачел, сладко от боровинки и къщичка за птици за общо 250 лева. Парите ще бъдат прибавени към общата сума, която участниците ще изкарат от биопродукцията си. Половината от печалбата те ще дарят на дом за сираци. Веднага след като Катето Евро си тръгна от „Фермата“, пред портите на стопанството се появи следващият гост - златната медалистка по плуване от Сеул през 1988-а Таня Богомилова. С влизането си в шоуто шампионката запретна ръкави, наряза салата и направи баница за участниците.", "date": "2019.12.03", "title": "Катето Евро с тежка изповед във „Фермата“ "}
{"url": "https://www.monitor.bg:443/bg/a/view/bivsha-slujitelka-iztochi-3-miliona-leva-ot-noi-182474", "text": "Бивша служителка с помощта на дъщеря си и мъжа, с когото живее на семейни начала, източи 3 млн. лв. от Националния осигурителен институт (НОИ) със схема за неправомерно отпускане на пенсии. 62-годишната Александрина Георгиева, нейната дъщеря, която й помагала със съставяне на неистинските документи, и мъжът са арестувани. както и за съставяне на неистински документи. Ощетените лица, доверили се на измамниците, са 18, а сумата е 125 000 лв. Те давали на Георгиева суми в размер между 3000 и 16 хиляди лева. Схемата за източване на НОИ е била разбита от Икономическа полиция. Това съобщиха на пресконференция вчера районният прокурор на Пловдив Чавдар Грошев, старши комисар Йордан Рогачев, директор на ОД на МВР – Пловдив, и Димитър Пехливанов, прокурор в районната прокуратура. 62-годишната жена напуснала Националния осигурителен институт през 2009 година. Преди това обаче а е успяла да открадне над 260 досиета и други документи, с които да изготвя фалшификатите. След това Тя се занимавала с консултантска дейност и комплектовала нужните документи за вземане на пенсия от гражданите. Хората, на които не достигал осигурителен стаж, давали пари на Александрина Георгиева за плащане за трудов стаж с цел придобиване на необходимия за взимане на пенсия. Парите обаче жената задържала за себе си и съставяла неистински документи по образец УП-30 - удостоверение за осигурителен стаж към фалирали фирми или такива, които не водят архив за служителите си. които са били непълни, а на други са чисто нови. Така с фалшивата документация от НОИ – Пловдив, са отпуснали над 3 милиона лева на хора, които нямат право да взимат пенсия, стана ясно вчера. Престъпната схема е била изключително успешна, което е накарало служителката и нейното семейство да се опитат да разширят своята дейност не само на територията на ТД на НОИ - Пловдив, но и в други градове. По време на акцията на Икономическа полиция са претърсени 6 адреса в Пловдив, като са иззети множество неистински документи, печати на фирми, трудови книжки компютри, досиета и други уличаващи документи и пособия, свързани с престъпната дейност, както и близо 8000 лева кеш, съобщи Тraffic news. Предстои прокуратурата да поиска постоянен арест на участниците в престъпната схема. Грозят ги затвор от 1 до 8 години и конфискация на имуществото.", "date": "2019.12.03", "title": "Бивша служителка източи 3 милиона лева от НОИ"}
{"url": "https://www.monitor.bg:443/bg/a/view/v-specsyda-dvoen-skok-na-delata-za-korupcija-po-visokite-etaji-182481", "text": "Над 50 са делата за корупция по високите етажи на властта, които от ноември 2017 г. се гледат само в Специализирания наказателен съд. Това съобщи зам.-председателят на спецсъда Пламен Панайотов по време на обучителен семинар на тема „Антикорупция и отнемане на незаконно придобито имущество“, който се провежда в курорта Боровец. През предходната 2018 г. делата са били 25, като увеличението е двойно. От тези 25 дела пък над половината са приключили на първа инстанция. „Увеличават се делата, които постъпват при нас от прокуратурата с обвинителни актове за т.нар. корупционни престъпления, това са дела по чл. 219, чл. 282 и чл. 301 от НК, като можем да кажем, че все по-високопоставени длъжностни лица се изправят пред Специализирания съд“, коментира Панайотов. „Практиката показва, че освен обемните от фактическа и правна сложност корупционни дела, тези които са свързани с по-малък брой подсъдими, приключват в порядъка на 3 до 6 месеца в Специализирания съд, което е много добър показател“, допълни магистратът. Панайотов коментира още, че от анализа за двете години работа по такива дела в специализирания съд са сравнително кратките срокове, нещо, което не е било така, докато бяха подсъдни на Софийския градски съд. От началото на 2019 г. до момента в спецсъда са направени близо 3000 искания за използване и прилагане на специални разузнавателни средства. Основната част от тях са свързани с организирани престъпни групи, но има и значителен брой искания от комисията за борба с корупцията. 20 адвокати в София пък са причина за честите отлагания на едни от мегаделата в Специализирания съд. Това посочи съдия Вилислава Ангелова, която председателства състава по делото за продажбата на 33% държавен дял от ЕVN срещу Иво Прокопиев и министрите Трайчо Трайков и Симеон Дянков. „Причината е, че тези адвокати са едни и същи и се въртят по повечето големи дела в Специализирания съд“, коментира Ангелова. Тези 20 адвокати освен на Прокопиев, участват по мегаделото „КТБ“, аферите на Миню Стайков, Ветко и Маринела Арабаджиеви, Митьо Очите и дела срещу групи ало-измамници. Защитниците често нямат свободни дати и няма как да се явяват по делата едновременно, което пък блокира работата на съда и бързината на процеса.", "date": "2019.12.03", "title": "В Спецсъда: Двоен скок на делата за корупция по високите етажи"}
{"url": "https://www.monitor.bg:443/bg/a/view/standart-182478", "text": "", "date": "2019.12.03", "title": "Стандарт"}
{"url": "https://www.monitor.bg:443/bg/a/view/mincho-koralski-vremeto-shte-pokaje-dali-sacheva-e-po-dobra-ot-petkov-182480", "text": "„Времето ще покаже дали избраната за нов социален министър Деница Сачева ще бъде по-добра от Бисер Петков. Тя не е нов човек за системата. Предполагам, че изборът на премиера не е бил случаен. Нека й дадем шанс”. Това коментира Минчо Коралски, директор на Агенцията за хора с увреждания и бивш социален министър пред Нова телевизия. Според Коралски 2018-та е била тежка година с много социални реформи, придружени с натиск и протести, едновременно с това са станали факт и три закона - за хората с увреждания, за личната помощ и за социалните услуги, разясни още Коралски. В разговор пред „Монитор“ шефа на АХУ пък обясни, че всъщност дори има нужда от още промени в социалните реформи и закони, защото пред хората с увреждания още има трудности свързани с намирането на работа на инвалидите. Според него фирмите все още са резервирани и предпочитат да заплатят задължителните квоти за инвалиди, вместо да наемат човек с увреждане. Според Коралски, ситуацията може да се разреши, като на инвалидите спре да се гледа, като на хора не можещи да извършват работа, и подчерта че самият той е инвалид, но това не пречи на работата, която извършва.", "date": "2019.12.03", "title": "Минчо Коралски: Времето ще покаже дали Сачева е по-добра от Петков"}
{"url": "https://www.monitor.bg:443/bg/a/view/djenifyr-loryns-stava-zlodej-v-tor-4-182459", "text": "Носителката на „Оскар“ Дженифър Лорънс е в преговори за ролята на злодея в предстоящия филм на „Марвел“ - „Тор 4“. Новината идва от неназован източник на изданието WeGotThisCovered, като според информацията, звездата от „Игрите на глада“ ще влезе в образа на Амора Чародейката. Според комиксите, Амора е богиня, чиято красота често омагьосва останалите жители на Асгард. Тя е сред най-могъщите магически герои във вселената на „Марвел“, като често пресичала пътя си с брата на Тор – Локи. В четвъртия филм за Бога на гръмотевиците, Натали Портман ще влезе в ролята на новия Тор. Припомняме, че актрисата участва като Джейн Фостър в два от филмите за героя. Последно Портман застана пред камерата за киновселената на „Марвел“ за „Отмъстителите: Краят“. „Тор 4“ ще се появи на бял свят през 2021 г. Филмът ще е режисиран от Тайка Уайтити.", "date": "2019.12.03", "title": "Дженифър Лорънс става злодей в „Тор 4“"}
{"url": "https://www.monitor.bg:443/bg/a/view/krokodila-sydi-840-magistrati-182461", "text": "Рекорден брой дела срещу съдии, следователи и прокурори е завел Емил Милев – Крокодила, съобщи съдия Галя Георгиева на антикорупционен семинар за правоприлагането. Прочутият кримигерой Емил Милев – Крокодила е завел 840 дела срещу магистрати и съдебни служители, а всеки ден продължава да засипва институциите с жалби. Това съобщи съдията от Апелативния специализиран съд Галя Георгиева, която е сред потърпевшите. Тя е категорична, че е недопустимо да се дава право на осъдени престъпници да завеждат дела срещу магистрати заради това, че са ги осъдили. Срещу Крокодила от десетилетия се водят поредица дела за тежки криминални престъпления. Сега пък той води насрещни дела срещу всички работили по казуси свързани с него. Най-често Крокодила претендира, че магистратите трябва да понесат отговорност за обида и и клевета, които му нанесли докато работят по делата му и събират доказателства. Така един от най-известните магистрални обирджии заведе 840 дела срещу родното правосъдие. Преди месеци Крокодила беше осъден на 17 години и 6 месеца затвор при строг режим за участие в организирана въоръжена престъпна група за отвличания, грабежи и палежи. Освен с магистралните грабежи в криминалните среди, Крокодила е познат и в магистратските кръгове именно с това, че не пропуска случай да настоява, че правата му са нарушени. Почти няма човек, работил по негово дело, срещу когото да няма жалба. След като съдът образува делото, съответният съдия трябва да си направи отвод, обясни причината за многобройните дела от един и същи подсъдим Галя Георгиева. Въпреки наличието на функционален имунитет, какъвто имат магистратите, съдът допуска за разглеждане претенциите на Крокодила и в крайна сметка съдебната система се занимава с всяко негово тълкуване на „обида“ и „клевета“. В най-голямата част от случаите адвокатът му се финансира от бюрото по правна помощ. А в последно време Крокодила е представляван от обществен защитник, каквито получават освидетелстваните затворници.", "date": "2019.12.03", "title": "Крокодила съди 840 магистрати"}
{"url": "https://www.monitor.bg:443/bg/a/view/kadri-na-ivan-tropankev-zapechatvat-miga-v-sled-nas-i-zavinagi-182463", "text": "Фотографска изложба „След нас и завинаги“ подреди журналистът Иван Тропанкев в столичния Клуб на фоторепортерите, разположен в подлеза между президентството и Министерски съвет. Авторът е известен и с белетристиката и публицистиката си. Фотоизложбата неслучайно е наречена „След нас и завинаги“ - това е заглавието и на първата му книга с разкази. Експозицията обаче не е римейк, а продължение – с други изразни средства и в друго време. Общото, което ги свързва, е, че са нещо, което е било, безвъзвратно отиващи си моменти. Но и нещо, което остава във фотографиите. Например, снимката на една просякиня: когато я изважда, Иван вижда отзад отпечатъка на обувка – сякаш някой е отритнал тази жена. Или портретите на пловдивския художник Анастас Константинов или поета Добромир Тонев, които вече не са на този свят... “Всичко, което снимаш, става безвъзвратно. Но и заживява собствен живот. Звучи абсурдно, но е така. Всъщност, заснетите моменти не си отиват, винаги можеш да се връщаш към тях. Както може да го направи всеки, който прекрачи прага на галерията и разгледа тези фотографии”, казва той. Журналистът споделя пред БНР, че след като се е заел с фотографияа, е започнал да възприема по друг начин света, развил е различен поглед към живота. \"Виждаш нови моменти, които не си забелязвал досега\", отбелязва Тропанкев. И още: „Понякога пропускам момента и съжалявам, но това е част от играта. Разбираш, че нещо безвъзвратно си е отишло. Но това е само първоначално. Защото при преглеждане на снимките на екран идват изненадите. Започваш да виждаш неща, които не си подозирал, че са там. Също като в онзи прочут разказ на Хулио Кортасар, вдъхновил Антониони за филма “Фотоувеличение”. През юни фотографската изложба „След нас и завинаги“ на Иван Тропанкев бе показана и в Пловдив – Европейската столица на културата 2019, в галерия „Андромеда Арт“ в Стария град.", "date": "2019.12.03", "title": "Кадри на Иван Тропанкев запечатват мига в „След нас и завинаги“"}
{"url": "https://www.monitor.bg:443/bg/a/view/belijat-dom-podkrepja-brekzit-182462", "text": "Президентът на САЩ Доналд Тръмп обеща да не се меси в предстоящите парламентарни избори във Великобритания, но похвали сегашния британски премиер Борис Джонсън за ръководството на страната, предаде АП. Тръмп говори пред репортери в Лондон, където пристигна за срещата на върха на НАТО.  \"Не искам да усложнявам нещата\", каза президентът на САЩ, като добави, че е \"фен\" на Брекзит. Тръмп нарече Джонсън \"много способен\" лидер, който \"ще свърши добра работа\"  Тръмп отново потвърди подкрепата си за Брекзит, главната тема на предизборната кампания на Джонсън, но отрече САЩ да проявяват интерес да получат достъп до британската здравна система при една бъдеща търговска сделка, което пък е главен елемент в предизборната кампания на Корбин.", "date": "2019.12.03", "title": "Белият дом подкрепя Брекзит "}
{"url": "https://www.monitor.bg:443/bg/a/view/unoshite-s-tejyk-jrebij-za-evrokvalifikaciite-182465", "text": "Националният отбор на България до 19 години изтегли тежък жребий и ще играе срещу Испания, Белгия и Северна Македония в група 2 на Елитния квалификационен кръг за европейското първенство на УЕФА за тази възраст през 2020 година. Срещите ще се проведат в Испания от 25 до 31 март 2020 година. Отборът на Ангел Стойков достигна до елитните квалификации, след като през месец ноември победи в квалификациите Черна гора с 3:1 и Армения с 3:0, а срещу домакините от Турция отстъпи с 1:2. Победителите във всяка от 7-те групи в елитния кръг ще се класират за финалния турнир в Северна Ирландия от 19 юли до 1 август 2020 година. Това издание на европейското първенство за юноши ще определи и участниците от Стария континент на световното първенство на ФИФА до 20 години в Индонезия през 2021 година. Вече е ясен жребият и за следващото поколение „лъвове“ до 19 години. Евроквалификациите ще са на родна земя и ще се проведат между 10 и 16 ноември 2020 година. България е в група 12 с отборите на Турция, Русия и Литва. Първите 2 отбора от квалификационните групи, както и отборът с най-добри резултати срещу първенците сред заелите третата позиция в групите си, ще продължи към Елитния кръг през пролетта на 2021 година. За финалите в Румъния ще се класират 7 отбора.", "date": "2019.12.03", "title": "Юношите с тежък жребий за евроквалификациите"}
{"url": "https://www.monitor.bg:443/bg/a/view/5-sa-novite-bylgarski-eden-destinacii-za-zdraven-i-balneoturizym-182466", "text": "Конкурсът на министерството на туризма определи кои са новите български EDEN дестинации (\"Най-добри европейски дестинации\") по проекта \"Здравен и балнеотуризъм GRO/SME/18/C/065 - Bulgaria Sanus per Aquam\", съобщиха от ведомството. Победител в състезанието е община Костенец, а нейни подгласнички са община Самоков (с. Белчин), община Баните, община Сапарева баня и община Ардино. Проектът е бил интересен за различни български общини, които притежават богати ресурси като здравни и балнеомаршрути, напомнят от МТ. Той е финансиран по Програмата за конкурентоспособност на малките и средните предприятия (2014-2020 г.) COSME и е започнал през април 2019 г. Крайният срок за кандидатстване е бил 15 юли 2019 г. В допустимия срок в министерството на туризма са постъпили седем кандидатури от общински администрации. Целта на проекта е да се представят нововъзникващи и малко познати български туристически региони, които са разработили специфични услуги въз основа на местните си природни ресурси, съоръжения и инфраструктура за развитие на здравен и балнеотуризъм. Комисия е разгледала подадените от тях формуляри според критериите за оценка, които са част от изискванията на процедурата. Съгласно тази оценка по документи е било осъществено и посещение на място на петте дестинации, получили най-голям брой точки, и те са били номинирани за отличията. За избраните пет дестинации е извършено фотозаснемане и се подготвя брошура на български и английски език за популяризиране на техния потенциал. През настоящия месец ще се състои и национална церемония за награждаване на избраните малко познати EDEN дестинации за здравен и балнеотуризъм.", "date": "2019.12.03", "title": "5 са новите български EDEN дестинации за здравен и балнеотуризъм"}
{"url": "https://www.monitor.bg:443/bg/a/view/trymp-otnovo-se-skara-na-germanija-i-francija-182460", "text": "Президентът на САЩ Доналд Тръмп повтори старите си критики срещу нечестното според него разпределение на бремето на военните разходи сред страните - членки на НАТО, като специално размаха пръст срещу Германия за това, че отделя много по-малка част от брутния си вътрешен продукт (БВП) за отбрана, отколкото САЩ, предаде ДПА. \"Това не е честно - каза той на пресконференция с генералния секретар на НАТО Йенс Столтенберг в Лондон преди срещата на върха на алианса. - Не е редно да се възползваш от облагите на НАТО, а после - и от облагите в търговията... Не можем да позволим това да продължи да се случва.\" \"Ние харчим за отбрана между 4 и 4,3 процента от нашия БВП, а Германия - 1, максимум 1,2 процента, при това техният БВП е много по-малък (от американския). Това е нечестно. Несправедливо е също така, че Европейският съюз, много от чиито членове са и в НАТО, се държи много нечестно спрямо САЩ и по търговските въпроси\", посочи Тръмп. Доналд Тръмп определи като много оскърбително изказването на Еманюел Макрон за \"мозъчната смърт\" на НАТО, предаде Франс прес. Президентът на САЩ отбеляза, че възнамерява да обсъди въпроса с френския си колега по-късно във вторник. \"Това е едно много, много злобно изявление по адрес на 28 държави\", каза Тръмп. Той заяви, че бил много изненадан от тези думи на Макрон и ги намира за много опасни за Франция. \"Никой не се нуждае от НАТО повече от Франция\", увери Тръмп. На среща в Париж със Столтенберг в четвъртък Макрон каза, че остава на своята позиция за \"мозъчната смърт\" на НАТО, и изрази съжаление, че последните две срещи на върха на алианса са били посветени единствено на начини да се облекчи финансовата тежест за САЩ. В същото време \"стратегически въпроси за мира в Европа, отношенията с Русия, темата с Турция или кой е врагът (на НАТО) не бяха решени\", заяви френският президент. Той похвали Столтенберг, за \"фантастичната работа\", която е свършил като генерален секретар на алианса, убеждавайки много съюзници да повишат военните си разходи. НАТО не разглежда Русия като враг, но ще отвърне, ако тя атакува Полша и балтийските страни, предупреди вчера генералният секретар на алианса в интервю за полския в. \"Жечпосполита\", предаде Франс прес. \"Чрез мощно присъствие на сили на НАТО в Полша и трите балтийски страни изпращаме много мощен сигнал на Русия: при атака срещу Полша и балтийските страни отговор ще даде целият алианс\", заяви Столтенберг. \"Трябва да сме сигурни, че онова, което видяхме в Украйна - инвазия на Русия срещу неин съсед, не може да бъде повторено срещу един член на НАТО\", добави Столтенберг пред \"Жечпосполита\".  НАТО е готов да отговаря на военните заплахи от страна на Китай, което е принципно нова задача за алианса, поставял си преди за цел само да възпира Съветския съюз и Русия. Това заяви Йенс Столтенберг след среща с президента на САЩ Доналд Тръмп преди форума в Лондон. \"Не се каним да местим НАТО в Южнокитайско море, но трябва с общи усилия да отговаряме на заплахите от страна на Китай, включително в киберпространството\", каза Столтенберг. Българската делегация за форума на НАТО се ръководи от президента Румен Радев.", "date": "2019.12.03", "title": "Тръмп отново се скара на Германия и Франция"}
{"url": "https://www.monitor.bg:443/bg/a/view/stoichkov-povede-mesi-po-chervenija-kilim-182470", "text": "Най-успешният български футболист Христо Стоичков бе рамо до рамо с Лионел Меси, когато аржентинецът бе награден с шестата си \"Златна топка\". Българинът описа пред репортер на Nova емоциите от специалната вечер за своя приятел и разкри, че Меси изобщо не се е променил въпреки успехите. \"Много съм щастлив и горд, че бях част от делегацията на “Барселона” в такъв голям празник за футбола, защото шеста златна топка на най-добрия футболист на планетата е уникално преживяване. Делегацията на “Барселона” ме върна с 25 години назад. Футболните качества на Меси няма кой да ги оспори, защото той е нещо извънземно. С всеки изминал ден той мисли как отборът да побеждава и той да бележи. Днес, когато имахме възможност да говорим за това как го е преживял, действително виждаш едно щастливо дете на 12 - 13 години. Той си е същият, не се е променил. Дете, което обича да играе футбол”, добави Камата. Стоичков не скри разочарованието си от Кристиано Роналдо, който избра да не присъства на церемонията, защото не печели отличие. „Когато е първи, винаги е там и е усмихнат, а когато е втори или трети, не се явява. Това показва какъв човек си. Ти не уважаваш труда на другите момчета и отбори. Мислиш само за себе си.” Относно българските футболисти Стоичков заяви: „25 години за някои е много щастие, за други мъка, че няма български футболист със \"Златна топка\". Надявам се, че един ден някое младо и талантливо момче ще го постигне. Колкото и да не ми се вярва, го искам. Вярвам, че някое между тези деца има скрит талант. Трябва да се работи с него. Когато имаш чужденци, младите ги няма. Това е проблемът на българския футбол”.", "date": "2019.12.03", "title": "Стоичков поведе Меси по червения килим"}
{"url": "https://www.monitor.bg:443/bg/a/view/ubiecyt-na-kristin-zastava-pred-temida-na-9-januari-182450", "text": "Убиецът на мъничката Кристин Георгиева от сливенското село Сотиря, 21-годишният Мартин Трифонов ще застане пред Темида на 9 януари, за когато е насрочено разпоредително заседание, съобщиха от окръжния съд в Града на стоте войводи. Към момента убиецът на 7-годишното момиченце, което бе намерено мъртво под мост насред селото на 15 август със следи от опит да бъде изнасилено се намира в болницата към софийския затвор, откъдето предстои да бъде доведен под конвой. Извергът е  обвинен за убийство на малолетно дете с особена жестокост, за което законът предвижда наказание \"лишаване от свобода\" от 15 до 20 години, доживотен затвор или доживотен затвор без право на замяна. Второто обвинение е опит за изнасилване, за което се предвижда от 10 до 20 години затвор. Третото обвинение е за блудство с малолетно дете, като предвиденото наказание е от 5 до 20 години \"лишаване от свобода\". По това дело няма да бъде допуснато съкратено следствие, заради направената наскоро промяната в закона, която забранява такава процедура при умишлено причиняване на смърт, припомнят юристите. Трифонов бе заловен след почти 24-часово издирване на 16 август като при задържането му бе ранен в лявото  бедро и дясната подбедрица.", "date": "2019.12.03", "title": "Убиецът на Кристин застава пред Темида на 9 януари"}
{"url": "https://www.monitor.bg:443/bg/a/view/izlojbata-posoka-sever-sybra-bg-hudojnici-s-adres-skandinavieto-182445", "text": "Изложба „Посока Север“, включваща произведения на художници от български произход, които творят в северните държави и по един или друг начин са повлияни от културата на Скандинавието, може да се види до 12 януари в Софийски арсенал – Музей за съвременно изкуство на бул. „Черни връх“ 2. Кураторът Ния Табакова е поканила за участие в проекта на Националната галерия Лора Димова и Леда Ванева (Финландия), Райна Власковска и Росина Иванова (Норвегия), Евелина Добранова (Дания) и Юлиян Табаков (Швеция). Проектът се стреми да избегне стереотипите на националната идентичност и вместо това да се съсредоточи върху смесицата от индивидуални преживявания на художниците, които имат както общи корени, така и съвместна географска и интелектуална посока на развитие. Чрез тази изложба аудиторията ще може да се докосне до северната култура, разглеждана през призмата на автори, чиито впечатления, смесени с техния личен произход и културни наслагвания, създават изцяло ново възприятие за скандинавския контекст. Техните артистични практики изследват актуални теми, свързани с екологични, социални, политически и технологични въпроси, които биха могли да бъдат отнесени и към българската действителност. Като географска посока Северът напомня за трудностите и разрухата, през които хората трябва да преминат, за да преживеят катарзис и да започнат нов цикъл от живота си. Темите за упадъка и възраждането се разглеждат и от шестимата автори. Те могат да бъдат проследени в скулптурите на Лора Димова, напомнящи останки от апокалипсис; във видеата и молекулните рисунки на Леда Ванева, анализиращи реда и хаоса във Вселената; във фотографиите на Юлиян Табаков, разкриващи чудовищната природа на човека. Политическите манифести на Росина Иванова, колажите на Евелина Добранова и портретите на Райна Власковска се фокусират конкретно върху ролята на жената в този непрекъснат процес на трансформация.", "date": "2019.12.03", "title": "Изложбата \"Посока Север\" събра БГ художници с адрес Скандинавието"}
{"url": "https://www.monitor.bg:443/bg/a/view/obvinjaema-za-krajba-na-425-bona-bankerka-e-na-svoboda-s-podpiska-182451", "text": "Обвиняемата за кражбата на 425 000 лв  от сметки на клиенти в „Алианц банк“ – клон Нова Загора финансистка Биляна Манчева е с възможно най-леката мярка за неотклонение „подписка“, съобщи защитникът й адвокат Младен Донев. Промяната в мярката е от около два месеца, след като 29-годишната жена прекара  8 месеца под домашен арест. Манчева беше арестувана на 18 февруари т.г.  след жалба на клиенти, че  от сметките им липсват сериозни суми, белезниците й бяха сложени в хода на вътрешен одит. Първоначално прокуратурата настояваше тя да бъде зад решетките, но  бургаският апелативен съд беше категоричен че няма опасност тя да се укрие или да извърши ново престъпление. „И към момента клиентката ми отрича да е присвоявала пари, разследването беше поето от националното следствие, трябваше да бъдат изготвени няколко финансови-счетоводни експертизи, но нямам право да коментирам докъде се е стигнало…“, сподели защитникът. Според него делото ще трябва да се гледа в сливенския окръжен съд, тъй като нямало никакви данни за наличието на престъпна група. Адвокат Донев отказа да коментира евентуално сходство с казуса от Варна, където наскоро беше арестувана по обвинение, че е източило 1 млн лв от сметки на клиенти 38-годишната банкерка Невена Йорданов с аргумента, че зная за случая единствено от медиите. Пред апелативния съд, когато обжалваше първоначалното решение за оставянето й в килията той коментира ситуацията с думите: „Клиентката ми не е имало служебното правомощие да слага парафа си под никакви документи, най-малкото да  разкрива сметки и да нарежда прехвърляния на суми от едно място в друго.Това е можело да стане само от някой стоящ над нея ръководител. Институцията, която Манчева е ръководела не е дори със статут на банков клон, тя е един финансов център, в който работят общо трима души.“. Сред „ощипаните“със 180 000 лв е председателят  на земеделската кооперация „Наша земя“ в близкото село Съдиево Кольо Добрев, който и до сега не иска да повярва, че банков служител е можел така спокойно да оперира с неговите и на съпругата му Маруся спестявания. За липсващите хилядарки той научил от разследващите полицаи. Ходил до банковия клон, там установил че в сметките останали мизерни 200 – 300 лв.Потърсил за повече подробности Манчева, но тя се измъкнала с думите, че е в отпуск и че не знае нищо за проблемите му. По телефона той обясни, че двадесетина дни след задържането на банкерката от банковата институция възстановили на него и съпругата му цялата изчезнала сума, след което клонът в Нова Загора е бил закрит. По негови сведения върнати били спестяванията и на останалите ощетени клиенти, но в последствие нито веднъж не били потърсени за даване на обяснения пред следствието.   Към момента Биляна живее с родителите си, рядко излиза навън , не е активна във Фейсбук, макар профилът й там да не е закрит, споделиха нейни познати от родния град.Няма движение и в страничката й в мрежата Инстаграм, където последната качена снимка е от 8 януари т.г.Разликата е само в броя на последвалите я там: от 213 в началото на годината сега те са вече 628. За сметка на това тройно са намалели последваните от нея: от 712 на 212. От окръжна прокуратура – Сливен потвърдиха, че в началото на октомври е била променена мярката за неотклонение от домашен арест в подписка, продължавали процесуално-следствените действия, нямало изменение в първоначално повдигнатото обвинение. Отдавна е изтекъл първият 2-месечен срок за разследването, имало е няколко удължавания предвид сложността на казуса. В началото , при задържането на Манчева държавното обвинение съобщи, че са били констатирани 105 неправомерни тегления от сметки на 4 души, като само от Валентин Младенов с 66 „дръпвания“ са били източени 25 бона. Одитът е засякъл липсата на 240 000 лв, 75 570 щатски долара и 1645 британски лири, като се очаквало сумите да набъбнат.", "date": "2019.12.03", "title": "Обвиняема за кражба на 425 бона банкерка е на свобода с подписка"}
{"url": "https://www.monitor.bg:443/bg/a/view/stolichna-obshtina-vrychi-nagradi-na-talantlivi-mladi-sportisti-182454", "text": "Столична община и Фондация „София – европейска столица на спорта“ връчиха днес наградите на талантливи млади спортисти по Програмата за закрила на деца с изявени дарби. 18 бъдещи звезди в света на състезанията бяха отличени за постиженията си през последната година. На церемонията в Информационния център „София – европейска столица на спорта“ призьорите бяха поздравени от доц. д-р Тодор Чобанов – зам.-кмет на Столична община по направление “Култура, образование, спорт и превенция на зависимости”, Татяна Георгиева – председател на Комисията за децата, младежта и спорта към СО и Анатоли Илиев – организационен секретар на Фондация „София – европейска столица на спорта“. Сред присъстващите бяха още д-р Ирена Димитрова – Директор Дирекция Превенция, интеграция, спорт и туризъм“ към Столична община, както и легендата Владимир Николов, доскорошен капитан на националния отбор по волейбол. „Талантливите деца трябва да бъдат поощрявани, както за да продължат да се развиват, така и за да служат за пример. Надяваме се всички вие да ни радвате и в бъдеще с международните си успехи. Спортът спомага за самоусъвършенстването на личността, за развитие на положителните качества у всеки, който е избрал активния и здравословен начин на живот,“ каза в краткото си приветствие зам.-кметът Чобанов. Татяна Георгиева подчерта, че спортът си остава един от основните приоритети в дейността на Столична община и че градската управа ще продължи да подпомага децата с изявени дарби в тази област. За дейността на Фондация „София – европейска столица на спорта“ говори Анатоли Илиев. Учениците, завоювали високи постижения на международни първенства бяха наградени с ваучер на стойност 300 лева, а класиралите се на първо място в държавни първенства – с ваучер за 180 лв. Всички получиха и раничка с бранда на „София – европейска столица на спорта“. В края на церемонията отличените деца бяха щастливи да се снимат с един от най-добрите волейболисти в българската история, извел националния отбор до четвъртото място на олимпийските игри в Лондон 2012. Кристина Николова – първо място на Европейско първенство по кик-бокс за девойки, старша възраст, дисциплина „Лайт контакт“, категория 50 кг. 2. Пресиана Сърбинова - първо място на Балканско първенство по таекуондо WT за кадети, дисциплина „Пумсе“ 3. Ая Митева – трето място на Европейско първенство по конен спорт, дисциплина прескачане на препятствия за деца 4. Теодор Пенчев - първо място на Балканско първенство по таекуондо WT, дисциплина „Пумсе“ 5. Петър Угрински - второ място на Балканско първенство по таекуондо WT, дисциплина „Пумсе“ 6. Лора Кацарова - трето място на Балканско първенство по таекуондо WT, категория до 37 кг. 7. Ванеса Маркова – пето място на европейско първенство по таекуондо WT за кадети до 21 години, категория до 46 кг. 1. Александър Стефанов – две трети места на многобой и висилка и две втори места на земя и успоредка на Държавно лично – отборно първенство по гимнастика, финал, юноши, младша възраст 2. Венеса Радева – индивидуална награда „Най-добър централен блокировач“ от завоювано трето място на държавно първенство по волейбол за момичета до 13 години 3. Симеон Николов – индивидуална награда „най – полезен състезател“ MVP от завоювано първо място в крайното класиране на държавно първенство по волейбол за момчета 4. Христо Димитров - първо място на държавно индивидуално първенство по шейни за момчета, старша възраст 5. Коце Любчов – първо място на държавно лично първенство по вдигане на тежести за кадети до 17 години, категория до 81 кг. 6. Бранимир Павлов – първо място на държавен лично – отборен шампионат по плуване за деца, дисциплина 100 м. гръб, 200 м. гръб 7. Роза Божкова – първо място на държавно индивидуално първенство по шейни за момичета 8. Тала Мустафа Мохд Хабас – първо място на държавен личен шампионат по бокс за девойки, категория до 60 кг. 9. Стилиян Игнатов – първо място на държавен личен шампионат по бокс за младежи, категория + 91 кг. 10. Божидар Джуров - първо място на държавен личен шампионат по бокс за младежи, категория до 60 кг. 11. Гергана Стоянова – първо място на държавен лично – отборен шампионат по свободна борба за момичета, категория 58 кг.", "date": "2019.12.03", "title": "Столична община връчи награди на талантливи млади спортисти"}
{"url": "https://www.monitor.bg:443/bg/a/view/7-meseca-zad-reshetkite-za-oprjan-noj-v-gyrloto-na-sypruga-182452", "text": "7-месеца ще остане зад решетките 29-годишен жител на ямболското село Тенево, който застана пред Темида по обвинение,че е заплашвал с убийство майката на двете му невръстни деца. Сергей Валентинов е бил задържан около 19 часа на 12 май след сигнал на телефон 112, че се заканил да заколи живеещата с него на съпружески начала М.Г. Мургавият мъж бил в явно нетрезво състояние когато извадил касапски нож  и го опрял в гърлото на потенциалната си жертва, която се „провинила“ с неприготвяне на вечерята защото едното от децата този ден вдигнало висока температура и тя го водила на лекар. Само бързата намеса на съседи предотвратила кървавата развръзка на скандала, униформените полицаи пристигнали след като Сергей вече бил завързан със „свински ушички“ за дървения дирек на входната врата.7 месеца по-късно мургавелкото е склонил да сключи споразумение с наблюдаващия досъдебното производство прокурор, а съдът е одобрил наказанието от 7-месечен ефективен престой в затвора.След побоя и заплахите за убийство М.Г. е напуснала селото на Валентинов и е отишла да живее при родителите си в Сливенско, установи репортерска проверка.Заедно с нея са заминали и двете деца.", "date": "2019.12.03", "title": "7 месеца зад решетките за опрян нож в гърлото на съпруга"}
{"url": "https://www.monitor.bg:443/bg/a/view/mesi-pregyrna-shesta-zlatna-topka-182468", "text": "Лионел Меси за шести път е футболист №1 в света със \"Златната топка\" на списание \"Франс футбол\". Суперзвездата на „Барселона” спечели наградата за 2019-а в жестока битка с Върджил ван Дайк от „Ливърпул”. С шестата си награда Меси вече е еднолично номер едно в историята, след като Кристиано Роналдо остана с пет. Победителят има 686 т., а бранителят на “Ливърпул” е с 679. Третият - Кристиано Роналдо, е далеч назад с 476. При точкуване, в което журналистите от цял свят дават своите петици за най-добър играч на годината и анкетите са над 200, разликата е най-малката в историята.  За сравнение- в последните три години победителят винаги е имал поне 150 тoчки аванс. Любопитното е, че бранителят на Холандия и „Ливърпул” има 69 първи места, докато Лео Меси е с 61. Меси печели най-много вотове в Южна и Северна Америка, Африка и Океания, докато Ван Дайк е предпочетен в Европа и Азия.  „Ливърпул“ вкара четирима свои представители в топ 10 и десетима сред най-добрите 30 в списъка. Българският глас, който идва от журналистите Михаил Савов и Румен Пайташев, определя следната петица - 1. Ван Дайк, 2. Роналдо, 3. Меси, 4. Мбапе, 5. Марез. След церемонията Меси заяви, че се надява кариерата му да продължи още много години напред. \"Преди 10 години получих първата си \"Златна топка\", пак в Париж - каза Меси. - Спомням си, че дойдох с тримата си братя, тогава бях на 22 години. А сега, 10 години по-късно, получавам вече шеста награда, идвам заедно с жена ми и трите ми деца. И през цялото това време не спирах да мечтая и да се усъвършенствам всеки един ден. Надявам се, че пред мен има още много време във футбола, на терена. Знам много добре на колко съм години, но въпреки това смятам, че имам пред себе си футбол въпреки че това време лети неусетно. Най-важното е да продължа да се наслаждавам на футбола, на времето със семейството и с колегите си”, заяви още Лео Меси. Трофей \"Копа\" за най-добър млад играч спечели Матайс де Лихт от „Аякс“ и „Ювентус“. Втори е Джейдън Санчо от „Борусия“ (Дортмунд), а трети - Жоао Феликс - „Бенфика“ и „Атлетико” (Мадрид). Трофей \"Яшин\" за вратар номер едно на годината отиде при Алисон Бекер от „Ливърпул”, който спечели същата награда и в класациите на ФИФА и УЕФА. \"Златната топка\" при жените спечели капитанката на световния шампион САЩ Меган Рапино, която е и №1 в класацията на ФИФА.", "date": "2019.12.03", "title": "Меси прегърна шеста „Златна топка“  (ОБЗОР)"}
{"url": "https://www.monitor.bg:443/bg/a/view/gimnazisti-skochiha-sreshtu-zam-kmet-na-dobrich-tja-im-se-izvini-182457", "text": "Учениците от Езикова гимназия „Гео Милев“ в Добрич изразиха силното си възмущение от зам.-кмета Росица Йорданова, която публично ги обвини в увреждане на училищно имущество след мащабен ремонт на сградата. „Около 60 процента от налагащите се допълнителни ремонтни дейности в Езикова гимназия „Гео Милев” са в резултат на действията на учениците. Става дума за следи от ритници с крак по боядисаните стени, отчекната маса, след като е била блъскана в друга, петна от хвърляна гъба, след което са правени опити те да бъдат почистени“, заяви вчера на кметската оперативка Росица Йорданова. Изявлението й предизвика бум от възмущение от ученици, родители, учители, директор на гимназията. Според тях подобно твърдение е опит да се прикрие некачественото изпълнение на ремонтните дейности в гимназията. От Ученическия съвет публикуваха много снимки, в които ясно се виждат оголени тръби, висящи жици, паднали лампи, неравен и надигнат вече ламинат, дупки по пода и т. н. Според директора Милена Иванова, проблем с ламината има в почти всички класни стаи. Той се отваря, надува се и играе, защото отдолу не е сложена основа каквато е необходимо, тъй като по проект не било казано, че трябва да има замазка. На специална пресконференция днес зам.-кметът Росица Йорданов се извини на учениците. „Моето изявление на кметската оперативка, че 60 процента от допълнителните ремонти в Езиковата гимназия се налагат в резултат на действията на учениците, е субективно от моя страна и аз се извинявам“, каза Йорданова. Според нея, основната вина била на изпълнителя, а само незначителна част е по вина на учениците.  Ръководителят на проекта, г-жа Михова от Община Добрич поясни, че от Езикова гимназия са им изпратили уведомление с нередности, които са констатирали. Направен е обход на обекта и изпълнителят ще отстрани всички дефекти за своя сметка. Заради налагащите се ремонтни дейности на сградата учениците от Езикова гимназия преминаха на трисменно обучение – от 07.30 ч. до 19.30 ч., с по 30 минути учебен час, вероятно до средата на януари следващата година. Това предизвика бурно негодувание както от страна на гимназистите, така и от техните родители. Ремонтът на сградата на Езикова гимназия се осъществява по проект на Община Добрич „Реконструкция и обновяване на образователна инфраструктура в Добрич“, финансиран по Оперативна програма „Региони в растеж“ и е на стойност 919 500 лв. без ДДС. Крайният срок за финализиране на ремонтните дейности е 23 януари 2020 г. На 16 септември обаче бе решено, че класните стаи в гимназията са готови и учениците започнаха нормално учебната година.  ", "date": "2019.12.03", "title": "Гимназисти скочиха срещу зам.-кмет на Добрич, тя им се извини"}
{"url": "https://www.monitor.bg:443/bg/a/view/ukrasiha-52-godishna-elha-za-koleda-v-kazanlyk-182453", "text": "11-метрова елха украси централният площад „Севтополис“ в Казанлък, дървото е било засадено преди 52 години насред  двора в село Голямо дряново от дядото на Диян Палазов, който преди дни решил да го отсече и подари на казанлъчани за празниците. Отсичането се наложило поради опасността мощната корено система на елхата да разруши темелите на къщата, за целта е било получено специално разрешение от еколозите на общината. Запалването на коледните светлини в града на розите и калашниците ще стане на 13 декември след празничен парад от хлапетата от градските детски заведение и концертно изпълнение на младите таланти Мартина Иванова и Яви.Специален детски кът вече е изграден в парк Розариум.", "date": "2019.12.03", "title": "Украсиха 52–годишна елха за Коледа в Казанлък"}
{"url": "https://www.monitor.bg:443/bg/a/view/gotov-e-registyryt-na-socialnite-predprijatija-182469", "text": "Напълно автоматичният национален регистър на социалните предприятия е готов от една седмица, съобщи заместник -министърът на труда и социалната политика Султанка Петрова. Тя откри Втория регионален форум за социално предприемачество, който започна днес и ще продължи до 5 декември в \"Изложбена зала-ЦУМ\" - София. Форумът е организиран от МТСП и от Националния съюз на трудово-производителните кооперации. Регистърът е изцяло автоматизиран, ще могат да се подават документи по електронен път, онлайн ще се проверяват и съответните документи, които са необходими, няма да има субективен човешки фактор при преценката, каза заместник-министърът. В момента около 4500 предприятия са се самоопределили като социални, но след вписването в регистъра ще стане ясно реално колко е бройката на предприятия с такава дейност. Така ще може да се прецени кои да бъдат подпомагани. В следващата година ще бъде отворена програма по ОПРЧР, чрез която ще се финансират такива предприятия, каза още Султанка Петрова. В момента социалните предприятия в България произвеждат около 0,75 на сто от брутния вътрешен продукт на страната. До 2021 г. е заложено като цел, че този дял трябва да достигне 2 процента от БВП, уточни тя.", "date": "2019.12.03", "title": "Готов е регистърът на социалните предприятия"}
{"url": "https://www.monitor.bg:443/bg/a/view/kustendilci-ludnaha-po-koledni-banketi-v-severna-makedonija-182458", "text": "Кюстендилци луднаха по коледни банкети в съседна Северна Македония, обявиха местни туроператори. Масово шефовете на фирми от областния град предпочитат да направят този жест към служителите си. Цели бусове потеглят почти ежедневно към Северна Македония, където в едни от най-култовите заведения ги очаква ядене и пиене на корем. Цената на човек пък е 35 лв., като в куверта влиза неограничено ядене, алкохол и транспорт в двете посоки. „Аз самият имам запазени дати до края на годината. Предпочитани дни са петък, събота и неделя, най-малкото, за да успеят хората да се отпуснат подобаващо. Цената също е примамлива предвид предлагането“, коментира кюстендилец, който е от години в туроператорския бранш. Не случаен е и фактът, че по празници - Коледа и Нова година, все повече са мераклиите да посетят по-топлите страни. „Най-малкото ако сравним цените в по-големите зимни курорти, и в чужбина те вече се доближават, а всеки би искал да види нови и различни места“, коментира още от туристическия бранш. Сред атракциите е Новогодишна нощ в Турция. Там офертата от 330 лв. включва празнична вечеря на кораб в Босфора, екскурзоводска програма в Истанбул, нощувка и път. „Всеки сам преценява колко пари да похарчи за празниците. Каквото и да си говорим обаче няма човек, който да не иска да изпрати годината подобаващо“, обясняват още туроператори от областния град.", "date": "2019.12.03", "title": "Кюстендилци луднаха по коледни банкети в Северна Македония"}
{"url": "https://www.monitor.bg:443/bg/a/view/pratiha-na-treta-popravka-obvinenie-za-dvojno-ubijstvo-182455", "text": "Състав на старозагорския окръжен съд върна за трети пореден път обвинителен акт по наказателно дело за двойно убийство с мотива, че въпреки дадените конкретни указания не са били отстранени явни фактически грешки и дори били допуснати нови, сгрешени били дори имената на важни свидетели. Престъплението , за което обвиняеми са 26-годишната Виолета Ангелова, 23-годишният й братовчед Ангел Сашев и техният авер от Нова Загора , 25 – годишният Митко Стоянов е извършено на 21 срещу 22 ноември 2017 година пред дискотека на центъра на село Паничерево. В масовия бой тогава след концерт на фолкдивата Мира , в който  участвали  три дузини мъже и жени ,загиват от прободни рани и удари с метална тръба и кол баща и син Иван Антонов  Иванов и Антон Иванов Антонов от близкото градче Николаево. Две години по-късно все още не е изяснено какви точно са били мотивите на убийците, нямало яснота и по какъв точно начин са нанесени ударите с ножа по телата на жертвите, мотивира връщането на обвинителния акт обратно на прокуратурата председателят на съдебния състав Красимира Дончева. Защитниците на Виолета, Ангел и Митко припомнят, че още на първото разпоредително  заседание са настояли за следствен експеримент, но това така и не се е случило. Съдът остави досегашните мерки за неотклонение на подсъдимите „задържане под стража“, въпреки че от деня на престъплението са изминали повече от 2 години. В хода на заседанието стана ясно, че двама от гражданските ищци-близки на убитите са починали, а други двама са в неизвестност след заминаване в чужбина. Искове за нанесени неимуществени вреди, болки и страдания внесени от роднините на  жертвите са в размер на близо 400 000 лв. Прокурор Юлиана Станева е категорична че ще протестира връщането на обвинителни якат пред  апелативния съд в Пловдив.Според адвокатите следващото разпоредително заседание може да се очаква едва през пролетта на 2020 година.  ", "date": "2019.12.03", "title": "Пратиха  на трета „поправка“обвинение за двойно убийство"}
{"url": "https://www.monitor.bg:443/bg/a/view/planyt-smart-l-ot-vivacom-idva-s-dopylnitelni-10-000-mv-na-mesec-182443", "text": "През декември тарифният план SMART L+ от VIVACOM е с неограничени минути и 10 000 MB на максимална скорост. Планът идва и с включен абонамент за TIDAL и интерактивния медиен портал TV GO за целия срок на договора. Клиентите получават достъп до филмовия пакет MAXI и цялото съдържание на HBO в HBO On Demand. За спортните фенове е добавено ексклузивното спортно съдържание от пакетите MAX Sport и DiemaXtra, а за най-малките – видео курс за деца Disney English. Като бонус всеки месец VIVACOM предоставя допълнителни 10 000 МВ трафик към приложението TV GO, а трафикът към TIDAL е безплатен до края на 2019 г. Мобилният план SMART L+ e с месечна такса от 29.99 лв. Всички включени екстри са валидни и за плановете от SMART L+ нагоре за целия срок на договора.", "date": "2019.12.03", "title": "Планът SMART L+ от VIVACOM идва с допълнителни 10 000 МВ на месец "}
{"url": "https://www.monitor.bg:443/bg/a/view/spipaha-uchitelka-s-35-grama-kokain-182444", "text": "Търновска учителка беше спипана с кокаин по време на полицейска акция. Жената, която работи в една от местните детски градини, била спряна с автомобила си в село Шереметя. Полицаите обаче забелязали, че непосредствено реди проверката, водачката изхвърлила през прозореца на автомобила пакет. Пакетът е проверен и в него се оказало, че има 35 найлонови плика с около 35 грама бяло прахообразно вещество, което при полеви наркотест реагирало на кокаин. 34-годишната жена е задържана с полицейска мярка за срок до 24 часа. След случилото се тя вероятно ще бъде уволнена дисциплинарно от работа за уронване престижа на професията. 30 грама амфетамин е открит при проверка на 56-годишен мъж в свищовското село Ореш. Освен амфетките, у мъжа е открити още и около 50 грама марихуана. Същата ека дрога е намерена при проверки и в още няколконаселени места. В Д. Оряховица е извършена проверка на лек автомобил „БМВ”, управляван от 20-годишна водачка и с четирима пътници. В хода на проверката в единия от пътниците е намерено пликче с 2 грама канабис. В същия град, в частен дом са намерени още 30 грама марихуана и у 16-годишно момче – 4 грама. Наред с това при полицейски проверки са установени и двама водачи, седнали зад волана с дрога кръвта. 41-годишен мъж от В. Търново е спрян за проверка на главния път София – Варна и апаратът е дал положителна проба за наличие на кокаин в кръвта му. В Търново пък 19-годишен шофьор е с отчетено наичие на канабис. Младежът е отказал допълнителна кръвна проба. Двамата водачи са задържани с полицейска мярка. Срещу тях са образувани бързи производства и те ще бъдат изправени пред съда.  ", "date": "2019.12.03", "title": "Спипаха учителка с 35 грама кокаин"}
{"url": "https://www.monitor.bg:443/bg/a/view/dimityr-iliev-gonim-pobeda-nad-levski-i-vtoro-mjasto-na-polusezona-182442", "text": "Капитанът на „Локомотив“ (Пловдив) Димитър Илиев разкри, че тимът му ще преследва три победи до края на календарната година. “Смърфовете” приемат „Литекс“ за Купата на България, гостуват на „Дунав“ и ще спорят с „Левски“ на „Лаута“ в дербито от последния кръг за календарната година. „Ще гоним победата над „Левски“, за да си осигурим второто място на полусезона“, заяви Илиев, който бе награден за футболист номер 1 на месец октомври от Пресклуб „България“. Той изрази недоволството си от съдийството в изминалите два мача и призна лекото отстъпление в представянето на „Локомотив“. Получилият първа повиквателна за националния отбор нападател не скри, че е останал доволен от жребия за баражите на Евро 2020 и се надява да дебютира в състава на Дерменджиев. Той заяви, че Унгария, Исландия и Румъния са на нашето ниво и шансовете са изравнени. Според него ключово е, че двубоите ще се проведат на „Васил Левски“ и призова българите за подкрепа и малко позитивизъм. Запитан за ситуацията с бившия му отбор „Локомотив“ (София), Илиев заяви: „Прекарах две прекрасни години в „Локо“ (София). Имам хубави отношения с феновете, но това, което се случи на мача с „Хебър“ е недопустимо. Няколко човека петнят името на клуба. На „Локомотив“ не му приляга да е във Втора лига.“", "date": "2019.12.03", "title": "Димитър Илиев: Гоним победа над „Левски“ и второ място на полусезона"}
{"url": "https://www.monitor.bg:443/bg/a/view/ursula-poluchi-zvyneca-na-evrokomisijata-ot-unker-182456", "text": "Досегашният ръководител на Европейската комисия Жан-Клод Юнкер предаде днес на своя приемник Урсула фон дер Лайен звънеца на председателя на институцията. Когато станах председател, ми дадоха този звънец, за да прекъсвам изказвания, по-дълги от три минути. Всички изказвания бяха над три минути, този звънец не върши работа, пошегува се той. Юнкер добави, че всяко сбогуване е една малка смърт и призна, че днес е натъжен. По неговите думи председателският пост в ЕК е най-важният изобщо в ЕС. Фон дер Лайен посочи, че се налага да \"догони\" Юнкер не само с чувството му за хумор. Тя призова Юнкер да не лишава Европа от съвети. Никой не се е грижил за Европа толкова, колкото теб, неведнъж постигна невъзможното, добави тя. Фон дер Лайен отбеляза преговорите на Юнкер с президента на САЩ Доналд Тръмп и предотвратяването на нови мита върху изнасяните европейски стоки. Всички ти дължим огромна благодарност за това, каза тя. В началото на церемонията в централата на ЕК на стената с портретите на досегашните председатели бе поставена и снимка на Юнкер. Това е стената на великите европейци и ти си един от тях, обърна се към своя предшественик Урсула фон дер Лайен.", "date": "2019.12.03", "title": "Урсула получи звънеца на еврокомисията от Юнкер "}
{"url": "https://www.monitor.bg:443/bg/a/view/sglobiha-nova-piesa-ot-razkazi-na-chehov-182441", "text": "Какво е любовта? Може би две сърца, които туптят с еднаква честота; умове, които работят на еднаква дължина на вълната. Или подводното течение от чувства, което предизвиква катаклизми в душите, докато на повърхността притежателите им привидно са заети със съвсем делнични занимания... Във всеки случай, и трите определения важат за ситуациите в новия спектакъл на театър „Възраждане“ по разкази и повести на Чехов с режисьор Стилиян Петров. „За едно явление от електричеството“ е пиеса, която великият класик на драмата никога не е писал. В основата й са разказите „Черният монах“ и „Годеница“, но познавачите навярно ще открият настроения или едва загатнати аромати и от останалата проза на Антон Павлович. Но, да, наистина се е получила пиеса. Стилиян Петров, който е автор на сценичната версия на текста, така умело е подбрал и сглобил детайлите, че в спектакъла присъстват на Чехов и най-важното – типичната чеховска атмосфера като нежен димен воал се стеле над случващото се. И над леко кичозния декор с горичка, полянка, поточе, който сякаш ни се „надсмива“ като част от видимия свят, докато най-важното бълбука отдолу, под кората на зримото. В представлението я има и аристократичната сянка на градината (не точно вишнева, вероятно ябълкова, защото с този плод героите от време на време се заиграват). За нейната евентуална бъдеща съдба, попаднала в ръцете на безхаберници и парвенюта, се тревожи грижовният стопанин Егор (Свежен Младенов). Има я провалената актриса (Мариана Жикич), съсипала живота си с неподходящ човек и без време погребала детето си. Има го нереализирания творец (Анатоли Лазаров), само че не е писател, а художник, който посяга на себе си заради нещастна любов. Има го желанието да заминеш другаде, където животът няма да те подмине, у годеницата, а после и съпруга Таня (Донка Аврамова-Бочева), чиято обич и веселост се сриват под тежестта на пристъпите на мъжа й. Отчетливи отгласи от „Вишнева градина“, „Чайка“, „Три сестри“, „Вуйчо Ваньо“, „Иванов“... И най-вече – неудовлетворението от празния живот и копнежа по смисленост, който все някой от персонажите артикулира във всички пиеси на Антон Павлович Чехов. Гръбнакът на този спектакъл, изграден по мотиви от разказите му, обаче са срещите на перспективния учен Андрей (силно превъплъщение на младия Йордан Ръсин, тазгодишния носител на наградата „Андрей Баташов“) с призрака на Черния монах (Георги Златарев), който според легендата се явява на хората на всеки 1000 години. Всички герои в имението са страдащи интелектуалци, но точно с този, който би трябвало да е най-рационален, избира Монахът да води философските си диспути за смисъла на усилията, славата, устройството на обществото, приносът към човечеството. И точно него ще подлуди, защото Андрей се чувства по-добре в своя измислен свят, отколкото в баналното и болно ежедневие. Актьорският ансамбъл е отличен, а сцената със сватбата на Андрей и Таня, където пословичното руско разпищолване с буйни танци и леещо се шампанско е красива вакханалия, стилизирана до метафора на пълната житейска дезориентация на добрите и умните в този груб свят. Преводът е на проф. Людмил Димитров, Венелин Шурелов и Елица Георгиева са създали визията на спектакъла, хореограф е Теодора Попова, а въздействащата музика е на Мишо Шишков-син.", "date": "2019.12.03", "title": "Сглобиха нова пиеса от разкази на Чехов"}
{"url": "https://www.monitor.bg:443/bg/a/view/botas-naj-aktiven-pri-testovete-na-novite-gumi-182439", "text": "Изключително важни тестове започнаха на пистата Яс Марина в Абу Даби. Новите продукти на \"Пирели\" бяха разработени след оплаквания, че гумите не загряват добре и се износват твърде бързо. Всеки пилот разполага с по 20 комплекта гуми за теста. Прави се пряко сравнение между настоящите спецификации и тези, предвидени за следващия сезон. При предишните изпитания в Остин, Тексас, по време на тренировките за Гран при на САЩ, екипите бяха недоволни от новите типове, защото нямаха сцепление. Условията тогава обаче бяха много специфични. \"На Яс Марина можем да направим по-верен избор на височина на шасито, натиск, работа на новите рамена на гумите. Тогава всички ще преценим данните\", обясни спортният шеф на \"Пирели\" Марио Изола. Валтери Ботас използва най-активно новите модели гуми в първите часове на изпитания. Останалите пилоти предпочетоха първо да започнат с познатите смеси от вече приключилия сезон. \"Мерцедес\" не разчитат на шесткратния си шампион Люис Хамилтън в теста, като след изявите на Ботас във вторник, днес за \"Сребърните стрели\" ще кара Джордж Ръсел.", "date": "2019.12.03", "title": "Ботас най-активен при тестовете на новите гуми"}
{"url": "https://www.monitor.bg:443/bg/a/view/reta-objavi-hoakin-finiks-za-lichnost-na-godinata-182432", "text": "Актьорът Хоакин Финикс, който през последните месеци все по-често попада под светлината на прожекторите заради превъплъщението си в Жокера, беше обявен за Личност на 2019 година от организацията PETA (Хора за етично отношение към животните). 45-годишната звезда е веган още от дете и е виден защитник на правата на животните, заради което от организацията решават да го изберат за носител на почетната титла. \"Хоакин Финикс никога не пропуска възможността да отклони вниманието от себе си и да го насочи към бедственото положение на животните. той е и достоен пример за подражание. Горди сме да поставим началото на наградния сезон, отдавайки почит към неговата отдаденост да показва на всички, че когато става въпрос за страх, болка и любов, човешкото същество не се различава от кокошка или хамстер\", заяви президентът на PETA Ингрид Нюкърк.", "date": "2019.12.03", "title": "РЕТА обяви Хоакин Финикс за Личност на годината"}
{"url": "https://www.monitor.bg:443/bg/a/view/montana-vze-avstrijski-nacional-182440", "text": "Волейболният \"Монтана\" се подсили с австрийски национал. Това е 26-годишният разпределител Максимилиан Талер, който идва от румънския гранд \"Стяуа\" (Букурещ). Договорът на Талер е за един сезон. От ръководството на \"Монтана\" правят всичко възможно, за да подготвят документите му и да го картотекират за мача с шампиона \"Нефтохимик\" (Бургас) в петък.", "date": "2019.12.03", "title": "\"Монтана\" взе австрийски национал"}
{"url": "https://www.monitor.bg:443/bg/a/view/fehtovkata-goni-kvota-za-tokio-182447", "text": "Българската фехтовка ще се бори за поне една олимпийска квота за игрите в Токио 2020. Квалификационният турнир е през април в Мадрид и ръководството на федерацията е оптимистично настроено, след като изпраща една от най-успешните години в историята си. Надеждите ни са свързани с Йоана Илиева и всички, които ще участват в състезанието на сабя мъже и жени, и шпага мъже. 18-годишната Илиева получи тържествено Световната си купа на сабя за жени до 20 г. на церемония в Лозана през уикенда. Възпитаничката на националния селекционер Ивайло Воденов бе наградена лично от президента на международната федерация Алишер Усманов. „Цялата зала ми стана на крака, а аз бях на една маса с олимпийски шампиони, които се отнасяха с мен като с равна“, разказа развълнуваната Илиева. На същата гала вечер Васил Миленчев беше избран за четвърти пореден път за най-добър съдия в света. Федерацията се гордее още с Тодор Стойчев, който поведе в световната ранглиста за кадети, Галин Генов - трети на европейското на сабя за младежи в Италия, а с отлични представяния в своята възрастова група са и Рахим Рашайда (шпага), Йордан Гълъбов (шпага), Белослава Иванова (сабя), Емма Нейкова (сабя). „Пожелавам всички те да надминат моите резултати, но и това, което са постигнали досега, е изключително“, похвали ги легендарният сабльор Васил Етрополски, който е световен шампион и трикратен носител на Световната купа.", "date": "2019.12.03", "title": "Фехтовката гони квота за Токио"}
{"url": "https://www.monitor.bg:443/bg/a/view/mladojenci-dariha-na-priut-kyshtichki-za-kucheta-182448", "text": "Младо семейство от Казанлък подари  седем  къщички на общинския приют за бездомни кучета, средствата са събрани от сватбарите на празника им след като прочели в поканите да заменят традиционните букети с левчета за благотворителност. На специално приготвената касичка младоженците, учителка и оръжейник от заводите „Арсенал“ поставили надпис:\"Кауза една сърцата ни обхвана в плен/и искаме парите за букет в този ден/да дадеш, да не остане и един пес неприютен!\" Първоначално, младоженците замисляли със събраните средства да закупят храни и медикаменти за бездомните животни, но с напредването на студеното време, идеята им се променила в по-мащабна. Вместо храни и медикаменти, които са само моментно облекчаване на нуждите на приюта, семейството закупило и дарило седем броя чисто нови къщички за кучета, които вече са доставени в приюта.Къщичките са изработени от пазарджишка фирма, приятел е осигурил и безплатен транспорт. Акцията на младоженците е намерила отзвук в целия град, на няколко места по кварталите вече са поставени дървени жилища за четириногите, скитащи се по улиците. Приютът съществува от 2005 година, той е създаден по съвместен проект на общината с Австрийско-Българската организация за защита на животните.През м.г. тук са били кастрирани 553 животни по договор за сътрудничество с  „Тиехилфе Зюдан – Австрия” и с подкрепата на фондация „Анимал хоуп България – Казанлък“. 480кучета и котки са били осиновени за 6 години.", "date": "2019.12.03", "title": "Младоженци дариха на приют къщички за кучета "}
{"url": "https://www.monitor.bg:443/bg/a/view/prashtame-dvama-atleti-na-evropejskoto-po-kros-182438", "text": "България ще бъде представена от двама лекоатлети на европейското първенство по крос кънтри, което ще се проведе на 8 декември в Лисабон (Пор). При мъжете ще стартира балканският вицешампион и шампион на страната ни за 2019 г. Йоло Николов. Най-добрата ни състезателка при девойките старша възраст Елица Тодорова ще бяга при двойките под 20 г. При мъжете на 10 225 м заявки за участие са подали 102-ма атлети от 29 европейски държави. Най-много представители имат Великобритания и Испания - по 8, Ейре и Швеция - по 7, Португалия и Франция - по 6, Дания и Италия - по 5. Йоло Николов (35 г.) е един от доайените в шампионата, като само трима бегачи ще са по-възрастни от него. За Николов това ще бъде осмо участие при мъжете на първенствата по крос на Стария континент, което е абсолютен рекорд за България. Миналата година на шампионата в Тилбург (Хол) Митко Ценов се нареди на 24-то място при мъжете, Йоло Николов се отказа по средата на дистанцията, Иво Балабанов финишира 30-ти при младежите под 23 г., а Милица Мирчева се класира на 40-то място при жените. Сега в битката за разпределение на медалите при девойките под 20 г. ще влязат участие 100 състезателки от 27 нации. Трасето в тази възраст e с дължина 4225 м. Общо 602-ма атлети от 40 държави ще стартират в 26-ото издание на европейското.  ", "date": "2019.12.03", "title": "Пращаме двама атлети на европейското по крос"}
{"url": "https://www.monitor.bg:443/bg/a/view/dejvid-harbyr-stava-supergeroj-v-chernata-vdovica-video-182421", "text": "Дейвид Харбър, когото зрителите обикнаха от сериала „Странни неща“, ще се включи в първия самостоятелен филм за Черната вдовица на „Марвел“. Актьорът, прекарал четири месеца в България за снимките на „Хелбой“, влиза в ролята на Алексей Шостаков (Червеният пазител), който – според описанието на лентата, е руският еквивалент на Капитан Америка. „Черната вдовица“ ще бележи екрана от 1 май 2020 г. След 15-годишно чакане Наташа Романоф най-накрая ще се сдобие със самостоятелен филм. Сюжетът ще проследи емблематичната героиня на Скарлет Йохансон и нейния път от опасен наемен убиец на КГБ, през агент на ЩИТ, до лидер на сломените Отмъстители и в крайна сметка до саможертвата ѝ в името на спасението на половината от живите същества във Вселената, унищожени от Танос. Действието на се развива малко след събитията от Първият отмъстител: Войната на героите, когато Отмъстителите са разединени, а част от тях са в немилост, включително и Черната вдовица. Докато бяга от закона, Наташа Романоф, която може би за първи път в живота си е оставена да действа свободно и сама да взима решения за съдбата си, трябва да се изправи срещу демоните от мрачното си минало. Надявам се да е едновременно експлозивен и динамичен, с всички страхотни елементи на жанра, но и да разглежда теми като съмнение, срам, съжаление…“, категорична е Йохансон. Режисьор на Черната вдовица е Кейт Шортланд (Lore, Berlin Syndrome), по сценарий на Джак Шейфър („Мошенички от класа“) и Нед Бенсън (The Disappearance of Eleanor Rigby). Продуцент е Кевин Файги, а на екрана ще разпознаем още Флорънс Пю, Рейчъл Вайс, Рей Уинстън, Мишел Лий, О. Т. Фегбенле, Уилям Хърт и др.", "date": "2019.12.03", "title": "Дейвид Харбър става супергерой в „Черната вдовица“ (ВИДЕО)"}
{"url": "https://www.monitor.bg:443/bg/a/view/evroliderite-iskat-nulevi-emisii-do-2050-g-182446", "text": "Нетните парникови емисии да бъдат сведени до нула до 2050 г. За такова споразумение ще се настоява на срещата на евролидерите в Брюксел другата седмица, показва черновата на общото им изявление, възвестявайки задаваща се остра битка на събранието им, предаде Ройтерс. Намерението за срещата на върха на 12 и 13 декември на лидерите от съюза е да бъде подкрепена \"целта за постигането на климатично неутрален ЕС до 2050 г.\" според документа, видян вчера от Ройтерс. Предишни опити обаче бяха блокирани от Полша, Унгария и Чехия, които са зависими от въглищата. Те са заявявали, че са против климатична неутралност до 2050 г. поради опасения, че намаляването на парниковите емисии ще задуши икономиките им. За да бъде убеден лагерът на нежелаещите, в черновата на заключителното комюнике е записана формулировката \"справедлив и социално балансиран преход\", споменава се също за съобщението на Европейската инвестиционна банка за деблокиране на 1 трилион евро за зелени инвестиции до 2030 г., както и за нуждата от гарантиране на енергийната сигурност и конкурентноспособността по отношение на чужди сили, които не преследват постигането на подобни цели за климата. Черновата, която е подготвена предварително преди обсъжданията на лидерите, все още подлежи на промени. Но накрая за приемането й ще е нужна единодушната подкрепа на националните лидери от ЕС, за да бъде постигнато споразумение. Новата Еврокомисия също си поставя за цел да настоява за климатична неутралност до средата на века и иска да направи целите за климата на ЕС до 2030 г. по-амбициозни. Сегашните цели предвиждат до 2030 г. съюзът да намали парниковите си емисии с 40% в сравнение с равнищата от 1990 г. Новата комисия, ръководена от германката Урсула фон дер Лайен, се надява да повиши тази цел до поне 50 процента.", "date": "2019.12.03", "title": "Евролидерите искат нулеви емисии до 2050 г. "}
{"url": "https://www.monitor.bg:443/bg/a/view/shefyt-na-policijata-v-chikago-uvolnen-zaspal-pijan-zad-volana-182427", "text": "Началникът на полицията в Чикаго Еди Джонсън беше уволнен неочаквано от кмета Лори Лайтфут само седмици, преди да се оттегли от поста заради пенсиониране в края на годината, предаде АП. В изявление Лайтфут обясни решението си със „серия етични пропуски, които са нетърпими“.  60-годишният Джонсън заяви, че се пенсионира и се оттегля като ръководител на втората по големина общинска полиция в страната, след като на 17 октомври бил намерен заспал зад волана на колата си.  Друг шофьор се обадил на 911, а Лайтфут заявила пред в. „Чикаго Сън Таймс“, че Джонсън й е казал, че е изпил „няколко питиета на вечеря“ преди инцидента. Инцидентът се проверява независимо.  „Господин Джонсън беше умишлено нечестен с мен и предаде разказ, пълен с лъжливи твърдения относно аспектите на инцидента, случил се в ранните сутрешни часове на 17 октомври“, заяви кметът на Чикаго. „Ако знаех всички факти по онова време, щях да го освободя от длъжността началник още тогава и там.“  Лайтфут не пожела да сподели подробностите, които е научила впоследствие, като заяви, че го прави от уважение към семейството на Джонсън.  По-рано през ноември тя обяви, че бившият шеф на полицията в Лос Анджелис Чарли Бек ще поеме длъжността временен началник на полицията в Чикаго след пенсионирането на Джонсън.", "date": "2019.12.03", "title": "Шефът на полицията в Чикаго уволнен, заспал пиян зад волана"}
{"url": "https://www.monitor.bg:443/bg/a/view/ucheni-otglejdat-choveshka-jleza-v-prase-182425", "text": "Изследователска група от японския университет \"Мейджи\" с ръководител проф. Хироши Нагашима е подала заявка за провеждане на експеримент по отглеждане на човешка жлеза в организма на прасе, съобщи обществената телевизия Ем Еч Кей. С помощта на генетични манипулации оплодена свинска яйцеклетка ще бъде лишена от възможността да създаде панкреас. След това в нея ще бъде внедрена човешка индуцирана стволова клетка. След завръщането й в организма на прасето яйцеклетката трябва да се развие в зародиш с панкреас с характеристики, близки до човешкия орган. По време на експеримента ще бъде проследен само процесът на развитието на органа. В Япония досега не бяха разрешени подобни експерименти, но забраната падна през месец март. В Токийския университет се подготвят подобни опити с мишки. В същото време в Япония все още е забранено присаждането на хора на органи, отгледани върху животни.", "date": "2019.12.03", "title": "Учени отглеждат човешка жлеза в прасе"}
{"url": "https://www.monitor.bg:443/bg/a/view/reporterite-krijat-kolko-dushi-popylvat-anketite-im-182430", "text": "„Репортери без граници“ отново скриха колко души попълват анкетите им за свободата на словото у нас, въз основа на които страната ни бе запратена на 111-то място в класацията на НПО-то. Вчера представители на организацията, чиито рейтинги вече години наред са използвани от медиите от обкръжението на подсъдимите олигарси-издатели у нас начело с Иво Прокопиев за разпространението на фалшиви новини, бяха на среща с премиера Бойко Борисов. След двучасов разговор с министър-председателя, генералният секретар на „Репортерите“ Кристоф Делоар и отговорничката за България Полин Адес-Мевел дадоха изявление, на което обаче така и Заявиха, че не бройката не се казвала, но гледали анкетираните да бъдат от различните видове медии. В същото време преди няколко месеца излезе информация, че реално анкетите, върху които се прави т.нар. индекс за свобода на словото, са попълвани от едва десетина души, като само част от тях са журналисти, при това – фрийленсъри. Останалите са НПО-та и „медийни експерти“, принадлежащи именно към обкръжението на Прокопиев и сие. В същото време при разговора от НПО-то предложили да бъде изготвена „пътна карта с мерки“, които да доведат до „подобряване на медийната среда“, в това число и дистрибуцията на пресата. Според Делоар тази пътна карта и мерки можела да се осъществи и със законодателни промени, без обаче да поясни какви точно трябва да са те. Въпреки това те ще изпратят на премиера своите предложения, а Борисов се ангажирал да ги разгледа. В същото време, по думите на самите представители на организацията, Борисов категорично е отрекъл да има натиск над медии и журналисти у нас. като е посочил също, че е горд с икономическия растеж на страната и е допълнил, че това е основа за повишаване на свободата на словото у нас. Посочил също, че държавното дружество „Български пощи“ ще извършва разпространение и продажба на печатни издания Самият премиер малко по-късно публикува в профила си Фейсбук снимки от срещата, а от текста към тях става ясно, че властта е готова да направи законодателни промени, които да гарантират на медиите независимост,. „Високо ценя диалога с неправителствения сектор по една безспорно значима тема за всяко демократично общество, каквато е свободата на словото“, написа Борисов и добави, че обсъдили с Делоар възможностите страната ни да подобри позицията си съобразно индекса за свободата на пресата. „Поканих техни представителите да участват с предложения за законодателни промени, които да гарантират на медиите независимост, а на обществото правото на вярна и точна информираност.“, заключва Борисов. От МС изпратиха и прессъобщение, в което се посочва, че идеята „Български пощи“ да разпространяват печата цели да се подобри съществуващата към момента конкуренция на пазара и издателите на печатни произведения ще имат достъп до крайния потребител при предварително оповестени ясни параметри. Борисов не пропуснал да напомни, че чрез еврокомисаря ни Мария Габриел вече две години страната ни активно участва и в изработването на друга група мерки, касаещи дезинформацията и фалшивите новини. По думите му явлението придобива все по-големи мащаби и буди сериозна тревога. „Фалшивите новини и дезинформацията рушат основните на доверието между гражданите и институциите“, категоричен бил Борисов.", "date": "2019.12.03", "title": "„Репортерите“ крият колко души попълват анкетите им"}
{"url": "https://www.monitor.bg:443/bg/a/view/grafa-shte-zashtitava-koronata-si-v-7-sezon-na-glasyt-na-bylgarija-182415", "text": "Влади Амопов-Графа отново ще седне в треньорския стол за седмия сезон на музикалното риалити „Гласът на България“. Той се завръща, за да защити короната си в предаването, което ще се излъчи през пролетта на 2020 г., след като се доказа като най-успешния ментор в последния сезон, извеждайки Атанас Каталиев до победата. Графа ще сформира нов отбор с амбицията да докаже, че неговите избраници са истинските и големи звезди в музикалното шоу. „Очаквам го с трепет. Със сигурност ще бъде поредният силен сезон на шоуто с много талантливи участници. Нямам търпение“, заяви Графа пред bTV. Само преди дни пък той пусна ново , която даде заглавието и на последния му албум.", "date": "2019.12.03", "title": "Графа ще защитава короната си в 7 сезон на „Гласът на България“"}
{"url": "https://www.monitor.bg:443/bg/a/view/kobrata-shouto-v-plovdiv-shte-e-grandiozno-182431", "text": "Българската звезда на професионалния боксов ринг Кубрат Пулев очаква труден мач за по-малкия си брат Тервел на 14 декември в Пловдив. Тервел Пулев се изправя срещу американеца Дешон Уебстър в гвоздея на вечерта по време на боксовото шоу в зала \"Колодрума\". Кобрата обаче вярва, че брат му вече е достатъчно добре подготвен и има реални шансове за победа. Залогът е интернационалната титла на WBА. \"Направиха доста спаринги в чужбина. Съперникът не е никак случаен. Много надъхан американец. Това е първа титла, за която Тервел ще играе. Надявам се да я спечели. Ще бъда плътно до него, както съм бил винаги\", подчерта Кубрат Пулев и продължи: \"Пак ще кажа, че брат ми трябва да си свърши работата. В ринга са той и неговият противник. За съжаление не мога да се кача вместо него. Тервел трябва да е много убедителен, да бъде сигурен и да знае какво прави. Ще бъде трудно, но не е невъзможно да победи.\" Самият Кубрат Пулев следи организацията на гала вечерта в Пловдив. \"Наблюдавам всичко. Взимам участие в организацията, в начина, по който се правят нещата. Ще бъде голямо и грандиозно шоу, което си заслужава да бъде видяно. Който желае, нека заповяда. Смятам, че ще остане с добро отношение към бокса. Това ще е доста различен тип състезание и ще е много интересно. Пловдив заслужава едно такова спортно събитие. Дано брат ми победи и то убедително. Вярвам силно\", заяви още Кобрата. Любопитен факт е, че боксьорът, който изуми публиката в \"Арена Армеец\" в София през 2018 година преди сблъсъка между Кубрат Пулев и Хюи Фюри - Леван Шония, ще участва в един от подгряващите двубои преди реванша на Анди Руис и Антъни Джошуа в Саудитска Арабия тази събота. Грузинецът се прослави с опита да набие треньора си след загубата от Спас Генов. Сега той първо ще излезе срещу непобедения американец Диего Пачеко в първия мач от боксовата гала в Дирия, а на 14 декември ще се боксира и в зала \"Колодрума\", където негов противник ще е отново Спас Генов. Междувременно промоутърите на Кубрат Пулев смятат да навлязат на нов пазар и по-специално на руския. Шефът на американската компания \"Топ Ранк\" Боб Аръм разкри, че през 2020 година планира десет галавечери, които да се проведат извън САЩ.", "date": "2019.12.03", "title": "Кобрата: Шоуто в Пловдив ще е грандиозно"}
{"url": "https://www.monitor.bg:443/bg/a/view/kamen-kostadinov-predlojil-lechkov-za-razjalvane-v-bfs-182435", "text": "Членът на Изпълкома Камен Костадинов е бил в основата на свалянето на Йордан Лечков от вицепрезидентския пост в БФС. Това разкри лично бившият депутат от ДПС пред bTV, като коментира кризата в управлението на футболната централата. Костадинов бе категоричен, че Лечков е уронил имиджа на БФС и затова е понижен единствено до член на Изпълкома. „Освободихме Йордан Лечков, предложението бе мое, защото е некоректно неговото държание и обижда всички останали членове, които излязоха като узурпатори, като лъжци, като хора, които са фалшифицирали неговия подпис, коментира Камен Костадинов. - Аз считам, че трябва да има възможно най-бързо конгрес, защото има обществено напрежение. Лечков каза, че няма нужда от конгрес, защото новите хора ще оберат успеха, ако България се класира за европейското първенство през 2020 година. Михаил Касабов управлява БФС, вписан е в Търговския регистър и няма две мнения по въпроса\", допълни бившият депутат. Той взе отношение и по разследването срещу БФС от прокуратурата по обвинение в злоупотреба с държавни средства. Освен това членът на Изпълкома защити вицепрезидента на БФС Атанас Фурнаджиев, който бе обвинен, че е усвоил средства, след като юноши са били на лагер в негов хотел в Банско по държавна програма. \"Не смятам, че някой в БФС е злоупотребил, защото имам доверие на колегите си и като юрист вярвам в презумпцията за невиновност. Ще е жалко, ако някой е бъркал в кацата с меда. Не е морално юношите да спят в хотел на вицепрезидента Фурнаджиев, но въпросът е много тънък, тъй като не съм убеден, че той го е направил, ако изобщо е знаел. Фурнаджиев е богат човек и няма нужда да се занимава с подобни неща“, допълни Костадинов.", "date": "2019.12.03", "title": "Камен Костадинов предложил Лечков за разжалване в БФС"}
{"url": "https://www.monitor.bg:443/bg/a/view/tomas-izhvyrcha-ot-igri-na-voljata-182420", "text": "Томас от бившето племе на славяните е първият отпаднал след разпадането на отборите в шоуто „Игри на волята“. 25-годишното момче, което доскоро е изкарвало прехраната си с танци в нощни клубове, изгуби дуел от военната Венцислава. В битката двамата първо трябваше да изкопаят дупка в пясъка и да минат под греда, а след това да наредят пъзел. На първото изпитание Томас беше по-бърз и успя да мине под гредата първи. Венцислава обаче успя да навакса и въпреки, че започна по-късно с пъзела успя да го нареди първа. гласят последните думи на Томас. Играта вече е в етап „всеки срещу всеки“. Ежедневно ще се провеждат по две битки. Първата е за имунитет. В нея участват всички и най-добрият ще спечели правото да не бъде номиниран, а останалите ще отиват на съвет и ще избират по двама участници, които ще излизат в битка за оцеляване.", "date": "2019.12.03", "title": "Томас изхвърча от „Игри на волята“"}
{"url": "https://www.monitor.bg:443/bg/a/view/166-snegorini-v-gotovnost-da-chistjat-sofija-182429", "text": "На 67 стоянки в София са разположени 166 снегорини, които при необходимост ще започнат работа по опесъчаване и отстраняване на снежната покривка от пътните платна, съобщиха от Столичната община. От сутринта екипите, ангажирани със снегопочистването в столицата започнаха обработка със смеси против заледяване на високи и стръмни места в града. Работят на моста на ул. „Марко Семов“ в район „Студентски“, разпръскват се соли против заледяване на пътни участъци в районите „Витоша“ и „Овча Купел“. В район „Банкя“ се обработват общинските пътища към кварталите „Михайлово“ и „Градоман“ ,както и към селата Вердикал и Клисура. Започна обработка на пътните платна и на бул. „Брюксел“ .Опесъчават се и пътищата в природен парк Витоша Драгалевци – Алеко и Бояна - Златни мостове. От „Московска“ 33 напомнят на шофьорите да излизат на пътя само с добре оборудвани и изправни автомобили, както и да шофират със съобразена с пътните условия скорост .", "date": "2019.12.03", "title": "166 снегорини в готовност да чистят София"}
{"url": "https://www.monitor.bg:443/bg/a/view/sobstvenicite-na-fiat-si-kupiha-tri-golemi-vestnika-nakup-182414", "text": "Базираният в Холандия инвестиционен холдинг “Exor“ на италианската фамилия Анели занапред ще контролира три от най-големите вестници на Апенините – римския „Ла Република“, торинския „Ла Стампа“ и генуезкия „Ил Секоло XIX“.   Тази възможност се очерта след като вчера смятаният за касичка на прочутото семейство холдинг купи за 102,4 млн. евро 43,78% от акциите на всекидневниците от техния досегашен собственик – издателския концерн “Gedi” на тримата синове на известния индустриалец Карло де Бенедети. „Exor”, в чиито портфейл са автомобилният гигант „ФИАТ – Крайслер - Аутомобилс“, заводът за баровски коли „Ферари“, футболният клуб „Ювентус“, авторитетният английски всекиденвник “Тhе Еconomist” и десетки други компании в Италия и чужбина, заема 19-то място в класацията на най-мощните световни икономически групировки със 143,2 млрд. евро оборот през 2018 г. и 5,4 млрд. евро нетна печалба. Договорът за покупката на трите вестника и на гравитиращите в орбитата им илюстровани издания, сред които е влиятелнит седмичник „Еспресо“, бе подписан от шефа на семейния холдинг Джон Елкан – първородния внук на митичния президент и собственик на ФИАТ Джани Анели. В изявление за журналисти Елкан посочи, че под ръководството на “Exor” трите популярни всекидневника ще продължат да бъдат стожери на авторитетната, качествената, професионалната и независима журналистика, която щяла да се подчинява единствено на читателския интерес. Той каза още, че ръководеният от него холдинг се заема с реализацията на сериозен бизнес-проект, благодарение на който придобитите издания ще отговорят на предизвикателствата на бъдещето чрез ускоряването на тяхната трансформация в технологичен и организационен план. Тези думи на Джон Елкан бяха „преведени“ от някои коментатори като заявка за все по-яко навлизане на интернет-платформите в масовата информация за сметка на печатните медии и като недвусмислено намерение за съкращаване на десетки работни места. В коментарите си за сделката не един и двама анализатори обясниха, че тя се е случила след истинска драма в семейството на индустриалеца Карло де Бенедети – извечния медиен съперник на Силвио Берлускони. Де Бенедети започва кариерата си като мениджър във ФИАТ на Джани Анели и след това постига сам зашеметяващи бизнес успехи, сред които е и основаният преди 30 г. и утвърдил се бързо като национален всекидневник в. „Република“. През 2016 г. той купува вестниците „Ла Стампа“ и „Секоло XIX” чрез нарочно създадения медиен концерн „Gedi“, когото оставя малко след това в ръцете на синовете си Рудолфо, Едоардо и Марко. Те обаче не проявяват интерес към издателския бизнес, не успяват да приведат контролираните издания в съответсвие с изискванията на времето, губят десетки милиони евро и в края на миналия октомври 85-годишния Карло започна да търси начини да си върне собствеността на „Gedi”. Но наследниците му го изпреварват, като намират надежден и богат купувач, който не само ги отървава от неприятно за тях начинание, но дори им покрива доста от загубите. Според запознати занапред “Exor” на фамилията Анели ще контролира над 75 на сто от големите италиански вестници и техните интернет-издания. Извън обсега на холдинга засега остава единствено флагманът на италианския печат в. „Кориере дела сера“, в който до 2016 г. обаче собствениците на ФИАТ са имали сериозно участие. Отстъпват го на самозаформилия се много бързо медиен магнат Урбано Каиро, който както Анели е от Торино, приятел е с членовете на семейството и дори е собственик на футболния отбор „Торино“ – местния съперник на техния „Ювентус“. Тези дадености карат злите езици между Алпите и Сицилия да шушукат, че „Кориере дела сера“ също е под контрола на най-голямата италианска и XIX-та в света икономическа групировка.  ", "date": "2019.12.03", "title": "Собствениците на ФИАТ си купиха три големи вестника накуп"}
{"url": "https://www.monitor.bg:443/bg/a/view/tablet-za-lev-ot-a1-za-koleda-182417", "text": "Специално за Коледа А1 пуска 8-инчовия таблет Lenovo Tab 4 8 за 1 лев в брой с план A1 Surf L, и 7-инчовия Prestigio WIZE 3437, който може да се закупи на същата цена с план A1 Surf S. Промоционалните условия са валидни до края на 2019 година в магазините на компанията и онлайн на a1.bg. Lenovo Tab 4 8” осигурява чудесно мултимедийно изживяване, стилен дизайн и спецификации от висок клас. Елегантният дизайн на Lenovo Tab 4 8” го прави подходящ избор за цялото семейство. Таблетът е с дебелина 8,3 мм и тежи 320 грама. Устройството е с четириядрен 1,4 GHz процесор, екран с висока HD резолюция и работи с операционна система Android. 5 MP основна камера и 2 MP селфи камера и Dolby Atmos аудио. Таблетът разполага с 16 GB вградена памет и 2 GB RAM. Prestigio WIZE 3437 е стилен, компактен, базиран на операционната система Android 4G таблет. Четириядреният 1 GHz процесор предоставя възможности за извършване на много дейности едновременно, както и спестяване на енергия. 7-инчовият IPS екран осигурява ярка картина. Потребителите могат да го използват за мултиплейър игри, както и за бързо сърфиране в интернет. Потребителите могат да избират между разнообразие от цветове – черно, червено, зелено и жълто. Абонаментният план A1 Surf L включва 13 GB мобилен интернет на максимална скорост (6500 МВ от тях са промоционални), както и 4332 МВ мобилен интернет в роуминг в ЕС. Клиентите могат да се възползват от бонус 500 МВ на максимална скорост при извършване на онлайн плащане на месечната фактура. Включена е и екстра „Нощно сърфиране“ на максимална скорост, която е валидна в часовия диапазон от 23:00 до 07:00ч., с промоционален период от 6 мес. Потребителите могат да използват и 100 GB облачно пространство за съхранение на данни в Disk.bg. Достъп до телевизионните канали на A1 Max Sport 1, 2, 3, 4, както и Diema и Edge. Промоционалната месечна цена за първите 6 месeца от 2-годишния абонамент е 22,99 лева на месец. A1 Surf S предлага 5 GB мобилен интернет, от които 2,5 са промоционални, както и екстрата „Нощно сърфиране“. При този абонаментен план има предвиден бонус от 500 МВ мобилен интернет на максимална скорост при извършване на онлайн плащане на месечната фактура. Потребителите ще могат да съхраняват важните си файлове и снимки на 100 GB дисково пространство в облака. Промоционалната такса за първите 6 месеца на абонамента е 15,99 лева на месец.", "date": "2019.12.03", "title": "Таблет за лев от А1 за Коледа"}
{"url": "https://www.monitor.bg:443/bg/a/view/ns-izbra-sacheva-za-socialen-ministyr-182416", "text": "Парламентът избра Деница Сачева за министър на социалната труда и социалната политика. Това стана с 114 гласа \"за\", 106 \"против\" и 3 \"въздържал се\".  До рокадата в кабинета, предшествана от  , се стигна, след като социалният министър Бисер Петков подаде оставка и тя бе приета от премиера Бойко Борисов. \"Много добре съзнавам мащаба, отговорността и трудностите, свързани със социалната политика. Това е комплексна политика, която трябва да ангажира знания от областта на образованието, здравеопазването и финансите. И незначителна част от тези сектори. Аз имам личен опит - практически, управленски и административен\", обясни Сачева. Затова тя смята, че може да е полезна в търсенето на балансирани решения. Напомни, че социалното министерство се занимава и с пазара на труда и с индустриалните отношения и затова ще търси връзка между социалното и образователното министерства. По думите й политиките, които ще изпълнява, са управленските приоритети и тези на коалиционно правителство. След това каза, че те са разписани и са ясни и не би следвало да има изненади. Тя обяви, че чутите в пленарната зала критики са част от мащабна дезинформационна кампания, която я изненадала. \"Изненадана съм от задълбочените познания на биографията ми, но цитираните тук неща са събирани основно в интернет търсачки\" , допълни Сачева. След това даде пример с анкетата, с коато БСП я обвини, че вкарва джендър темата в училище. \"Тя е въведена преди 5 г. по времето на министър от БСП - проф. Анелия Клисарова, а ГЕРБ я отмени\", даде да се разбере Сачева. След това призова депутатите да напишат \"задължително сексуално образование\" и щяло да излезе името на друг кандидат за кмет, подкрепен от БСП. \"Джендър идеологията не е въвеждана в българското образование и не е подкрепяна от нито един член на политическия екип на Министерството на образованието\", каза тя и добави, че вярва, че полът се определял биологично. По въпроса за Истанбулската конвенция Сачева даде да се разбере, че има решение на КС и нямалл какво да се коментира. Но уточни, че е против насилието, особено над жени и деца и е за традиционното семейство между мъж и жена. Тя обяви, че е впечатлена от архивните дейност на опозицията. А по повод цитирано от трибуната нейно интервю срещу ГЕРБ обясни, че то е част от предизборна кампания, в която е участвала, по конкретни казуси и няма отношение към това, което се случва днес. \"Фактът, че работя с партия ГЕРБ означава, че приемам политиките, които прави и провежда. Но всеки има право на мнение, което може да се развива във времето\" , допълни Сачева. По отношение на закона за социалните услуги гарантира, че ще провежда диалог с всички заинтересовани страни, защото социалната политика трябва да обединява, а не да разединява. По думите й няма да отстъпи от това, което вече е постигнато по отношение на услугите и ангажиментите към хората с увреждания. Селд това сама изброи думите, които я характеризират: диалогичност, баланс и добронамереност. \"А фалшивите новини нека ги оборваме с факти\" , завърши тя. По време на дебатите Николай Сираков от ГЕРБ заяви, че има нужда от министър, който да води диалог и смята, че Сачева ще се справи в новата ситуация. От ДПС се противопоставиха, като Йордан Цонев каза, че дебата е политически, не ставало въпрос за личности, а за политика, програма и натрупани проблеми в сектора. \" Най-много са проблемите там, защото е най, обществен сектор и няма фокус на реформите\", добави той. Съпартиецът му Хасан Адемов пък изтъкна, че колегите на Бисер Петков не са разбирали езика му и за това не са искали да работят с него. По думите му смяната на министъра от принципа стани да седна нямало да реши никакви проблеми.  Лидерката на БСП Корнелия Нинова заяви, че арагиантността на правителство казало, че парламента е нищо. \"Борисов руши институциите в България\", допълни тя. Селд това призова всеки един от министрите да запознае депутатите защо не могъл да работят с Бисер Петков. Тя акцентира, че това е осмата промяна в правителството. По думите й проблемът не бил в кадрите, а в системата.", "date": "2019.12.03", "title": "НС избра Сачева за социален министър"}
{"url": "https://www.monitor.bg:443/bg/a/view/zlatnite-momicheta-izgrjaha-na-korica-na-modno-spisanie-snimki-182419", "text": "Момичетата от ансамбъла по художествена гимнастика изгряха на корицата на списание Glamour в юбилейния брой, с който изданието отбелязва 10-ата си годишнина. Симона Дянкова, Мадлен Радуканова, Лаура Траатс, Ерика Зафирова и Стефани Кирякова позираха със специално ушити за тях рокли на дизайнерката Евгения Борисова, както и с дрехи и аксесоари от последните колекции на няколко модни марки. Снимките бяха направени в слънчева Анталия, а златните момичета и техните треньорки отделиха 48 часа, за да повдигат завесата към своя личен свят. Пред списанието те разказаха готови ли са новите им съчетания за олимпиадата, по колко часа на ден тренират, как прекарват свободното си време и какво всъщност похапват гимнастичките.", "date": "2019.12.03", "title": "Златните момичета изгряха на корица на модно списание (СНИМКИ)"}
{"url": "https://www.monitor.bg:443/bg/a/view/razsledvat-smyrtta-na-17-godishna-rodilka-v-bolnicata-v-panagurishte-182423", "text": "17-годишната Мария Димитрова е починала след раждане в панагюрската болница „Уни Хоспитал“, съобщиха нейни близки. За смъртта на момичето върви проверка и е назначена експертиза, уточниха от здравното заведение. Мария е постъпила в болницата в ранните часове на 27 ноември и само няколко часа по-късно е родила здраво бебе чрез секцио. Същия ден след обяд родителите й отишли  на свиждане, успели да видят и новороденото, но младата майка се оплакала, че я боли гърлото и поискала да й занесат бонбони „ лукчета“. На другия ден сутринта  снахата на Мария й носи лукчета и кисело мляко, а родителите й не са допуснати при нея заради провежданите визитации. Същия ден, след редовното свиждане до 17:00 часа, което е преминало добре, получават обаждане от болницата, че състоянието на Мария се е влошило. Бащата Огнян Янев веднага отива в частния кабинет на д-р Петър Бътовски, който е водил операцията за раждане с цезарово сечение. Родителят изказал притесненията на семейството, но докторът го успокоил, че всичко върви нормално и до 2-3 дни родилката ще бъде изписана от болницата. Вместо щастлив край обаче сутринта в петък, 29 ноември, от „Уни Хоспитал“ се обаждат на брата на Мария, че тя е починала. По думите на Огнян Янев, Мария е била местена от родилното отделение в интензивното на 7-мия етаж в сградата, а когато отишли на място, единственото, което разбрали, било, че двете отделения си прехвърлят вината за смъртта й. Близките на починалата родилка нямат информация какво се е случило с дъщеря им. МБАЛ „Уни Хоспитал“ изказва най-искрените си съболезнования за загубата на Мария Димитрова на нейните близки, обявиха официалната позиция от здравното заведение. Мария е била пациентка на лечебното заведение, където постъпва на 27 ноември за спешно цезарово сечение. Въпреки всички положени грижи и усилия от медицинските специалисти, на 28 ноември вечерта пациентката почива. Близките са уведомени своевременно – рано сутринта на 29 ноември, след което е назначена съдебно-медицинска експертиза. Пациентката е непълнолетна и затова повече подробности за състоянието ѝ не могат да бъдат давани, уточни пиарът на „Уни Хоспитал“.", "date": "2019.12.03", "title": "Разследват смъртта на 17-годишна родилка в болницата в Панагюрище"}
{"url": "https://www.monitor.bg:443/bg/a/view/spasjavaha-pesho-gosho-i-ivan-v-shumen-182422", "text": "Пластмасовият манекен без ръце Пешо беше изваден „мъртъв“ от водолази от дъното на Шуменското езеро вчера по обяд, след като по полицейско либрето няколко часа по-рано влязъл пиян с лодка в студените води на водоема. Акцията по спасяването на Пешо, Гошо и Иван югоизточно от Шумен беше част от пожаро-тактическо учение с участието на служители на пожарната в Шумен и сектор „Специализирани оперативни дейности“ на пожарната във Варна. По изходна обстановка, близка до реални ситуации от работата на спасителите, трима мъже – Пешо на 57, Гошо на 55 и Иван на 59 отишли за риба на Шуменското езеро за няколко дни. Правят си лагер, имат и лодка, която използват за вкарване на въдици, герими и захранка за рибата навътре в езерото. Рибата кълве, в понеделник вечер компанията си прави салатка, пече месо, пийва здраво – по сценарий ракия от старата реколта и вино от новото. Във вторник сутринта към 8 сутринта времето е мъгливо, температурата слиза надолу към сините чертички на термометъра, видимостта е има-няма 10 метра, Пешо още неизтрезнял се събужда първи и решава да влезе с лодката навътре в езерото да провери герима без да се обажда на другите, за да не ги буди. На ок. 40-45 метра от брега при проверяване на такъмите му прилошава, губи равновесие и пада във водата, чиято температура по това време е ок. 10 градуса. Към 9 се събуждат с тежъкщ махмурлук и Гошо и Иван. Виждат, че лодката я няма, няма го и Пешо. Може лодката да се е откачила, а Пешо да е отишъл да „пусне една вода“ в ореховата горичка. Гошо отива да провери. След половин час се чуват по телефона, Гошо обяснява, че от Пешо няма и следа и в тоя момент Иван чува вик и топуркане в слушалката и връзката прекъсва. Иван набира номера, но никой не отговаря – Гошо се е подхлъзнал и паднал, като е счупил десния си крак, при падането си удря главата и губи съзнание. Естествено в тая ситуация Иван набързо изтрезнява и набира 112. Всички по-нататъшни действия следват в реално време, командите в ефира, използван от пожарникарите са истински, като в реална обстановка идват линейка, общинският отряд доброволци, полицаи, дори криминалистичната лаборатория ще дойде най-накрая, след като първите от журналистите си тръгват да пишат. Изключение правят само водолазите от Варна. В реално време на тях им трябват 5-10 минути да се съберат и около час да достигнат от Варна до Шумен.  В Шумен вече има трима обучени и лицензирани водолази, имат и оборудване, но не могат да започнат самостоятелни гмуркания, докато нямат инструктор. Инструктор ще има през лятото на 2020. За зяпачите по брега на язовира варненските водолази твърде дълго се суетят по язовирната стена. Оказва се, че първо трябва да минат медицински преглед. После да подготвят лодките. „Нямат бърза работа, с риск да прозвучи жестоко – те пристигат да търсят удавник, а не да спасяват човешки живот.“ – разказва участник в операцията. Учението е „бойно“ – варненските водолази не знаят къде точно да търсят тялото на Пешо. Ориентир е лодката, която обаче през последните часове е отнесена от течение на поне 40-50 метра от мястото си, както и палатката с бивака на рибарите. В езерото влизат два екипа от по трима водолази. Единият обхожда брега в търсене на изплувало тяло, двама от другия се гмуркат и при почти нулева видимост търсят трупа.  След ок. 15-ина минути от брега се вижда как водолазите вадят в лодката „тялото“ на удавника. Линейка е откарала в болница Гошо със счупения крак. Пристигналите към финала криминалисти започват работа на терен, за да установят причините за инцидента. Целта на подобни пожаро-тактически учения е служителите на всички служби да повишат уменията, знанията и практическите си навици за реагиране при пожари, бедствия и извънредни ситуации, обясни говорителят на шуменската полиция Ася Йорданова.", "date": "2019.12.03", "title": "Спасяваха Пешо, Гошо и Иван в Шумен"}
{"url": "https://www.monitor.bg:443/bg/a/view/ivan-kurkchiev-rusenci-trjabva-da-znajat-kakvo-im-beshe-otneto-182424", "text": "Русенци трябва да знаят какво им беше отнето от програмата на юбилейното 60-ото издание на международния фестивал „Мартенски музикални дни“. Това каза директорът на Русенската опера Иван Кюркчиев на пресконференция на ГЕРБ в Русе. Преди седмица кметът Пенчо Милков смени програмния съвет, съставен от предишния градоначалник Пламен Стоилов, и издаде заповед за нов деветчленен съвет, който да подготви юбилейното издание на фестивала – културна емблема на Русе. Причината бе породилото се напрежение заради подготвяни промени в програмата. И в двата съвета влизаше Иван Кюркчиев, но впоследствие той се отказа от участието си в новия екип. По думите на Кюркчиев на юбилейното издание ще се реализира единствено програмата на Ива Чавдарова – дългогодишен директор на фестивала, вместо да бъде взето най-доброто от двете програми – и на стария, и на новия съвет. „На русенци им бе отнето гостуване на един от най-добрите виолончелисти в света – Лука Сулич, който заради създалата се ситуация се отказа от участие, на Радиооркестъра на Киев, на оркестъра Франческо Чилеа с премиерна програма за България, на Берлинския камерен ансамбъл от Щадскапеле Берлин, на оркестъра „Метрополитън“, съставен от най-добрите музиканти на Букурещ, на бароковия оркестър на Венеция, Пражката филхармония, квинтета на Арена ди Верона“, каза Кюркчиев. Той посочи, че изпитва неудобство да откаже поканата си към тези творци и поиска Община Русе да изпрати официални писма до съставите. Кюркчиев обясни също, че желанието на стария програмен съвет е било да се привлече вниманието на по-младите, на възраст от 25 до 35 години, и фестивалът да се развива, а не всяка година за участие да се канят един и същи хора. На пресконференцията присъства и директорът на Драматичния театър „Сава Огнянов“ Орлин Дяков, който както и Иван Кюркчиев, е общински съветник от групата на ГЕРБ в местния парламент. „Има събития, които не търпят революции, а еволюции. Вероятно и „Мартенски музикални дни“ е едно от тях и задължително трябва да има някаква промяна“, обясни позицията си той. Не стана ясно обаче коя е причината да не може да се реализира най-доброто от двете програми и да се избегне конфузната ситуация с отказването на участия. До медиите бе изпратена и писмена позиция на ГЕРБ за подготовката на юбилейното издание, в която се казва, че „Мартенски музикални дни“ се нуждае от промяна. Както „Монитор“ писа, преди седмица се състоя публично обсъждане за подготовката на 60-ото издание, на което Ива Чавдарова посочи, че в програмата му не могат да не присъстват творци, допринесли за развитието и израстването на „Мартенски музикални дни“.", "date": "2019.12.03", "title": "Иван Кюркчиев: Русенци трябва да  знаят какво им беше отнето"}
{"url": "https://www.monitor.bg:443/bg/a/view/djavolskoto-gyrlo-s-nominacija-v-prestijen-mejdunaroden-konkurs-182409", "text": "Екипът на българския сериал „Дяволското гърло“ може да се похвали с признание от престижния конкурс C21 International Drama Awards, чиято официална церемония ще се проведе на 5 декември в Лондон. Родната продукция се състезава за приза „Най-добра чуждестранна драма“, като е преборила над 280 кандидатури от цял свят за номинацията. Конкуренцията за това отличие е свирепа, тъй като сред номинираните са още ,  и „Наркос: Мексико“ (Netflix). Останалите продукции в надпреварата за „Най-добра чуждестранна драма“ са Delhi Crime (Netflix), Quicksand (Netflix) и Deutschland 86 (Amazon Prime Video). \"Tази номинация е признание не само за изключителните усилия, които положихме, Защото да произведеш на нашия скромен пазар продукт, който е в състояние да се състезава с най-добрите световни сериали – затова се изискват качества – изисква се много креативност на всички нива – и в съдържанието, и в продукцията, и в монтажа. И понеже е сигурно, че в обозримо бъдеще ние няма да разполагаме с ресурсите на чуждите продукции, то настоящата номинация трябва да ни даде самочувствието и увереността, че оригиналното българско съдържание, което залага на български теми и се създава изцяло от български професионалисти, има добър шанс в световното състезание на идеи, концепции и формати\", споделя продуцентът на „Дяволското гърло“ Евтим Милошев. Председателят на журито, главният редактор и управляващ директор на C21 Дейвид Дженкинсън коментира: „В гласуването на C21 International Drama Awards участват водещи международни купувачи и възложители, които определят най-добрите сериали в ефира по цял свят. както и за продължаващата доминация на драматичния жанр. С нетърпение очакваме да разкрием победителите на Content London тази година“. Припомняме, че . Сериалът се разгърна за 12 епизода време и пожъна голям успех сред родната аудитория. Още тогава от продукцията споделиха, че евентуален втори сезон би се завъртял около друг случай и с различни герои.", "date": "2019.12.03", "title": "\"Дяволското гърло“ с номинация в престижен международен конкурс"}
{"url": "https://www.monitor.bg:443/bg/a/view/samo-20-ot-zakysalite-borchlii-vryshtat-parite-bez-syd-182426", "text": "Само 20% от длъжниците, чиито просрочени борчове са били продадени от банките на колекторска фирма се съгласяват доброволно да ги погасят. Това каза Лилия Димитрова, изпълнителен директор на дружество, занимаващо се със събиране на лоши кредити и зам.-председател на Асоциацията на колекторските агенции (АКАБГ). По думите й, останалите обикновено и не желаят да разговарят със служителите на колекторските фирми. „Едва след като се задвижи процедурата през съдия-изпълнител се сещат за получените известия и покани да платят. Ние нямаме законов достъп до телефоните им, както е в съседни държави“, каза тя. Според Димитрова, за да се реши проблемът би трябвало, по подобие с други европейски страни, да се създаде кредитно бюро. „В него всички кредитори и колекторски агенции ще могат да дават и получават информация и така по-лесно ще си вършат работата“, обясни тя. Интересни тенденции показва и профилът на задлъжнелите лица, обобщен от компанията. Сред платците, изпаднали в просрочие преобладават хората на средна възраст - между 40 и 49 години, сочат данните на колекторската фирма. Те представляват малко над 30% от всички и задлъжняват за средна сума от 2750 лева. Размерът на задълженията е по-голям при друга възрастова група - тази на потребителите между 50 и 59 години, които представляват 22% от всички. Те изпадат в затруднение да платят средно просрочие от близо 3000 лева. Дълговете на най-младите - до 29 години, и на най-възрастните потребители - над 70 години, са и най-малки. Средният им размер е съответно 940 и 1080 лева. платци, а възрастните - близо 5%. Приблизително 60:40 е разпределението на мъже и жени, сочат още данните на компанията. „Мъжете, освен че представляват по-голям потребителски дял, задлъжняват и за по-големи суми. Средният размер на техните задължения е близо 2500 лева, докато дамите изпитват затруднения със средна сума от малко над 2000 лева”, посочва Димитрова. Преобладаващата част от потребителите - 70%, изпадат в невъзможност да погасят само едно задължение. Малко над 21% имат по два заема, с чието изплащане срещат затруднения, докато три кредита имат почти 7% от хората. Софиянци логично представляват най-голям дял от нередовните платци като абсолютен брой, следвани от останалите три големи града - Пловдив, Варна и Бургас. Жителите на Морската столица обаче задлъжняват с най-голям размер суми - 5441 лева на фона на средния дълг в София, който е 4467 лева. Монтана и Враца, традиционно считани за градове с голям брой нередовни платци на глава от населението, за съжаление, и този път заемат челните места. Данните на фирмата  сочат още, че 85% от продадените от първоначалните кредитори лоши заеми са потребителски, а останалите ипотеки и взети от фирми. Димитрова прогнозира още, че до края на година сумата на продадените от банките и небанковите институции лоши кредити ще достигне 2 млрд. лв. За догодина обаче се очаква само една по-голяма и няколко по-малки сделки и за последните години „Банковите пакети с лоши кредити поскъпват, на на фирмите за бързи кредити - поевтиняват. Вторичният пазар на дългове у нас не е развит, защото там не могат да се изкарват добри пари“, поясни още Димитрова.", "date": "2019.12.03", "title": "Само 20% от закъсалите борчлии връщат парите без съд"}
{"url": "https://www.monitor.bg:443/bg/a/view/hranim-tri-kontinenta-s-pshenica-za-1-mlrd-182396", "text": "Световна мощ демонстрираха зърнопроизводителите по време на годишния семинар на Националната асоциация на зърнопроизводителите в края на ноември в Пловдив. В момента сме на 10 място в света по износ на пшеница, а експортът на културата за миналата година достигна 1 млрд. долара. Това представлява 25% от целия износ на страната, обяви с гордост Костадин Костадинов, по време на събитието, което събра над 400 души зърнари от различни краища на България.    Демонстрацията на богатство и материална власт накуп смути минувачи и клиенти на кафенетата срещу Гранд хотел Пловдив, където се провеждаше семинарът. Цялото пространство беше запълнено с огромни и луксозни марки автомобили. „Какви са тези богаташи толкова много, питаха се хората и си правеха снимки на фона на колите.    Според данните, които изнесе министърът на земедлието Десислава Танева, площите, които са заявени за обработване на зърнено житни култури през 2019 г. са 19 млн. 316 хил. дка. С технически култури са 9 млн. 65 хил.дка. 2 млн.700 хил. дка са заявени като угари и малък процент с люцерна. Практически на зърнения сектор се пада близо 81 % от заявената за обработване земя в страната. Тъжна е съпоставката с градинарите, на които се падат едва 1% ниви, а 1,4 % са площите с етерично маслени култури и горе долу толкова са овошките и трайните насаждения. Така зърнопроизводството е тотално доминиращо в българското земеделие. От друга страна, то е и най- конкурентният сектор, а успехите му са по-добри от олимпийските постижения на българския спорт, заяви земеделската министърка.    В интерес на истината зад това богатство се крият реални цифри и легален пазарен бизнес, коментира Костадинов. Зърното е борсова стока и всичко може да бъде доказано, припомни той. Износът се осъществява от огромни мултинационални компании. Нашата пшеница се продава основно в Испания и Франция. От Франция отива в Северна Африка, страни, които са бивши колонии в Страната на Петела. Няма български търговци, които могат да играят на световния пазар.    Количества пшеница са изкупувани и от Великобритания, но зависи от нуждите, не може да се говори непременно за трайно търсене, допълни Костадинов. Според него от миналата година имаме нови пазари в Азия. Това е Китай, като за поднебесната империя заминават огромни количества от нашата реколта. Заради войните губим територии като трайни клиенти като Сирия. Въпреки драматичната година по отношение на климата качеството на пшеницата е отлично, увери Костадинов. За жалост ние не можем да кажем какво пекарите слагат в насъщния, и дали това качество на зърно, което даваме, ще гарантира добър хляб. Самият той продава пшеницата си основно в България. Зад световно успешния бизнес на зърнопроизводителите обаче стои и значително субсидиране. Според министъра на земеделието Десислава Танева и директора на ДФЗ Земеделие васил Грудев 80% от парите за подмогане на земеделието влизат в сектора зърнопроизводство. При това като директни плащания, които са най- лесни за усвояване. Инвестиците в селското стопанство годишно варират между 1 млрд и 400 млн. лв и 1 млрд 900 млн. лв, като общо за периода от 2014г до 2018 са над 7 млрд лв. От тези за Програма за развитие на селските райони, където се кандидатства с проекти бюджетът е едва 500 млн. лв. Останалите са за директни плащания, които се поглъщат основно от зърнопроизводство. При груба сметка около 800 млн. лв влизат като субсидии по сметките на зърнопроизводителите.", "date": "2019.12.03", "title": "Храним три континента с пшеница за $1 млрд."}
{"url": "https://www.monitor.bg:443/bg/a/view/objaviha-naomi-kembyl-za-modna-ikona-182403", "text": "Супермоделът Наоми Кембъл получи специално отличие в рамките на церемонията по връчването на Британските модни награди. От състоялото се в Лондон събитие красавицата си тръгна с „Модна икона“. Дизайнерката Сара Бъртън, прочула се с проектирането на роклята на Кейт Мидълтън за сватбата й с принц Уилям, спечели приза „Новатор“. Легендарният Джорджо Армани беше почетен от Британския моден съвет с награда за цялостен принос. Мразовитите температури в Лондон не попречиха на звездните гости да демонстрират някои дръзки решения, преминавайки по червения килим. Водещата на церемонията Трейси Ели Рос заложи на бяла свободно падаща рокля, сътворена от Ричард Куин. Куин беше номиниран в категорията за най-добър британски дизайнер на дамско облекло. Отличието обаче отиде в ръцете на Даниъл Лий от \"Ботега Венета\". Лий триумфира в четири основни категории, сред които и за дизайнер на годината, надделявайки над претенденти от ранга на Миуча Прада и Джонатан Андерсън. Работата на Даниъл Лий за \"Ботега Венета\" помогна на италианската модна къща да спечели и приза за лейбъл на годината. Наградата за британски дизайнер на мъжко облекло беше присъдена на Ким Джоунс, който с работата си за \"Диор\" спечели фенове като Дейвид Бекъм и Робърт Патинсън. Сред връчващите награди бяха Кайли Миноуг и Джанет Джексън. Сестрата на покойния Крал на попа Майкъл Джексън изненада гостите, обявявайки модна къща \"Фенти\" на певицата Риана за носител на приза \"Градски лукс\". Родената в Барбадос изпълнителка благодари на бизнесмена и собственик на френската групировка за луксозни изделия LVMH Бернар Арно за подкрепата за бранда й. За модел на годината беше обявена Адут Акеч, която нееднократно е посочвала носителката на приза \"Модна икона\" Наоми Кембъл като свое вдъхновение.", "date": "2019.12.03", "title": "Обявиха Наоми Кембъл за модна икона"}
{"url": "https://www.monitor.bg:443/bg/a/view/hvanaha-20-godishni-za-krajbi-na-kutii-s-darenija-izdirvat-oshte-edin-182394", "text": "Задържани са двама 20-годишни младежи за кражби на кутии с дарения, съобщиха от полицията във Варна. В периода от 25 до 29 ноември, във варненските Първо и Второ РУП са постъпили общо четири сигнала за кражби на кутии за дарения, намиращи се в различни търговски обекти на територията на Варна. В резултат на проведено разследване са установени двама от извършителите, 20-годишни младежи. Те са задържани с полицейска мярка за срок до 24 часа. Изяснено е, че единият е откраднал две кутии от магазини на ул. „Македония“ и на ул. „Сава Радулов“, а другия - една кутия с дарения от обект на ул. „Възраждане“. Работата по случаите продължава и към момента, кат се издирва извършителят на четвъртата кражба.", "date": "2019.12.03", "title": "Хванаха 20-годишни за кражби на кутии с дарения, издирват още един"}
{"url": "https://www.monitor.bg:443/bg/a/view/micotakis-es-da-zapochne-pregovori-s-makedonija-za-chlenstvo-182436", "text": "Гръцкият премиер Кириакос Мицотакис призова Европейския съюз да започне преговори за членство с Република Северна Македония и Албания догодина, като обвини Франция в блокиране на процеса. В интервю за в.“Файненшъл таймс“ Мицотакис критикува решението на френския президент Еманюел Макрон през октомври да блокира одобряването на начална дата за преговори. “Надявам се тази грешка да бъде поправена”, каза Мицотакис. Докато беше в опозиция, Мицотакис критикуваше Договора от Преспа, в който Македония се съгласи с Атина да промени името си в замяна на това да проправи пътя към членството в ЕС и НАТО, припомня изданието. Но той обеща, че след като бъде ратифициран, той ще спазва договора и след като дойде на власт, ще подкрепи усилията на Скопие да започне преговори с ЕС. На въпрос на „Файненшъл таймс“ за влиянието на Русия на Западните Балкани, Мицотакис каза: “Бях притеснен, притеснен съм и ще бъда притеснен. И затова считам, че решението на Европейския съвет трябва да бъде преразгледано през 2020 г. Решението на Макрон да наложи вето върху по-нататъшното разширяване на ЕС разгневи други столици, включително Берлин“. Мицотакис призова Макрон да разглежда разширяването на ЕС към Западните Балкани като геополитическа цел, както направиха неговите предшественици в Париж за насърчаване на присъединяването на Гърция преди четири десетилетия. „Ако разгледаме по-широкия геополитически контекст, съвсем ясно е, че европейският път трябва да бъде отворен за всички страни от Западните Балкани, при условие че те отговарят на изискванията, тъй като това не е автоматичен процес. Разглеждайки някои елементи от историята на Гърция, през 1979 г. Гърция (тогава завършва преговорите) стана член на Европейската икономическа общност, защото френски президент по това време взе смело решение, разглеждайки по-широкия геополитически контекст, че Гърция трябва да принадлежи на Европа за преодоляване на травмата от хунтата“, заяви гръцкият премиер. „Беше ли готова Гърция за членство по това време? Кой знае. И разбира се, процесът беше много различен по онова време. Но това беше геополитическо решение и беше най-важното решение за бъдещето на страната, ако погледнем в ретроспекция“, каза Мицотакис в интервюто. Гръцкият премиер също критикува изявлението на Макрон, че НАТО е в състояние на мозъчна смърт. Той оцени, че, макар някои от притесненията на Макрон относно Алианса да са валидни, използваният термин е контрапродуктивен. “Понякога езикът, който използваме, е много важен, и може да доведе до обратния резултат”, каза Мицотакис. Той поясни, че едно е да се каже, че е необходима реформа в НАТО, но друго е да се каже, че е в състояние на мозъчна смърт. ", "date": "2019.12.03", "title": "Мицотакис: ЕС да започне преговори с Македония за членство "}
{"url": "https://www.monitor.bg:443/bg/a/view/prevedoha-13-mln-lv-za-ovce-i-kozi-182398", "text": "Както обещахме, днес ДФ „Земеделие” преведе втория транш от 13 млн. лв. (12 939 197 лв.) по Схемата за преходна национална помощ за овце майки и кози майки, обвързани с производството.  Средствата бяха разпределени на 6977 земеделски стопани. Ставката за плащане на едно животно за втори транш е в размер на 16,91 лв.  Това оповести изпълнителният директор на Държавен фонд „Земеделие” Васил Грудев по време на Деветия национален семинар на Националната асоциация на зърнопроизводителите (НАЗ). С превеждането на втори транш по Схемата за преходна национална помощ за овце майки и кози майки, обвързани с производството, ДФ „Земеделие” въвежда като добра практика финансирането по схемите от директните плащания, по което има 2 транша, да се затваря в рамките на финансовата година, заяви Грудев. Традиционно второто плащане по тези схеми се осъществяваше в края на януари следващата година. Той изтъкна още, че през последните месеци фондът работи интензивно и всички плащания вървят не само своевременно и ритмично, но и изпреварващо поставените срокове. „До края на годината ще изплатим близо 1 млрд. лева в подкрепа на българското земеделие. След 9 декември ще направим и най-голямото разплащане от близо 640 млн. лева по Схемата за единно плащане на площ за Кампания 2019 г., насочено към зърнопроизводството”, каза изпълнителният директор на Държавен фонд „Земеделие” Васил Грудев.", "date": "2019.12.03", "title": "Преведоха 13 млн. лв. за овце и кози"}
{"url": "https://www.monitor.bg:443/bg/a/view/kandidatstvaneto-za-direktnite-plashtanija-shte-stava-elektronno-182399", "text": "За Кампания 2020 кандидатстването по основните схеми и мерки от директните плащания ще става електронно. Това съобщи изп. директор на ДФЗ Васил Грудев. В момента ДФ „Земеделие” усилено работи в посока дигитализация на процесите, които администрира. „Тази цел, която съм си поставил, ще стане факт в обозримо бъдеще – в следващите няколко месеца. Тя е в синхрон с приоритетите на българското правителство и в отговор на желанието на ЕС за цифровизация на селското стопанство, за модернизация, прецизност и по-висока конкурентност на отрасъла”, обясни Васил Грудев. По думите му изпълнението на тази задача ще доведе до намаляване на административната тежест, ще облекчи работата и задълженията на всички наши бенефициенти. Постигането на част от набелязаните цели включва и разширяване на възможностите на Системата за електронни услуги (СЕУ), създадена от Държавен фонд „Земеделие”.", "date": "2019.12.03", "title": "Кандидатстването за директните плащания ще става електронно"}
{"url": "https://www.monitor.bg:443/bg/a/view/2705-stopani-s-pomosht-za-pryskanijata-182400", "text": "ДФ „Земеделие” преведе над 1,45 млн. лв. (1 456 276 лв.) по схемата ”Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период”, прилагана през 2019 г. Субсидии получиха 2705 производители, които отглеждат трайни насаждения. Плащането се осъществи в рамките на 10 работни дни, по-рано от заложения краен срок, който беше 10 декември. Помощта се предоставя на два етапа. Първият е през пролетта. Той обхваща периода от преминаване на студовете до набъбване на плодните пъпки. При него стопаните получават до 270 лв. на хектар с ДДС за закупени с разходооправдателни документи препарати за борба с вредителите. Средствата, които се предоставят за втория етап, следва да покрият част от разходите на овощарите и градинарите, направени за растително-защитни продукти, които се използват през есента, в периода на масов листопад и гниене на листата. В този случай финансовата подкрепа е до 100 лв. на хектар с ДДС. С решение на УС на ДФЗ бюджетът по схемата е увеличен от 5 500 000 лв. на 5 571 021 лв. За пролетните пръскания стопаните усвоиха над 4,112 млн. лв.", "date": "2019.12.03", "title": "2705 стопани с помощ  за пръсканията"}
{"url": "https://www.monitor.bg:443/bg/a/view/danija-na-syd-za-sireneto-feta-182397", "text": "Eвропейската комисия е решила да изправи Дания пред Съда на Европейския съюз за неправомерна употреба на защитеното наименование за произход на гръцкото бяло сирене фета от датски компании, съобщава гръцкият вестник „Елефтерос типос” в електронното си издание. Според Комисията дружества със седалище в Дания произвеждат сирене, означено като „фета”, и го изнасят в трети страни. Според Брюксел тази практика е пряко нарушение на защитата, която предоставя защитеното наименование за произход. „Фета” е такова наименование от 2002 г. и сирене под това име може да се произвежда само в Гърция. Европейската комисия е започнала досъдебна процедура срещу Дания по този проблем от януари 2018 г., като е призовала датските власти да предприемат необходимите действия, за да предотвратят тази практика от компании, установени в Дания. Доколкото Дания не е уредила всички поставени проблеми, Комисията е решила да изпрати въпроса в Съда на ЕС.  В средата на октомври 2002 г. Комисията на ЕС даде марката на южната ни съседка. За сирене фета се признава само продуктът, произведен в определени райони на Гърция, където се спазват строго неговите спецификации, се казва в декларацията на комисията. С това фета се нарежда в списъка с други известни географски защитени марки, като пармската шунка, шампанското, сирене рокфор и коняка. Другите страни членки или онези, които не спазват тези спецификации, имат максимум пет години, за да променят името или да спрат производство, продължава документът.", "date": "2019.12.03", "title": "Дания на съд за сиренето фета"}
{"url": "https://www.monitor.bg:443/bg/a/view/nad-1800-mashini-sa-v-gotovnost-da-chistjat-republikanskite-pytishta-182413", "text": "Над 1800 машини са в готовност да обработват настилките на републиканските пътища, за да се осигури безопасно пътуване на шофьорите при започналия снеговалеж. Съоръженията и настилките по проходите се обработват превантивно срещу обледяване, където предпоставките за хлъзгавост и заледявания са по-големи. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. В опорните пунктове има нужните количества сол, пясък и химикали и машини за посрещане на първия сняг. Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.12.03", "title": "Над 1800 машини са в готовност да чистят републиканските пътища"}
{"url": "https://www.monitor.bg:443/bg/a/view/do-kraja-na-dekemvri-polzvame-danychni-oblekchenija-za-deca-chrez-rabotodatel-182405", "text": "До края на декември работниците или служителите трябва да представят необходимите документи пред своите работодатели по основното трудово правоотношение, ако искат чрез тях да ползват данъчните облекчения за деца. Две са декларациите за ползване на данъчното облекчение за деца по чл. 22в и данъчното облекчение за деца с увреждания по чл. 22г от Закона за данъците върху доходите на физическите лица (ЗДДФЛ). От миналата година не се изисква писмена декларация от другия родител, че той няма да ползва облекчението. Дадена е възможност двете облекчения – за деца и за деца с увреждания, да се ползват от двамата родители, когато доходите на единия не са достатъчни, за да ползва облекченията в пълен размер. В тези случаи разликата може да се ползва от другия родител чрез подаване на годишна данъчна декларация по чл. 50 от ЗДДФЛ. Данъчните облекчения не могат да се ползват чрез работодателя, ако родителят не е декларирал, че няма подлежащи на принудително изпълнение публични задължения, или че ще подава годишна данъчна декларация по чл. 50 от ЗДДФЛ. Най-лесният начин да се проверят дълговете към бюджета е като се направи справка на интернет страницата на НАП с безплатен персонален идентификационен код – ПИК, който може да се получи във всеки офис на НАП. Чрез работодател могат да се ползват и други видове данъчни облекчения. Данъчните облекчения за деца и за деца с увреждания за 2019 г. могат да се ползват по два начина. Първият начин е чрез работодателя по основното трудово правоотношение, който е задължен да извърши годишно облагане на доходите от трудови правоотношения на съответното лице, в срок до 31 януари 2020 г. В този случай е необходимо работникът или служителят да предостави на работодателя си декларацията по чл. 22в, ал. 8 от ЗДДФЛ (за данъчното облекчение за деца) и/или декларацията по чл. 22г, ал. 7 от ЗДДФЛ (за данъчното облекчение за деца с увреждания), както и останалите необходими документи, в срок от 30 ноември до 31 декември 2019 г. Вторият начин е с подаване на годишната данъчна декларация за 2019 г. – до 30 април 2020 г.", "date": "2019.12.03", "title": "До края на декември ползваме данъчни облекчения за деца чрез работодател"}
{"url": "https://www.monitor.bg:443/bg/a/view/premieryt-siguren-sym-che-dogodina-shte-imame-ivestitor-za-goljam-zavod-za-koli-182406", "text": "„В началото започнахме да шием седалки, табла, в последствие минахте на най-умното нещо, което може да се направи в един автомобил – електрониката и софтуера, хардуера“. Това заяви премиерът Бойко Борисов по време на представянето на революционния 3D i-Cockpit, разработен от „Вистеон България“. Премиерът отчете, че и даде за пример новооткритите заводи за производство на автомобилни части и софтуер в Пловдив, Димитровград и Русе. Министър-председателят  изтъкна и необходимостта от съвместната работа с университетите, за да има достатъчно квалифицирани инженери. „Съжалявам, че на фона на всичките негативни новини, които се изливат, българите не могат да се зарадват на това, че тези красиви дизайни се пишат от български инженери, технолози“, заяви премиерът. Той добави, че иновационният софтуер, представен днес, също е създаден от българин. „Вистеон Електроникс“ е водещият световен автомобилен доставчик на дигитални инструментални клъстери. Развойният център на „Вистеон Електроникс“ в София е най-големият за компанията в света. В него работят над 800 инженери, които разработват високотехнологичен софтуер с технологии за автомобилите на утрешния ден, уточниха пък от пресцентъра на кабинета. Преди това ", "date": "2019.12.03", "title": "Премиерът: Сигурен съм, че догодина ще имаме инвеститор за голям завод за коли"}
{"url": "https://www.monitor.bg:443/bg/a/view/pet-ot-shestte-cherni-lebeda-sa-otkriti-myrtvi-kraj-blagoevgrad-obnovena-182388", "text": "Семейството черни лебеди, които бяха атракцията на езерото в парк Бачиново край Благоевград бяха открити мъртви. После бяха открити мъртви три от четирите им наследници. Стотиците деца, които ежедневно посещават парка напразно ги търсеха с поглед, но уви, вече ги няма. Преди четири години двойката черни лебеди „долетяха“ със самолет от Холандия и допълниха фауната от бели лебеди и патици, които грациозно плаваха в езерото. Че даже и извън него – често благоевградчани виждаха смелчаци от водоплаващите птици в коритото на река Бистрица в централната част на града. Даже веднъж  мъжкия черен лебед, който благоевградчани го кръстиха  Пешо беше върнат чак от река Струма край Симитли.   Въпреки, че има денонощно видеонаблюдениев, вероятно черните лебеди са били нападнати от бездомно куче, лисица или чакал в тъмната част на денонощиетом, когато парк Бачиново не е охраняван от общинска фирма „Биострой“. Семейството черни лебеди оставиха наследство от четири лебедчета, три от които вече ги няма. Днес сутринта само един от общо шест черни лебеда е бил забелязан от служителите на общинската фирма „Биострой“ около езерото: „Най-вероятно те са убити от хищник, а не от човек. Камерите досега не са засекли нищо. Не вярвам човек да ги е отнесъл. Единствено черните лебеди се разхождаха на поляната в парка. Другите птици не излизаха от водата“, каза за „Телеграф“ управителят на „Биострой“ инж. Васил Бачев. Има вероятност лебедите да са избягали, но вчера е намерен още един, който е бил убит. Патиците и белите лебеди не са закачани, но белите лебеди плуват във водата, а черните излизат, защото хората ги хранят“, уточни още Васил Бачев.", "date": "2019.12.03", "title": "Пет от шестте черни лебеда са открити мъртви край Благоевград (ОБНОВЕНА)"}
{"url": "https://www.monitor.bg:443/bg/a/view/zvezda-ot-igri-na-voljata-postrada-tejko-v-katastrofa-na-trakija-182383", "text": "23-годишният модел и риалити звезда от \"Игри на волята\" Марешка Бардем е в болница, след като катастрофира тежко вчера на магистрала \"Тракия\". Това съобщи самата тя в профила си във Фейсбук.  Сигналът за инцидента, който стана в участъка между 108-ия и 109-ия км, бе подаден около 13 часа. От МВР съобщиха, че лек автомобил \"Ауди\", управляван от жена, е самокатастрофирал. По първоначални данни шофьорката е загубила контрол върху управлението на автомобила, колата е излязла вдясно извън пътното платно, ударила се е в дърво и отново се е върнала на пътя. Вследствие на удара двигателят на возилото е изхвърчал на метри. Веднага на място бяха изпратени екипи на полицията, Спешна помощ и пожарникари, които с помощта на специализирана техника извадиха шофьорката от колата. Движението в участъка бе спряно и автомобилите се пренасочваха по обходен маршрут към София. \"В бруталното меле катастрофата е от мен. Колата ми не е пригодна към нищо... Имам късмет, че съм жива и нямам силни травми... Помня само, че бях в лява лента и засилена да изпреваря ТИР и лека кола. Когато се доближих до тях, леката кола ми препречи пътя, опитах се да намаля скоростта, но нямах контрол над колата и събудих се в болница\", написа 23-годишната Марешка, като публикува и своя снимка от болничното легло. В края на септември моделката се оплака, че е била ухапана от куче по врата, докато била на почивка в приятелки във Велинград. ", "date": "2019.12.03", "title": "Звезда от \"Игри на волята\" пострада тежко в катастрофа на \"Тракия\""}
{"url": "https://www.monitor.bg:443/bg/a/view/dyjdyt-preminava-v-snjag-v-severna-bylgarija-182390", "text": "Агрометеорологичните условия през първите две десетдневия на ноември се определяха от топло за сезона и сухо време, с изключение на крайните южни райони. През последното десетдневие на месеца температурите се понижиха и бяха регистрирани повсеместни валежи. Средните денонощни температури на въздуха останаха по-високи от нормата и се колебаеха между 9.3°С, във Видин и 14.6°С, в Бургас. Температурите през месеца бяха по-високи от нормата във всички станции, като отклонението варираше между 4°С в Лом и 6.4°С, във В. Търново. В централна Северна и Източна България е беше значително по-топло, в сравнение с климатичната норма. Най-малки са отклоненията в Тракийската низина и Северозападна България. През последното десетдневие на ноември, температурите се понижиха и на места паднаха значителни количества валежи. При условия на наднормени средноденонощни температури на въздуха от началото на стопанската година натрупаните суми на активните температури достигнаха до 900°С в Сандански и по Черноморието.  В Северозападна и Централна Северна България към края на месеца настъпи трайният преход през 10°С и въпреки настъпилото понижение на температурите, средните денонощни стойности са по-високи от 5°С - биологичния минимум на зимните житни култури. Удължената вегетация позволява на късно засетите, поради есенната суша посеви, да напреднат в развитието си. През втората половина на ноември в Югоизточна, Южна Централна България и в Сандански паднаха значителни количества валежи – Кърджали 179 l/m2; Сандански 140 l/m2; Хасково 108 l/m2; Пазарджик, 100 l/m2. Най-малки, но със стопанско значение са количествата на валежите в Североизточна България – Силистра, Добрич, Варна и Шабла, където измерените количества са 50-60 l/m2. Аналогична е сумата на валежите, паднали в Северозападна България. С това може да се счита, че е преодоляно драматично ниското ниво на водните запаси в почвите в резултат на продължителното засушаване в този район. През периода 02-08.12.2019 г. се прогнозира динамично време. В понеделник дневните температури слабо ще се повишат, но сутрешните температури ще бъдат минус 3-2°С. Валежи не се очакват. Във вторник и сряда ще преобладава облачно време. От северозапад ще нахлува студен въздух. Ще има валежи от дъжд, но с понижението на температурите в Северна България и по високите полета дъждът ще преминава в сняг. През нощта срещу сряда на места и в Южна България дъждът ще се примесва със сняг. В сряда от север валежите ще започнат да спират, но преди обяд все още на много места в Южна България ще има превалявания. В четвъртък дневните температури ще се повишат, но минималните ще бъдат минус 5-0°С. Облачността над цялата страната ще намалее. В петък над Дунавската равнина и западната част от Горнотракийската низина ще бъде тихо, облачно и мъгливо. Там дневните температури ще остават ниски, 4-7°С. Над останалата част от страната ще има разкъсана облачност, ще духа умерен югозападен вятър и максималните температури ще бъдат между 8 и 13°С. През почивните дни ще е сравнително топло с максимални температури, в по-голямата част от страната, 10-15°С. По-ниски ще остават дневните температури в западната половина от Дунавската равнина, където ще остане тихо, облачно и мъгливо. Над останалата част от страната ще има разкъсана облачност, намаляваща на места до незначителна. В неделя след обяд в Западна България вятърът ще се ориентира от северозапад и с него ще започне да нахлува студен въздух. Ще започнат валежи от дъжд, които в западната част от Предбалкана и по високите полета ще преминат в сняг. Тези температурни условия ще доведат до затихване и прекратяване на вегетацията на зимните житни култури и рапицата.", "date": "2019.12.03", "title": "Дъждът преминава в сняг в Северна България"}
{"url": "https://www.monitor.bg:443/bg/a/view/naj-dosadnite-koledni-pesni-spored-britancite-spisyk-182358", "text": "Национално проучване класира най-досадните коледни песни според британците. Вечният хит на суперзвездата Марая Кери All I Want for Christmas is You оглавява списъка. Парчето от 1994 година се върти толкова в зимните месеци, че е омръзнало на англичаните. Втора се нарежда благотворителната песен на група Band Aid - Do They Know It's Christmas?. На трето място е I Whish It Could Be Christmas Every Day на глем рок бандата Wizzard. Четвърти са Slade с парчето Merry Xmas Everybody. Топ 5 се допълва от хита Last Christmas на Джордж Майкъл.", "date": "2019.12.03", "title": "Най-досадните коледни песни според британците (СПИСЪК)"}
{"url": "https://www.monitor.bg:443/bg/a/view/netanjahu-s-oficialno-obvinenie-182386", "text": "Глaвният прoкурoр нa Изрaeл Aвихaй Мaндeлблит oфициaлнo внece oбвинитeлния aкт cрeщу прeмиeрa Бeнямин Нeтaняху, oбвинeн в кoрупция и злoупoтрeбa c дoвeриe. Пo cлучaя в cъдeбнaтa зaлa щe бъдaт призoвaни дa cвидeтeлcтвa нaд 300 души, cрeд кoитo и извecтeн брoй дoбрe пoзнaти бизнecмeни. Cрeд 333-тe пoтeнциaлни cвидeтeли, пocoчeни в oбвинитeлния aкт нa Мaндeлблит, ca бaзирaният в Хoливуд изрaeлcки филмoв мaгнaт Aрнън Милчън и aвcтрaлийcкият мaгнaт Джeймc Пaркър. Твърди ce, чe Нeтaняху e приeл oт тях cкъпи пoдaръци в зaмянa нa уcлуги. Cрeд cвидeтeлитe ce cпoмeнaвa и кaзинo мaгнaтът и милиaрдeр Шeлдън Aдeлcън, кoйтo дългo врeмe бeшe пoддръжник нa Нeтaняху, кaктo и cъocнoвaтeлят нa кoмпaниятa Oрaкъл Лaри Eлиcън. Cрeд cвидeтeлитe e и Рoн Лaудър, нacлeдник нa кoзмeтичнaтa динacтия Лaудър и дългoгoдишeн cъюзник нa Нeтaняху. В cпиcъкa e и aмeрикaнo-бритaнcкият милиaрдeр Лeн Блaвaтник. В cпиcъкa имa и дeceтки пoлитичecки прeдcтaвитeли и бивши cътрудници нa Нeтaняху, включитeлнo и някoлкo, кoитo ca приeли дa ca cвидeтeли нa oбвинeниeтo cрeщу прeмиeрa. Cрeд имeнaтa в cпиcъкa ca тoвa нa Тaмир Пaрдo, бивш шeф нa шпиoнcкaтa aгeнция Мocaд, кaктo и някoлкo влиятeлни пoлитици, cрeд кoитo и cъюзници, и прoтивници нa прeмиeрa. В Тwittеr Нeтaняху кaзa, чe кoгaтo имa иcтинcкo oбвинeниe, тo чoвeк нe ce нуждae oт 333 cвидeтeли, зa дa гo дoкaжe, a кoгaтo нямa, тo 333 cвидeтeли нямa дa ca oт пoмoщ.", "date": "2019.12.03", "title": "Нетаняху с официално обвинение"}
{"url": "https://www.monitor.bg:443/bg/a/view/stoltenberg-nato-njama-vragove-182384", "text": "Генералният секретар на НАТО Йенс Столтенберг заяви, че военното присъствие на алианса в Полша и балтийските страни е сигнал за Русия за способността на целия блок да реагира. Американският президент Доналд Тръмп пък коментира, че забележката на Еманюел Макрон, че НАТО е в мозъчна смърт е \"Много, много гадна\".  \"С присъствието си в Полша и балтийските страни силите на НАТО изпращат много мощен сигнал към Русия: в случай на атака срещу Полша или балтийските страни целият съюз ще отговори\", заяви Столтенберг пред полския Rzeczpospolita, германския Suddeutsche Zeitung и испанския El Pais. В отговор на въпроса дали Русия е враг на НАТО, генералният секретар увери, че съюзът \"не квалифицира Русия по този начин. Ние просто реагираме, когато има такава нужда\", коментира той. \"На първо място, НАТО няма списък с врагове. Защото не виждаме непосредствена заплаха за нито един от нашите съюзници. Въпреки това виждаме все по-несигурна и непредсказуема среда за сигурност. Ето защо ние променяме потенциала си за реакция, включително на кибер заплахи или космическото пространство\". \"Първо, ние имаме планове да защитим този регион. Второ, ние имаме не само планове, но и бойни възможности, които са по-големи от всякога. Имаме войници и сили за бърза реакция там\", отговаря той на въпрос относно изявленията на Турция. \"Планираме нови решения за повишаване нивото на бойна готовност в този контекст в Лондон. Не става въпрос само за факта, че ще има повече сили, но и за възможността за бързото им придвижване до този регион. Това е всичко, което мога да кажа\".", "date": "2019.12.03", "title": "Столтенберг: НАТО няма врагове; Тръмп: Забележката на Макрон е много много гадна"}
{"url": "https://www.monitor.bg:443/bg/a/view/djimi-kartyr-pak-v-bolnica-182387", "text": "Бившият президент на САЩ Джими Картър отново е в болница, пише Ройтерс.   Картър е бил приет в лечебно заведение в щата Джорджия с инфекция на уринарния тракт. \"Той се чувства по-добре и очаква завръщането у дома\", написаха от семейство Картър. Бившият президент е на 95 години, което го прави най-възрастният от четиримата бивши лидери на САЩ, които са между живите. Миналата седмица Джими Картър беше изписан, след като лекарите му направиха процедура за намаляване на налягането в черепа, което се беше повишило заради кръвоизливи от няколко падания напоследък.", "date": "2019.12.03", "title": "Джими Картър пак в болница "}
{"url": "https://www.monitor.bg:443/bg/a/view/radina-dumanjan-se-zavryshta-v-otkradnat-jivot-182393", "text": "Актрисите Радина Думанян и Дария Симеонова ще се завърнат след дълга пауза на снимачната площадка на \"Откраднат живот\". Звездите, които спечелиха сърцата на зрителите в ролите на съответно Биляна и Наталия в медицинската сага, застанаха пред камерата за финалния епизод на настоящия сезон.Техните екранни съпрузи - д-р Василев (Александър Алексиев) и д-р Генадиев (Димо Алексиев) прекрачиха прага на \"Света Анастасия\" още в средата на \"Кръвни връзки\". Повод за тяхното завръщане стана заболяването на майка им Евгения (Мария Каварджикова). Биляна ще се завърне с голяма изненада за всички герои в \"Откраднат живот\". Още след завръщането на д-р Василев стана ясно, че бракът на двамата е в опасност. Наталия също ще пристигне в съдбоносен момент за съпруга си. Моят персонаж е щастлив, а аз като актьор също съм много радостен. казва Димо Алексиев по повод финалния епизод на \"Кръвни връзки\". \"Наталия винаги е темпераментна и артистична – сега ще се опитам да я превърна в по-мъдра и спокойна, с една идея по-мислеща за другите\", казва Дария Симеонова. анонсира на кратко и Думанян. Какво ще се случи между тях, зрителите ще могат да проследят и на живо, в компаният на звездите и екипа от \"Откраднат живот\". Това ще се случи този петък в Cinema City, Paradise Mall от 19:00 ч.", "date": "2019.12.03", "title": "Радина Думанян и Дария Симеонова се завръщат в \"Откраднат живот\" (ОБНОВЕНА)"}
{"url": "https://www.monitor.bg:443/bg/a/view/ani-angelova-nashi-uchenici-prouchvat-pazara-gotvjat-se-za-predpriemachi-182362", "text": "Обучаваме бъдещи озеленители в Клисурския манастир, казва в интервю за \"Монитор\" директорът на СУ „Иван Вазов“, Вършец - Идеята е на учителката по български език и литература Румяна Илиева, като по-късно кампанията беше подета от целия колектив. Ученическият съвет и неговият ръководител решиха да направят кът с пейка и библиотека, за да има къде децата да сядат с книга в ръка. По този начин четенето ще присъства извън учебно време. Проблемът с ограмотяването стои навсякъде, най-вече в училищата с висок процент ромски възпитаници. Надяваме се с помощта на различни кампании да ги привлечем и да направим по-атрактивно самото четене. - Дейността по изграждането на кът ще продължи до Нова година, след което ще започнем други дейности. Вече имаме дарители на книги и ще можем да направим в класните стаи кътове. В тях според възрастовата група и интересите учениците ще имат достъп до литература, която да е различна от учебната. Имаме и благотворителни кампании, свързани с Коледните празници. Ще направим базар и концерт за събиране на средства за нуждаещите се деца от училището и града. Миналата година подпомогнахме две семейства от Монтана, събрахме около 9000 лв. Тази година имаме идея за подобряване условията в училище, ако средствата не се наберат, ще добавим от други благотворителни кампании. - Да, кандидатстваме и очакваме да бъдем одобрени през следващата година и да въведем дуално обучение в една паралелка с две професии. Едната ще обслужва водни процедури и водна терапия, другата част от класа ще бъдат готвачи. Градът ни е доста посещаван и изпитва недостиг на кадри по отношение на балнеолечението и храненето. Надявам се това да е мотив за учениците, тъй като те много лесно ще си намерят работа. Освен това, според нас за тези, които не са академично настроени, т.е. интересуват се от практическата част на обучението, това ще бъде добре. Разговаряли сме с местни хотелиери, с Община Вършец, които също ще ни помогнат за осъществяване на самото дуално обучение чрез предоставяне на база. - Имаме професионална паралелка техник озеленител и когато кандидатствахме за нея, трябваше да намерим по-голяма база. Тогава се обърнахме към Клисурския манастир в лицето на архимандрит Антим, който каза, че няма проблем и учениците са добре дошли в манастира, когато имат необходимост от практики. На място се провеждат обучителни екскурзии, те разполагат с много добре устроена градина с интересни растителни видове. Манастирът е женски, монахините са много отзивчиви, помагат на децата. Самият архимандрит Антим е любезен да идва ежеседмично в училището за т.нар. неделно училище. Обучението се провежда по желание на родители и ученици от първи до четвърти клас. Обучават се в моралните ценности на християнството, което се отразява изключително добре на децата. Вече трета година работим заедно, посещаваме самия манастир. Добре е заниманията да започнат от най-малките, те носят този заряд и когато пораснат. По трудно се култивират християнските ценности у по-големите. - Не смятам, че е необходимо задължителното обучение по религия. Може би по етика и морални ценности , макар и като свободно избираема подготовка. Когато нещо не е задължително и е направено атрактивно, привлича хората. Според мен това е начинът. Когато нещо е задължително, то отблъсква. - Учениците с профил предприемачество от девети и десети клас участват по желание. Те се обучават, имат първоначален капитал, с който си закупуват определени материали, проучват пазара - какво може да бъде продадено. По този начин получават тренинг за бъдещо участие на пазара. Доста интересно е за тях. Тази година участваха във Враца на едно състезание на ученически компании, където представиха собствена продукция. Ние се спряхме върху производство на ароматизирани свещи. Важното е децата да са мотивирани и да имат реална представа от пазара на труда, да са участвали във всички манипулации, процедури – целият процес да премине през всяко едно от тях. Тогава нещата не са изкуствени и обучението има смисъл. Не бих казала, че са готови за собствена фирма, но поне имат известен опит. Ако това е нещото, което биха желали да правят, имат представа за нещата, които трябва да се случат – къде да попитат, какво трябва да имат като база и насока. Т.е. има известен опит, който е добър като основа за по-нататъшно развитие. - Вече четвърта година сме иновативно училище и имаме две направления. Едното е въвеждане на мултидисциплинарни уроци, т.е. това е проектобазирано обучение, при което даден проблем по един предмет се разглежда и от останалите предмети. Да кажем в един урок, в една защита на такива проекти може да участват от два до 7-8 учебни предмета. Учениците работят по конкретни задания и накрая имат публична защита пред съучениците си от цялото училище, външни гости, родители. Това е мотивиране на презентационни умения. За мен е най-важното, тъй като знанията в днешното време могат да се намерят по различни канали, но това да се изкажеш и да защитиш своята теза е най-важното. Те правят точно това. Колегите работят в общност, научаваме се да работим в екип. При учителите доскоро подходът беше по-индивидуален и класната стая беше непревземаема крепост. Сега нещата са различни и мисля, че има добри постижения. Този проект на базирано обучение е твърде мотивиращ и разнообразен за учениците, един вид излизане от традиционната класна стая. - В един час има по 7-8 дейности, включително и изработване на някакъв продукт. Дали той ще бъде комикс, табло или схема, мисловна карта – няма значение. Ангажирането им в 7-8 дейности грабва вниманието и може да ги задържи по-дълго време. Другата част иновациите е обновяване на нашата вътрешна среда. Тук използваме работата си по различни проекти, за да си финансираме това облагородяване. Учениците и преподавателите направихме мебели с палети във фоайетата и се получи добре. Много ефектно и приятно е. - Няма как да ги променим така, както ние бихме желали, но можем да направим нещата по-интересни в рамките на тази архитектура, която съществува. Би могло да се използват няколко стени за проекция, за писане; да се направят малки острови, в които да работят децата. В дворното пространство работим по външна класна стая. Това, което имахме досега – учителят и учениците пред него в редички, не е най-добрият начин, въпреки че и той се използва. Все по-често учителите измислят друг начин за групиране на децата, използват задания в облак, възможност да презентират темите, по които преподават– за мен това е голям напредък. В нашето училище нямаме прием, т.е. който е пожелал, е добре дошъл, нямаме селектиране – да кажем над 4 или над 5. Трябва да работим с всички ученици – както с тези, за които българският език не е майчин, така и с академично настроените хлапета, които имат голямо желание да постигат резултати в различни състезания. Това е начинът – екипна работа, при която всеки един намира мястото си. Този, който не е много добър в дадена област, може примерно да се занимава с логистика на процеса, но той ще е спокоен, че е участвал наравно с другите съобразно своите възможности и получава уважението на останалите. Всяко дете е намерило по собствено желание мястото си и е спокойно, че ще свършило работата си както трябва. - Те трябва да знаят, че всеки един може нещо. Това трябва да се улови, за да има позитивизъм. Ако няма позитивизъм и ако има страх от изява, няма да се получат нещата. Имаме прекрасен театър на професионално ниво. Преди няколко години поканих в училище професионални режисьори от Врачанския театър, за да говорим. Те се съгласиха и предложиха кастинг за дадена пиеса, но децата се срамуваха. Вече нямат срам и притеснение да излязат пред другите и да говорят. Научават голям обем от текст, играят, забавляват се. Един от учениците ни две години беше в класа на покойния вече Стефан Данаилов, а подготовката му основно бе участието в нашите театри. Това е много голямо признание. Скрити таланти. Дори те самите не осъзнават, че могат. Имаме и духов оркестър, който няма второ място, където и да е участвал. Макар и в провинциално училище, без подбор на деца, ако се работи индивидуално и с желание, се получават много добри резултати, оценени от специалисти в определената област. Това е много зареждащо и мотивиращо. - Каним ги, когато децата се представят. Когато родителите виждат, че детето им участва, справя се много добре и получава поздравления, за тях това е изключителна мотивация. Проблемът е да проявяват интерес не само когато техните деца имат изява, трудното е да ги вкараме в училище. Следващите иновации ще бъдат в областта на работата с родителите. Ако привлечем родителите, ще спечелим много повече – децата. Завършила е биология в ПУ „Паисий Хилендарски“ Директор на СУ „Иван Вазов“ във Вършец от 1998 година Залага на холистичното образование на учениците", "date": "2019.12.03", "title": "Ани Ангелова: Наши ученици проучват пазара, готвят се за предприемачи"}
{"url": "https://www.monitor.bg:443/bg/a/view/kim-otkri-nov-grad-182385", "text": "Северна Корея отпразнува официалното завършване на напълно обновения град Самджийон с церемония за прерязване на лентата и шоу с фойерверки в присъствието на държавния ръководител Ким Чен Ун, съобщи официалната агенция КЦТА. Гигантският строителен проект се намира в близост до планината Пекту в северната част на страната, която се смята за свещена в Северна Корея като родно място на бащата и предшественик на Ким Чен Ун, Ким Чен Ир, и легендарна люлка на корейската нация. Държавните медии нарекоха титаничния проект \"въплъщение на съвременната цивилизация\". Мястото е описвано и като „социалистическа утопия”. В града под връх Пектусан се състоя тържество с музика и фойерверки. Градът е снабден с нови апартаменти, хотели, ски курорт, търговски, културни и медицински обекти. Според държавната телевизия Самджийон може да приеме 4000 жители. Градът е една от най-големите икономически инициативи на Ким, като част от стремежа на страната към икономическа, военна и културна независимост. Строежът на Самджийон беше забавян от недостиг на строителни материали и работна ръка, в резултат от тежките икономически санкции срещу Пхенян. Това накара Ким да разпореди в строежа да се включат младежки бригади, в които участваха дисиденти и бегълци от режима, описвани като „роби”. Трудът на участниците в бригадите не се заплащал, а храната била лоша. Хората са принуждавани да работят над 12 часа на денонощие, в продължение на 10 години. Като награда обаче те имат шанса да влязат в университет или да бъдат приети в управляващата Работническа партия.  ", "date": "2019.12.03", "title": "Ким откри нов град на бъдещето (СНИМКИ)"}
{"url": "https://www.monitor.bg:443/bg/a/view/ostri-debati-se-razgorjaha-v-parlamenta-za-izbora-na-sacheva-182392", "text": "Остър дебат и скандал се разрази в парламента около избора на Деница Сачева за нов социален министър след оставката на Бисер Петков. Кандидатурата й бе представена в пленарната зала от вицепремиера Томислав Дончев. Първи срещу избора на Сачева скочиха от \"Атака\". Десислав Чуколов обяви, че е имало сутринта \"бутафорен\" коалиционен съвет и попита защо такъв не бе направен, когато бе свален Волен Сидеров като шеф на групата на ОП. Не чухме зад какво застава новия министър, за какво се бори. Каква е позицията й за закона за социалните услуги, за Истанбулската конвенция, попита Чуколов. Той обяви, че \"Атака\" ще е против, но ако Сачева обещае да отмени закона, ще променят мнението си. От БСП определиха смяната на министъра като \"сериозен симптом за блокаж на управленски системи\" и обявиха, че няма да подкрепят новия министър. Кариерата на Сачева е белязана със скандали, свързани с т.нар джендър идеология, обяви Драгомир Стойнев и даде пример с Истанбулската конвенция. Със Сачева джендър идеологията отново се връща на политическото поле, каза той. Причината са нейни политики и изказвания като зам.-министър на образованието, тя бе пуснала и анкети сред децата, които също предизвикаха скандал около джендър темата. Червените критикуваха политиката на правителството в много сфери и поискаха да чуят от премиера Бойко Борисов мотивите за отстраняването на Петков. Не толкова политиката, колкото животът ме е научил, че някой говори силно и вика, когато няма какво да каже, отвърна вицепремиерът Томислав Дончев. Бисер Петков е професионалист, но социалната политика не се чертае от него, а от управляващата коалиция и от премиера във основа дали това, което вижда от джипката, му харесва или не. Нямам сантименти към Петков, защото, въпроки че е професионалист, се е съгласил да стане министър в правителство, което няма визия в социалната политика, коментира Георги Гьоков. ДПС първо се обяви против процедурата по включване на точката в дневния ред с обяснението, че това е в нарушение на правилника. След това заяви, че няма да подкрепи новия министър. Кой от проблемите в социалната политика решава тази кадрова промяна, попита шефът на социалната комисия Хасан Адемов. Бисер Петков е човек с изключително висока експертна експертиза и никой не оспорва това, каза Адемов и даде примери, с които да докаже, че забавянето на реформата не е по вина на Петков, коментирайки темите за ТЕЛК, за втората пенсия. Петков говореше на експертен език, беше абсолютно диалогичен със социалните партньори, с майките, но не намери подкрепа след колегите си в правителството, допълни Адемов. И обясни, че смяната на министър на принципа \"стани да седна\" няма да реши нито един от въпросите в социалната сфера. Повърхностно и дребнаво изказване, стана в отговор лидерът на НФСБ Валери Симеонов. Според него смяната на един министър с друг била естествена. Симеонов даде добра оценка за работата на Петков. Имам чувството, че присъствам не на избор на министър, а на папа, каза Симеонов. Защо е този негативизъм - един министър е част от правителство и коалиция и като такъв трябва да изпълнява програмата, попита той. Чак такива мащабни вселенски злодейства като Дърт Вейдър не може да прави, не може да сте убедени чак толкова, че тази госпожа няма да се справи. Тя ще е министър и ще изпълнява програмата, решенията, които се вземат в коалицията. Няма да има никакви залитания, увери Симеонов БСП и ДПС. Той обяви, че патриотите са дйржавно отговорна политическа сила. А като пример, че Сачева няма как да не е патриот, той даде пример с баща й и неговата книга \"Българите са в основата на човешката цивилизация\". Той призова да се даде възможност на новия министър да работи, пък след 100 дни можело да се направи анализ на работата й. Никой в тази зала няма монопол върху патриотизма, всички сме българи и работим за България, няма значение кой как го прави, скочи Крум Зарков от БСП. Стоян Мирчев определи Сачева като \"протеже на Иван Костов\", а в отговор Симеонов обяви, че такова е и Корнелия Нинова.", "date": "2019.12.03", "title": "Остри дебати се разгоряха в парламента за избора на Сачева "}
{"url": "https://www.monitor.bg:443/bg/a/view/temperaturi-do-11-s-kritichni-za-chast-ot-pshenicata-i-rapicata-182391", "text": "Наднормените температури и подобрението при почвените влагозапаси през втората половина на ноември удължиха есенната вегетация при пшеницата, ечемика и рапицата.   През първото десетдневие на декември агрометеорологични условия ще бъдат с повишена динамика. Прогнозираното застудяване около средата на десетдневието ще доведе до затихване, а в част от Северна България и западните райони, където се очакват валежи от сняг, и до прекратяване на вегетационните процеси при зимните житни култури и рапицата. В края на първото десетдневие се очаква повишение на температурите, но средноденонощните им стойности ще останат под биологичния минимум, необходим за вегетацията на есенните посеви.  През повечето дни от второто и третото десетдневие прогнозираните температури, около и над климатичните норми, ще поддържат в относителен покой зимните житни култури в по-голямата част от страната. Изключения са възможни при пшеницата и ечемика в най-южните райони и по Черноморието. През относително по-топлите периоди през втората половина от месеца в тези райони има вероятност да се създават условия за краткотрайно възобновяване на вегетационните процеси при есенните посеви, но промяна във фенологичните фази на културите не се очаква.  Вследствие на късната сеитба, предизвикана от продължителното есенно засушаване, посевите ще встъпят в зимата в различни фази. В по-голямата част от страната, с изключение на места в Югоизточна България, дефицитът на вода в почвата забави вегетацията на пшеницата, ечемика и зимната рапица. В края на есента при зимните житни култури преобладава фаза трети лист. Част от посевите с пшеница, предимно в северозападните райони - агростанциите Бъзовец и Павликени - са във фаза поникване и начало на листообразуване, 1-2 лист. Във фаза братене, в която зимните житни култури успешно зимуват, е пшеницата в източните райони на страната. При рапицата, вследствие недостига на влага през есенната вегетация, само част от посевите са във фаза розетка. При достигането на тази фаза растенията понасят сравнително добре по-суровите зимни условия. През декември прогнозираните стойности на минималните температури до минус 11°С, в условия без снежна покривка и при по-продължително задържане, ще бъдат критични за зимните житни култури във фаза поникване и начало на листообразуване и за посевите с рапица, неуспели да формират розетка.  След падналите значителни валежи в Сандански, Пазарджик, Пловдив, Хасково, Кърджали, Чирпан през третото десетдневие на ноември, надвишили на много места в Южна България 50-60 l/m2 настъпи съществено повишение на влагозапасите в горните почвени слоеве и в голямата част от полските райони на страната с което е преодолян дефицита на влага при есенните посеви. Очакваните валежи през декември, около нормата за месеца, ще увеличават влагозапасите и в 100 cm почвен слой. ", "date": "2019.12.03", "title": "Температури до -11°С критични за част от пшеницата и рапицата"}
{"url": "https://www.monitor.bg:443/bg/a/view/pylen-stadion-chaka-cska-v-kyrdjali-182353", "text": "Изключително голям интерес предизвиква дербито от осминафиналите на турнира за Купата на България между „Арда“ и ЦСКА. Срещата ще се играе на стадион „Арена Арда” на 5 декември (четвъртък) от 13:30 часа. На срещата се очаква да присъстват близо 10 хиляди зрители. Привържениците на домакините ще имат възможност да видят на живо любимците си, след като в мачовете от Първа Лига „Арда“ домакинства в Пловдив. Очаква се около 1500 привърженици на ЦСКА също да подкрепят любимците си. От полицията и ръководството на домакините са предприели всички необходими мерки за охрана на обществения ред преди, по време и след края на срещата. Междувременно чуждестранни мениджъри ще гледат звездата на „Арда“ Деян Лозев. През тази есен той попадна в полезрението на Красимир Балъков и бе част от националите за мачовете срещу Черна гора и Англия. Спас Делев игра близо половин час при гостуването на „Локомотив“ в Пловдив и вече е напълно възстановен от контузията си. Михаил Александров ще пътува днес за Барселона, където ще премине на контролен преглед. Главен арбитър на двубоя в Кърджали ще бъде Ивайло Стоянов с помощници Мирослав Иванов и Георги Великов. Николай Йорданов пък ще ръководи другата дерби среща от този кръг на турнира между „Левски“ и „Черно море“. 14:30 ч. Берое – ЦСКА 1948 (Диема спорт) 17:30 ч. Славия – Ботев (Пд) (Диема спорт) 13:30 ч. Септември – Лудогорец (Диема спорт) 15:00 ч. Ботев (Гълъбово) – Витоша 15:00 ч. Ботев (Враца) – Кариана 17:30 ч. Левски – Черно море (Диема спорт) 13:30 ч. Арда – ЦСКА (Диема спорт) 17:30 ч. Локомотив (Пд) – Литекс (Диема спорт)", "date": "2019.12.03", "title": "Пълен стадион чака ЦСКА в Кърджали"}
{"url": "https://www.monitor.bg:443/bg/a/view/kirkorov-vdigna-detski-kupon-za-1-mln-rubli-182381", "text": "Руската естрадна звезда Филип Киркоров не жали пари, когато става дума за децата му Алла-Виктория и Мартин. Певецът с огромен размах отбеляза 8-годишния рожден ден на дъщеря си, като за тържеството той пръсна над 1 млн. рубли или около 14 000 евро. Всяка година Филип организира тематични празници за наследниците си. Тази година тържеството, по случай рождения ден на Алла-Виктория, протече в стила на любимата й приказка „Аладин“. Купонът се проведе в баровския ресторант „Шале Берьозка“ край Москва, където Киркоров често отбелязва важни за семейството му дати. Сега заведението беше оформено като източен базар. За доброто настроение на малките гости на празника се грижеха професионални артисти, акробати и клоуни. Рожденичката получи специални музикални поздрави от руските естрадни звезди Стас Михайлов, Сергей Лазаров, Ани Лорак, Жасмин и др. С организацията на тържеството се зае самият Киркоров, който от няколко години е собственик на агенция за детски празници.           Междувременно в публичното пространство скоростни обороти набира новината, че бившият съпруг на примата Алла Пугачова скоро отново ще мине под венчилото. Новата изгора на певеца е русокосата му колежка по сцена Катя Гусева. Започнати твърдят, че певецът готви грандиозна сватба, която ще е не по-малко пищна от зрелищните му концерти. Очаква се по случая Филип да вдигне две тържества – в Москва и в родния си град Варна.  ", "date": "2019.12.03", "title": "Киркоров вдигна детски купон за 1 млн. рубли "}
{"url": "https://www.monitor.bg:443/bg/a/view/obviniha-zamryznaloto-kralstvo-2-v-monopol-182340", "text": "Монопол над киносалоните – в това бе обвинена анимацията „Замръзналото кралство 2“ от неправителствена организация в Южна Корея. Според сигнала на НПО-то рисуваната лента на „Дисни“ се излъчва на 88% от екраните, което противоречи на закона за антимонопол в страната. Така, след премиерата си на 23 ноември, филмът е генерирал печалби в размер на 61,2 милиона долара в Южна Корея, като така държавата се нарежда на трети най-голям пазар за „Замръзналото кралство 2“ след Северна Америка и Китай. Самата страна в момента е в процес на въвеждане на квота що се касае филмовото разпространение. Така, всяко филмово заглавие ще може да бъде излъчвано в едва 50 на сто от екраните в Южна Корея. Това ще важи само в „праймтайм“ часовете на киносалоните – иначе казано от 13 до 23 ч.", "date": "2019.12.03", "title": "Обвиниха „Замръзналото кралство 2“ в монопол"}
{"url": "https://www.monitor.bg:443/bg/a/view/avtomobil-se-vrjaza-v-deca-v-predgradie-na-london-edno-zagina-182378", "text": "Автомобил се вряза в група хора в предградие на Лондон, загина 12-годишно момче, предаде Би Би Си. Още петима души са пострадали. По случая е задържан 51-годишен мъж. Съобщава се, че инцидентът е станал близо до училище в предградието Дебдън. Сред ранените са двама тийнейджъри на 15 години, 13-годишно момче, 16-годишно момиче и 53-годишна жена. Няма опасност за живота им. По думите на един от пострадалите - 15-годишния Алфи Барнс, водачът съзнателно е набрал скорост с автомобила и се е насочил към тротоара. Полицията разследва предумишлено убийство. Загиналото момче е ученик от училище на \"Уилингейл роуд\", където е станала инцидентът, потвърди пред Би Би Си главната учителка Хелън Гаскойн. Пострадалите деца учат в същото училище. По-рано беше съобщено, че полицията издирва 51-годишния Тери Гловър. Има подозрения, че той е замесен и в друг инцидент, който е станал в същия район.", "date": "2019.12.03", "title": "Автомобил се вряза в деца в предградие на Лондон, едно загина"}
{"url": "https://www.monitor.bg:443/bg/a/view/cacarov-pred-deputatite-trjabva-nov-nachin-za-proverka-na-pochtenostta-na-slujitelite-na-kpkonpi-182379", "text": "Налага се създаване на нов механизъм за проверка на почтеност на служителите на КПКОНПИ и нови правомощия на инспектората на комисията. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика. Цацаров обясни, че концепцията му представлява практически ориентиран опит за предложения за мерки. \"Важно е за мен да кажа, че нямам нито самочувствието, нито съзнанието, че ако бъда избран, общо взето комисията ще започне от този избор и ще започне да гради работата си от този момент. Каквато и оценка да бъде давана за досегашната й работа, Комисията има своите постижения\", посочи той. \"Комисията е колективен орган и не смятам, че работата на членовете на комисията трябва да бъде пренебрегвана. За мен е смущаващо да го нарека така - нормативното закрепване на броя на администрацията. Общата численост на администрация по правилник е 482. Тази администрация е прекалено голяма. В същото време фактът е, че броят й е закрепен в поднормативен акт\", каза още главният прокурор. Той изтъкна, че предвижда преценка на натовареността на съответните отдели. \"При всички случаи относно административната структура на комисията очевидно налага на комисията, в който всички тези недостатъци да бъдат премахнати, нов механизъм за проверка на почтеност на служителите, нови правомощия на инспектората на комисията. Естествено е, че всички добри практики, свързани с назначаване на служители, техния подбор и прочее, трябва да бъдат запазени\", обясни Цацаров. Той обърна внимание и на превенцията на корупцията. \"Комисията осъществява по закон държавната политика по превенция на корупцията. В изпълнение на това и на преходните и заключителни разпоредби комисията е приела комплексна методология за превенция на корупцията. При цялото мое уважение към този документ - той е твърде общо методологичен и общо теоретичен. Моят подход е далеч по практически ориентиран и си мисля, че трябва да се търсят нови направления в тази насока. Законът дава тези възможности. Това са възможностите, свързани със съгласуването на законопроектите и изготвяне на изпълнителната власт по отношение на наличието на корупционен риск. Ако съгласувателната дейност не се подчинява на обща комплексна методика, на съвсем практически ориентирани действия, които да са свързани и с правната техника на предлаганите законопроекти и с идентифицирането на корупционния риск в тях, при пълна прозрачност, мисля, че общественият ефект ще е далеч по-висок\", каза Цацаров. И обяви, че  който да изготвя становища за законопроекти, които крият корупционен риск. \"Под консултативен съвет разбирам съвет, в който да са привлечени утвърдени юристи и учени по съответни специалности, чиито опит и знания да бъдат използвани именно при тези експертни становища по отношение на законопроектите на изпълнителната власт\", обясни Цацаров. Той изтъкна, че комисията има едно правомощия по чл. 32, ал. 2 от закона - предложения за антикорупционни мерки. \"Необходимо е да се въведе електронен регистър на интернет страницата на комисията. Той трябва да проследява всяко предложение, направено от комисията, реакцията на съоветния орган на изпълнителната власт, който не е длъжен да го приеме, както и последващото изпълнение. Това би имало изключително силно превантивно отношение към корупцията\", изтъкна Цацаров. Кандидатът за председател на Антикорупционния орган коментира, че в концепцията си е посочил необходимостта от въвеждането на постоянен медиен мониторинг. \"Под постоянен медиен мониторинг разбирам мониторинг, който няма нищо общо с пиар дейността на комисията й, а с правомощията й по закон. Става дума за ежедневен мониторинг при напълно равно третиране на всички медии като източник на информация. По закон именно този медиен мониторинг и източниците от публикациите от средствата за масова комуникация се приравняват на сигнал. Този сигнал може да е източник на данни за корупция, за конфликт на интереси, може да идентифицира риск, който налага отправяне на предложения за антикорупционни мерки, може да дава данни за недостатъци в работата на самата комисия\", посочи още Цацаров.", "date": "2019.12.03", "title": "Цацаров пред депутатите: Трябва нов начин за проверка на почтеността на служителите на КПКОНПИ"}
{"url": "https://www.monitor.bg:443/bg/a/view/zodiite-na-koledno-parti-182380", "text": "Декември е, вече започват да валят първите снежинки. Времето замирисва на Коледа и идва ред на задължителните офис партита. Как се държи всяка от зодиите, когато трябва да пообщува с колегите си в неформалната празнична обстановка, вижте тук.", "date": "2019.12.03", "title": "Зодиите на коледно парти"}
{"url": "https://www.monitor.bg:443/bg/a/view/djoan-kolins-e-novoto-lice-na-valentino-182307", "text": "Актрисата Джоан Колинс е новото лице на световноизвестния бранд Valentino. 86-годишната звезда е част от коледната рекламна кампания на марката и за целта позира в ослепителна дантелена червена рокля, вдъхновена от участието й в сериала „Династия“. В интервю за сп. Vogue тя разказа, че е преговаряла три месеца с дизайнерите от лейбъла и с творческия директор Пиерпаоло Пичоли относно тоалета си за рекламното видео, тъй като настоявала той да има пера. В крайна сметка желанието на актрисата било изпълнено. Пред модната библия Колинс разказа още защо не носи дънки. Особено мразя такива с дупки на коленете или с каквито и да е дупки. Не си падам и по тениски с щампи. Искам да ми е комфортно, но също така искам да изглеждам елегантно.“, категорична е тя. Звездата допълни, че поради стила си не се вписва съвсем сред другите жители на Лос Анджелис, където живее от 50-те години на миналия век.", "date": "2019.12.03", "title": " Джоан Колинс е новото лице на Valentino"}
{"url": "https://www.monitor.bg:443/bg/a/view/skorseze-molja-vi-ne-gledajte-irlandecyt-na-telefon-182357", "text": "Броени дни, след като новият филм на носителят на „Оскар“ Мартин Скорсезе - „Ирландецът“ тръгна по стрийминг платформата на Netflix, режисьорът отправи апел към зрителите си – да не гледат заглавието на телефон. каза той по време на свое интервю в YouTube канала на Питър Травърс. Режисьорът признава, че знае, че продължителността от три часа и половина на „Ирландецът“ означава, че зрителите вероятно ще трябва да се отделят от екрана поне за малко, за да отидат до тоалетната, например. Въпреки това смята, че филмът е достатъчно интересен, за да прикове вниманието на киноманите дотолкова, че да изключат телефоните си дори ако го гледат в домашни условия. Припомняме, че „Ирландецът“ има разпространение по киносалоните в САЩ, което е важно условие, за да може филмът да се нареди сред фаворитите за наградите „Оскар“. „Не казвам, че филмът е добър, защото е мой. Историята е много интересна и ме правеше съпричастен всеки път, когато се докоснах до нея. Перфектно би било, ако зрителите можеха да видят „Ирландецът“ на голям екран. Смятам обаче, че успях да покрия със заснемането почти всички възможни начини относно това как може да се гледа. (...) Не знам как да правя кино за телефон. Искаше ми се да знам, но не го разбирам“, казва още Скорсезе.", "date": "2019.12.03", "title": "Скорсезе: Моля ви, не гледайте „Ирландецът“ на телефон"}
{"url": "https://www.monitor.bg:443/bg/a/view/borisov-za-13-tija-rojden-den-na-gerb-nauchihme-si-urocite-182382", "text": "Честит рожден ден, ГЕРБ! Благодаря на всеки един от вас за усилията и отдадеността. За 13 години получаваме доверието на българските граждани 13 пъти. Това доверие не ни главозамайва, а ни мотивира да сме още по-близо до хората и проблемите им. Затова хората ни вярват. С годините обаче растат и критериите им към нас. Това изисква да сме по-добри с всеки изминал ден. В партията винаги е имало и ще има място за честни и трудолюбиви хора. Това написа във фейсбук премиерът Бойко Борисов.  През годините доказахме, че сме си научили уроците. Всеки, който преминава моралните стандарти в партията, понася своите последствия, без значение на каква позиция се намира. Като демократична партия ние изцяло се доверяваме на гласа на хората. Те ясно показаха на местните избори къде се управлява безпринципно. Затова където трябваше направихме промени, реформирахме цели структури. Вярваме, че промените са за добро и новите лица в партията ще я отворят още повече към гражданите. Затова Политическа Партия ГЕРБ я има - да сме близо до хората, да вземаме присърце проблеми им и да ги решаваме. 13 години ГЕРБ е алтернатива на рухналата банкова система, спрените европейски пари и съсипаната икономика. За разлика от тези преди нас ние харчим само толкова, колкото изкарваме. За поредна година вдигаме с 10% доходите. Ударното модернизиране на инфраструктурата в цялата страна и добрите условия за бизнес привиличат инвеститорите, строят се заводи и в тях се дават европейски заплати. На пенсионерите за осма поредна година даваме коледни и великденски надбавки. Също така увеличаваме и месечните им възнаграждения. Благодаря още веднъж на хората за вярата в нас и за простените грешки. Най-добрият начин да им се отплатим е с работа, работа, работа.", "date": "2019.12.03", "title": "Борисов за 13-тия рожден ден на ГЕРБ: Научихме си уроците!"}
{"url": "https://www.monitor.bg:443/bg/a/view/turshijata-ot-pazara-s-esherihija-koli-182366", "text": "Търговци ни предлагат на пазара туршия, заразена с ешерихия коли. Това потвърди пред „Монитор“ експертът по качество и безопасност на храните д-р Сергей Иванов. Причината за това е липсата на хигиена при използваните съдове както и ускоряването на ферментацията или пък прекалено дългото изчакване за завършването й. Тогава туршията е кашкава, има лош дъх и вкус и не бива да я консумираме, защото може да провокира хранителни разстройства. „Всъщност в повечето случаи у нас се предлага не туршия, а мариновани зеленчуци. Те са залети с оцет и сол и не са минали ферментация. Не е истинска туршия и това, което се предлага в стерилизирани буркани, тъй като това са консервирани зеленчуци. Търговците пък докарват киселия вкус с оцет и оцетна киселина“, коментира експертът. Той уточни, че процесът по ферментация всъщност трае най-малко седмица и то когато става дума за малко количество зеленчуци. Когато са в големи съдове, обикновено бидони, може да продължи и няколко седмици и то при температура от 10 градуса. „Туршия, ферментирала за три дни коментира д-р Иванов. Според експерта в истинската туршия би трябвало да има млечно-кисели бактерии, които са полезни за нас. С течение на времето обаче млечно-киселите изместват патогенните. Затова трябва да се изчака да протече ферментацията. „Има обаче и риск, когато зеленчуците ферментират прекалено дълго. Тогава бактериите достигат максимална плътност и от там насетне процесът тръгва обратно и може да се появяват други бактерии, които са вредни. Например ешерихия коли“, уточни д-р Иванов. Той напомни Тогава задължително трябва да наблюдаваме как ни я предлагат и дали търговецът бърка в тях без ръкавици. Това също е предпоставка за зарази. Често на пазара ни предлагат и туршия с плесен. Това се получава, когато зеленчуците не са покрити напълно с маринатата. Тя трябва да се изхвърли, защото не е полезна за здравето.", "date": "2019.12.03", "title": "Туршията от пазара с ешерихия коли"}
