{"url": "http://www.monitor.bg/a/view/7379-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D0%BF%D0%B8%D1%81%D0%BC%D0%BE%D1%82%D0%BE-%D0%B7%D0%B0-%D0%9A%D0%A2%D0%91/", "text": "\n                    Премиерът и председател на ГЕРБ Бойко Борисов подписа писмото с предложението на соцлидера Корнелия Нинова за публично огласяване на имената на политиците, получавали нерегламентирано пари от КТБ. Това стана вчера веднага след завръщането на министър-председателя от Брюксел, където той , съобщиха от ГЕРБ.\n\nПо-рано през седмица Борисов изрази готовността си да подпише въпросното писмо. Това се случи още във вторник по време на заседанието на КСНС за борбата с корупцията. Писмото с подписа на премиера вече е изпратено обратно в централата на БСП на „Позитано“ 20, уточниха от ГЕРБ.\n                    ", "date": "2017.10.20", "title": "Борисов подписа писмото за КТБ"}
{"url": "http://www.monitor.bg/a/view/60646-%D0%9B%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%82-11%C2%A0000-%D0%BF%D0%B0%D1%82%D0%B8%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF/", "text": "\n                    Огнище на Инфлуенца тип А, или така нареченият птичи грип, е констатирано в добричкото село Стефаново, съобщи на заседанието на Областната епизоотична комисия д-р Андонова – директор на ОДБХ и секретар на комисията. Заболяването е установено в животновъден обект № 9360-09-39, който е един от най-големите в света развъден център за патици и е собственост на фирма „Мейпъл Лийф Полтри” ЕООД. Заразата е установена, след като са изследвани няколко мъртви патици.\n\nД-р Андонова заяви, че са предприети всички необходими мерки, като всички 11 хиляди птици ще бъдат унищожени. Достъпът в района на фермата е напълно забранен. Поставен е пост от служителите на полицията, който да ограничава достъпът до фермата. Определени са двете зони – 3-километрова и 10-километрова, в които се забранява търговията и превозването на птици и яйца за люпене. Предупредени са стопаните на животни да ги държат затворени в помещения, както и да съхраняват фуражите в закрити помещения. Служителите на ОДБХ извършват прегледи с цел недопускане разпространение на заразата.\n\nВсе още не е решено къде ще бъдат погребани умъртвените птици. Според кмета на Стефаново Марин Хаджийски, мястото, което общината е определила, не е подходящо. Хората го наричат Гьола, защото през по-голямата част от времето то е наводнено. Мястото е до гората, в близост има два водоема, наблизо се намира и друга ферма за производство на гъши дроб. Ако бъде на по-малко от 3 километра до другата ферма, има опасност заразата да се пренесе и в нея, а за момента там няма установен случай на птичи грип. Обстановката в селото е спокойна и сред хората няма притеснение, каза още кметът.\n\nД-р Андонова информира членовете на Областната епизоотична комисия за заболяването Африканска чума по свинете, като добави, че има констатиран случай на болестта в Констанца, Румъния. Като превантивна мярка срещу разпространение на заболяването е забранено пренасянето на сурови храни през граничните пунктове. За спазването на забраната следят служители на Гранична полиция.\n                    ", "date": "2017.10.20", "title": "Ликвидират 11 000 патици заради птичи грип"}
{"url": "http://www.monitor.bg/a/view/39290-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A0%D1%83%D0%BC%D1%8A%D0%BD%D0%B8%D1%8F-%D0%B8%D0%BC%D0%B0%D1%82-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D0%B5%D1%82%D0%BE-%D0%B4%D0%B0-%D1%81%D0%B0-%D0%B7%D0%B0%D0%B5%D0%B4%D0%BD%D0%BE/", "text": "\n                    „България и Румъния имат задължението да са заедно, за да могат да се координират. От историческа и географска гледна точка ние сме предопределени да сме заедно.”\n\nТова каза румънският евродепутат Виктор Бощинару пред журналисти преди началото на българо-румънския трансграничен форум „10 години членство в Европейския съюз: бъдещи перспективи”, който се провежда днес в Русе. Той посочи, че сега най-важната задача пред двете съседни страни е колкото се може по-скоро да станат част от Шенгенското пространство. Депутатът припомни призива отпреди три седмици на Европейската комисия България и Румъния незабавно да станат част от Шенген с оглед на сигурността на съюза. По-рано в ежегодната си реч пък председателят на ЕК Жан-Клод Юнкер подчерта, че е крайно време двете страни да влязат в Шенген, защото добре си вършат работата за защита на външните граници на ЕС.\n\nЦелта на еднодневния форум в Русе е да се направи равносметка на 10-годишното членство на България и Румъния и да се очертае пътят напред. В работата му освен Виктор Бощинару участват и евродепутатите Андрей Новаков, Георги Пирински и Мария Грапини и други.\n\nВ речта си румънският евродепутат Мария Грапини подкрепи своя колега, че България и Румъния имат сходна култура и история, сходни приоритети и трябва да вървят заедно напред. Българският евродепутат Андрей Новаков също посочи, че исторически погледнато двете страни са в „пакет” и макар да сме сочени за най-бедни в Евросъюза, „носим таланти, с които превъзхождаме много други народи”.\n\n„Предстои ни битка. В някоя друга зала, може би, се питат: „Докога ще им плащаме?”. Когато разберем, че не сме втора ръка хора в Евросъюза, ще можем да разгърнем нашия потенциал”, каза Новаков.\n\nРаботата на трансграничния форум продължава с втория дискусионен панел, който се фокусира върху подготовката за председателството на Съвета.\n                    ", "date": "2017.10.20", "title": "България и Румъния имат  задължението да са заедно"}
{"url": "http://www.monitor.bg/a/view/28392-%D0%92%D0%B4%D0%B8%D0%B3%D0%B0%D1%82-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%BD%D0%B0%D0%B4%D0%B1%D0%B0%D0%B2%D0%BA%D0%B8-%D0%BD%D0%B0-40-%D0%BB%D0%B2/", "text": "Родителите с доход между 400 лв. и 500 лв. ще вземат 80% от помощта \n                    Ръст на детските надбавки от догодина предвижда правителството. За едно дете семействата ще получават по 40 лв., вместо досегашните 37 лв. За две хлапета сумата нараства от 85 лв. на 90 лв, а за три се увеличава с 5 лв. и ще достигне 135 лв.Право на месечната помощ ще имат семействата с доход до 400 лв. на член от семейството. „За да се осигурим подкрепа за повече родители, от 2018 г. се предвижда да се въведе допълнителен доходен критерий за получаване на месечни помощи за деца и от семейства с месечен доход на човек от 400,01 лв. до 500 лв. Те ще вземат 80% от пълния размер на помощта“, обясни социалният министър Бисер Петков пред БНТ. Това означава, че домакинствата с доход от 480 лв. на член от семейството ще получава 32 лв. за едно дете и 72 лв., ако хлапетата са две. Изчисления на социалното министерство показват, че чрез новия дирефенциран подход броят на родителите, които получават месечна помощ ще нарасне с 20 000. Така догодина подпомаганите домакинства ще са около 672 000. Правителството предвижда завишаване на подоходният критерий за получаване на еднократна помощ при бременност и помощ за първокласници. Сега доходите на желаещите да получат такива помощи не трябва да надхвърлят 400 лв. на член от семейството, а от догодина прагът ще бъде 450 лв. След 8-годишно замразяване на гарантирания минимален доход, на база на които се отпускат редица социални помощи, той ще бъде увеличен от 65 лв. на 75 лв. \n\n\n                    ", "date": "2017.10.20", "title": "Вдигат детските  надбавки на 40 лв."}
{"url": "http://www.monitor.bg/a/view/18626-%D0%A2%D1%80%D0%B0%D0%BA%D1%82%D0%BE%D1%80-%D1%83%D0%B1%D0%B8-%D0%B1%D0%B8%D0%B2%D1%88-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    При нелеп инцидент следобед е загинал бившият министър на здравеопазването от кабинета \"Станишев\" д-р Евгений Желев, ексдепутат от БСП и два мандата кмет на Стара Загора. Според близките му смъртта го  застигнала докато орял с трактор дворно място в землището на село Яздач.\n\nНа стената си във Фейсбук настоящият  кмет на Стара Загора Живко Тодоров написа: „Пиша това и ръцете ми треперят.... Днес си отиде един голям Човек - наш кмет, лидер, наш приятел... Д-р Евгений Желев, ти направи много за Стара Загора! Доказа, че не партиите имат значение, а хората!Направи така, че да останеш в историята на града и направи така, че хората да те обичат! Поклон пред паметта ти, докторе! Никога няма да те забравим!“.\n\nДесетки хора от цялата страна се присъединиха към тъжната новина и изразиха съболезнования за безвременната кончина на наскоро навършилия 60 години лекар, политик и общественик.\n\nСамо преди десетина дни , когато отбеляза сред приятели юбилей си д-р Желев заяви: „Чувствам се истински щастлив, че сте тук, че съм заедно със съпругата си Анастасия и дъщерите Мария и Полина!\n\nРедакцията се присъединява към скръбта на семейството! Вечна памет!\n                    ", "date": "2017.10.20", "title": "Трактор уби бивш здравен министър"}
{"url": "http://www.monitor.bg/a/view/31127-%D0%9C%D0%9F-%D1%81%D1%80%D0%B5%D1%89%D1%83-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B1%D0%BE%D0%BD%D1%83%D1%81%D0%B8-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8%D1%82%D0%B5/", "text": "\n                    Съветът по прилагане на Актуализираната стратегия за продължаване на реформата в съдебната система към МП се обяви срещу предложението на депутати за допълнителни бонуси на магистратите. „Във връзка с предложенията за допълнителни възнаграждения на магистратите, предвидени в проекта на Закон за изменение и допълнение на ЗСВ, внесен от група народни представители на 5 октомври 2017 година, съветът реши, че действащият текст от закона (чл. 233, ал. 6), който предвижда възможности за допълнително материално стимулиране на магистрати и съдебна администрация, е напълно достатъчен и не се налагат промени, с които да се дават повече права на специализираните структури в съдебната система“, съобщиха от МП след приключването на извънредно заседание на съвета, свикано от министър Цецка Цачева.\n\nЧленовете на съвета не възразили обаче срещу предложенията на депутатите за промяна на процедурата по командироването на съдии, прокурори и следователи, но с уточнението, че това трябва да става само след вземане на становище от съответното общо събрание, отделение или колегия.\n\nПо отношение на направеното искане на 16 октомври до НС от Цачева за промяна на механизма за отстраняване от длъжност на магистрати при повдигане на обвинение срещу тях, съветът предлага да се предвиди възможност за съдебен контрол върху решението на съответната колегия на ВСС. И изрично да се посочи, че в случай на обжалване жалбата няма да спира изпълнението на решението.\n\nЦачева бе упълномощена да представи и трите становища пред НС по време на второто гласуване на поправките в ЗСВ.\n                    ", "date": "2017.10.20", "title": "МП срещу допълнителните бонуси за магистратите"}
{"url": "http://www.monitor.bg/a/view/39732-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%9F%D0%B0%D1%80%D1%82%D0%BD%D1%8C%D0%BE%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B8-%D1%81-%D0%93%D1%8A%D1%80%D1%86%D0%B8%D1%8F-%D0%B5-%D0%B7%D0%B0-%D0%BF%D1%80%D0%B8%D0%BC%D0%B5%D1%80/", "text": "\n                    В регион, познат със своите противоречия и конфликти, България и Гърция установиха трайни добросъседски отношения и дадоха положителен пример за приятелство и партньорство. Нашите две страни споделят сходни позиции, базирани на европейските ценности, в ключови сфери. Това заяви президентът Румен Радев, който днес на „Дондуков“ 2 се срещна с председателя на парламента на Гърция Николаос Вуцис, съобщиха от прессекретариата на президента.\n\nПо време на разговора бяха обсъдени целите, които страната ни си поставя по време на предстоящото председателство на Съвета на Европейския съюз през 2018 г. Държавният глава беше категоричен, че приоритет трябва да бъде формулирането на справедливи и ефективни критерии и механизми за включване на държавите членки в различните интеграционни проекти на ЕС. Като пример за такива инициативи бяха посочени постоянното структурирано сътрудничество, което цели да укрепи партньорството в областта на отбраната между индивидуални страни в ЕС, и участието в Европейския фонд за отбрана.\n                    ", "date": "2017.10.20", "title": "Президентът: Партньорството ни с Гърция е за пример"}
{"url": "http://www.monitor.bg/a/view/45935-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BE%D1%82-%D0%94%D0%BE%D0%B1%D1%80%D0%B8%D1%87-%D0%B2%D0%BD%D0%B0%D1%81%D1%8F%D1%82-90-%D1%85%D0%B8%D0%BB-%D0%BB%D0%B5%D0%B2%D0%B0-%D0%B4%D0%B0%D0%BD%D1%8A%D1%86%D0%B8-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F%D1%82-%D1%81-%D0%BB%D0%BE%D0%B2%D0%BD%D0%B8%D1%82%D0%B5-%D1%81%D0%B8-%D0%BE%D1%80%D1%8A%D0%B6%D0%B8%D1%8F/", "text": "\n                    Ловната страст се оказала по-силна от желанието за нанасяне на щета на бюджета за двама бизнесмени от Добрич, които предпочели да внесат просрочени данъчни задължения в размер на над 90 хил. лева, за да не се разделят с ловните си оръжия. Единият дължал 85 000 лв., другият – 5 000 лв. Това е нова мярка за събиране на просрочени задължения, която публичните изпълнители прилагат, обясни Красимир Павлов, старши експерт Звено „Комуникации” при ТД НАП – Варна. Става въпрос за възможността данъчните да уведомяват издателите на разрешителни или на лицензи за граждани и фирми с неплатени данъци в големи размери, чиито лицензи и оръжие могат да се изземат от служба \"Контрол на общоопасните средства\" (КОС) в областните дирекции на полицията. Публичните изпълнители от териториалната дирекция в Добрич са подали и уведомление до Главна дирекция „Национална полиция“ за отнемане на лиценза на охранителна фирма от областта. След предприетите действия собственикът на фирмата внесъл в бюджета просрочени данъчни задължения в размер на над 5 хил. лева.36 688 676 лева просрочени данъчни и осигурителни задължения внесоха добруджанци до края на месец септември. В по-голямата си част просрочените задължения са внесени доброволно, след проведени срещи и телефонни разговори с длъжниците. 11.5 млн. от тях са внесени след предприемане на действия от публичните изпълнители към ТД на НАП Варна за принудително събиране на задълженията.През лятната кампания публичните изпълнители от НАП Варна наложиха запори и иззеха парични средства от касите на 26 длъжници от Добрич, като в бюджета са внесени над 80 хил. лева. За цялото Черноморие запорите са общо 125, а събраната и внесена сума в бюджета е над 275 000 лв., уточни Красимир Павлов.Данъчните инспектори започнаха проверки за отчитане на оборотите и издаване на касови бележки след 17,30 ч. в делнични дни, нощем и в почивните и празнични дни. Причина за мярката са данни от компютърната система на дистанционната връзка на всеки касова апарат в страната със сървърите на НАП, които сочат, че надвечер и в почивните дни търговските обекти отчитат значителен спад на оборотите. Контролната кампания по Северното Черноморието също е потвърдила, че има случаи, в които спазването на данъчните изисквания рязко намалява в часовете, различни от официалното работно време на НАП.За две седмици в Добрич са извършени 45 такива проверки. Съставени са 3 акта за неиздаване на касови бележки, като магазин за хранителни стоки, магазин за дрехи и детски магазин в центъра на града са били запечатани за срок от седем дни. Други 6 акта за административно нарушение са съставени за разлика в касовата наличност. Един акт е съставен и за нарушение на КСО-невнасяне на здравни осигуровки. Предстои и издаването на заповед за запечатването на питейно заведение, разположено в широк център на града, тъй като при извършването на контролна покупка на приходните инспектори не е издаден фискален бон.От началото на месец юни до края на септември инспекторите от НАП Варна, подкрепени от колеги от вътрешността на страната, извършиха 7944 проверки на обекти от обхвата на дирекцията и Северното Черноморие. По време на осъществения контрол са съставени 773 броя актове за установяване на административни нарушения на данъчното и осигурителното законодателство. За неиздаване на касови бележки и липса на фискални устройства в търговските обекти са наложени предварителни административни мерки „Запечатване на обект“, като ефективно са запечатани 130 обекта за срок до 30 дни.От НАП Варна отчитат още, че приходите в държавния бюджет за трите месеца през летния сезон са с 28% повече, от същия период на предходната 2016 г.\n\n\n                    ", "date": "2017.10.20", "title": "Бизнесмени платиха 90 бона данъци, за да спасят разрешителни за пушки"}
{"url": "http://www.monitor.bg/a/view/39798-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%83%D1%81%D0%BF%D1%8F-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B5-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%BA%D0%B2%D0%BE%D1%82%D0%B0%D1%82%D0%B0-%D0%B7%D0%B0-%D1%83%D0%BB%D0%BE%D0%B2-%D0%BD%D0%B0-%D0%BA%D0%B0%D0%BB%D0%BA%D0%B0%D0%BD-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    България успя да постигне увеличение на квотата за улов на калкан в Черно море. Това стана на провелата се в Черна гора се проведе 41-та сесия на Генералната комисия по рибарство за Средиземно море (ГКРСМ). В рамките на събитието са обсъдени предложения за приемане на мерки за опазване, управление и контрол на ключови морски запаси в Средиземно и Черно море, съобщиха от земеделското ни министерство.\n\nОт изключително значение за България е Препоръката за многогодишен план за управление на риболова на калкан в Черно море, с която се определят мерки за опазване на вида в Черно море и количествени ограничения за улова му от страните в региона (България, Румъния, Турция, Русия, Украйна и Грузия). Към момента квотата за улов на калкан на риболовните кораби на Европейския съюз (ЕС), плаващи под знамето на България и Румъния в Черно море е в размер на 86,4 тона годишно и се определя ежегодно с регламент на Съвета на ЕС. По време на срещата е постигнато значително увеличение на квотата за улов на калкан за кораби на ЕС. През следващата година България и Румъния ще имат право да осъществяват риболов на калкан общо в размер на 114 тона, което е с 32% повече спрямо досегашното разрешено количество. Това е сериозен успех за България предвид голямото значение на този вид риболов за сектора и предизвикателството за създаване на условия за равнопоставеност между всички черноморски страни.\n\nПо време на сесията на ГКРСМ бяха дискутирани и теми свързани с насърчаването на мерките за мониторинг, наблюдение и контрол в рибарството, включително мерки за борба с незаконния, недеклариран и нерегулиран риболов, както и възможностите за популяризиране на развитието на устойчиви аквакултури в Средиземно и Черно море.\n                    ", "date": "2017.10.20", "title": "България успя да постигне увеличение на квотата за улов на калкан в Черно море"}
{"url": "http://www.monitor.bg/a/view/64061-%D0%9B%D1%83%D0%B4-%D1%81%D0%B5%D0%B5-%D1%81%D1%82%D1%80%D0%B0%D1%85-%D0%B2-%D0%9C%D0%BE%D0%BD%D1%82%D0%B0%D0%BD%D0%B0-%D0%BD%D0%B0%D0%BF%D0%B0%D0%B4%D0%B0-%D0%B4%D0%B5%D1%86%D0%B0-%D0%B8-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8/", "text": "\n                    Притеснени родители сигнализираха в социалните мрежи, че мъж на видима възраст около 40 години напада деца и възрастни в голям хранителен магазин в Монтана. От публикацията на притеснена майка се разбира, че на 15 октомври отишла да пазарува с детето си на 2 години и 6 месеца. Хлапето било седнало на мястото за деца в пазарската количка и вървейки към входа на магазина, мъжът от снимката ги срещнал и ударил детето с тениската си, която държал. Детето се разплакало, а мъжът избягал, съобщава bulnews.bg.\n\nОт коментарите под снимката на разтревожената майка става ясно, че този мъж нападнал и ударил човек на касите на същия хранителен магазин в Монтана. Според потърпевшата майка полицаите са не са предприели никакви действия, а мъжът имал нужда от лечение в психиатрична клиника, защото е опасен.\n\nХора от града коментират, че изблиците на мъжа, известен като Цеци, не са нещо необичайно, но повечето хора от квартала му го познавали и гледали да са настрани от него като го видят.\n\n \n                    ", "date": "2017.10.20", "title": "Луд сее страх в Монтана, напада деца и възрастни"}
{"url": "http://www.monitor.bg/a/view/81333-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%90%D0%BB%D0%B1%D0%B0%D0%BD%D0%B8%D1%8F-%D1%81%D0%B5-%D0%BD%D1%83%D0%B6%D0%B4%D0%B0%D0%B5%D1%85%D0%B0-%D0%BE%D1%82-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE/", "text": "Надявам се, че връзката им със страната ни вече ще е по-силна * Общността ни там пази обичаи, които при нас са изгубени * Когато възприемаш себе си като различен, това дава сила за отпор срещу претопяването\n                    - Първо бих искала да уточня, че заслугата за този 10-годишен труд не е само моя. За да се стигне до признаването на българското малцинство в Албания, много усилия положи и спелеологът Алексей Жалов, благодарение на когото аз и моите колеги попаднахме в Албания. Посетих страната през 2007 година, но още през 2006-а беше организирана експедиция благодарение на сътрудничеството на Алексей Жалов и Асоциацията за антропология, етнология и фолклористика „Онгъл“. По-късно привлякох и колеги от Института за етнология и фолклористика с Етнографски музей - БАН, където работя. Дори не помня как минаха тези години. През това време с РИК „Род“ издадохме трите части на поредицата „Българите от Голо бърдо в Албания“ (2009, 2011, 2016 г.), като първите две части са финансирани от Държавната агенция за българите в чужбина, и книгата „Непознатата Гора“. Така след постигането на политическия акт на признаването всички публикации по темата придобиха друго значение. Беше важно обществото да научи за тези хора, да се пише за тях, да се направят филми за живота им. - Всъщност първите изследвания в научната ми работа бяха свързани с българи мюсюлмани в Тетевенския Балкан, които са по-малко известни от т.нар. помаци в Родопите и Пирин. Винаги съм проявявала интерес към проучването на общности. Според мен, когато една общност живее по-изолирано и по-затворено, опитва се да съхрани своята идентичност, език, традиции и обредност, става по-консолидирана. Когато възприемаш себе си като различен, това дава сила за отпор срещу претопяването, срещу сливането с мнозинството. Години наред ходих в Албания с пещернячески групи. Признавам си, че в началото и аз не знаех, че там има българи, и за мен беше голямо предизвикателство като учен да започна да ги изследвам. Помня как Алексей Жалов ми донесе касета с песни, които нотирах. Започнах да търся исторически източници, статистика за населението и постепенно научавах нови неща. Така и любопитството ми нарастваше. Съвсем нормално беше да допусна, че живеейки 100 години в чуждоезикова среда, каквато е албанската, прогнозирах, че най-вероятно ще открия една наистина съхранена общност.- За съжаление няма точна статистика. Наистина се твърди, че са около 100 хиляди души, но няма официално преброяване. Може би признаването на българското малцинство ще ни даде по-ясна картина. А по мои наблюдения няма точни данни поради няколко причини. На първо място – става дума за три различни области. Това са Мала Преспа около Преспанското езеро и Корча, областта Голо бърдо и Гора. В първите години на XX век експедиция от български учени прави проучвания в Гора – те твърдят с категоричност, че гораните са българи. От една страна, тези области всъщност са различни и нямат връзка помежду си. Хората говорят на различни диалекти, имат свое собствено битие. От друга – особено след демократичните промени особено активни са миграциите към градовете. Някои от селата се обезлюдяват. Това също прави броя на българите в Албания неясен. В същото време гораните и голобърдците са гурбетчии. Съществувала е практиката на сезонните трудови миграции. Те са много добри майстори и занаятчии. Днес също има такива модерни трудови миграции, много от тях работят или емигрират в Италия и Гърция.- Този въпрос всъщност съдържа много дълъг отговор и трябва да се раздели на няколко части. Езикът, който говорят, разбира се, е диалект. Аз не съм езиковед и не мога да коментирам в детайли, но например за говора в Голо бърдо се твърди, че спада към т.нар. западномакедонски български говори, и то ако приемем македонското като диалектно, а не като национално. Но в езика на българите от Голо бърдо има доста архаична лексика. Самите хора там го наричат „бугарски йозик“ – български език. За тях той е важен елемент от самоопределянето, а и навсякъде при изследването на малцинствата езиковият критерий е от изключително значение. Аз обаче съм изследвала предимно традициите – календарната и семейната обредност (раждане, сватба и погребение), песните и музиката на тези общности.- Така се случи, че имах възможност да присъствам на сватби, да снимам и хората да ми споделят за старите „адети“ в ритуала.- Всъщност колкото са различни, толкова са и еднакви. В основата си сватбеният им ритуал е идентичен с нашия. И там има подготовка за сватбата, и там се подготвят в къщите на момичето и на момчето. Различен е например ритуалът „вечерта на кумството“, или правене на халва. Той се извършва във вечерта преди сватбата. Тогава кумът прави халва в дома на момчето. Тя се приготвя в казан – в огромно количество горещо олио се добавя много брашно, което трябва да се изпече, да се изпържи и да добие кафяв цвят. След това се прибавят захар и вода. Пеят се обредни песни. Вечерта пък на мегдана на селото се играят хора и халвата се раздава на всички.- Поне една седмица. В понеделник се ходи за дърва, всяка вечер жените се събират и се пеят песни. Следва ходене „на житото“ – в къщата на момчето се събират само жени, които носят жито, ориз, брашно. Целта е да се подпомогне семейството на жениха. Традиционната храна е ориз с месо, боб, жито. Гостите трябва да се нагостят. По този начин се създава усещането за очакването на сватбата, тъй като това е важен момент, етап на преход. След сватбата пък се ходи за вода, раздават се даровете, играе се хоро със сватбеното знаме. Жените се обличат в традиционни носии и за една част от участниците е много важно да са в такова облекло. В Голо бърдо например и днес все още се тъкат и шият женски носии. Така че има и общи неща, но и разлика с нашите традиции. По-важното за мен е, че тази обредност е все още жива и че там все още функционират обичаи, които при нас са изгубени.- В един определен исторически период връзката с България е изгубена и след демократичните промени се опитваме да я възстановим. Ние като изследователи също работим за това. Хората ни очакват, радват се, че проявяваме интерес към тях. Повечето възрастни хора разказват, че режимът на Енвер Ходжа е бил много тежък. По това време границите са затворени. Всичко това води наистина до прекъсване на връзката с България. След демократичните промени обаче тези хора вече имат възможност да пътуват. А колкото до въпроса дали това малцинство търси връзка с България, достатъчно показателен е фактът, че имаме квота за обучение на студенти от Албания с български произход. Те учат в университет като български студенти и към това има огромен интерес. Някои от тях остават тук, други се връщат в Албания. Преди няколко години студенти, които са учили у нас, основаха сдружение – нарекоха го „24 май“. Целта им е да поддържат връзка помежду си. Това е показателно за потребността от връзката със страната ни.- Може би е по-добре този въпрос да бъде зададен на политиците и на хората, които извоюваха това с преговори и политически стъпки. Аз мога да кажа само, че за българското малцинство в Албания това е удовлетворение в чисто човешки план, защото хората, които се самоопределят като българи, имат нужда да бъдат признати в европейското пространство. Допускам и че един такъв статут може би ще доведе до някакъв вид финансиране и подкрепа, за да могат те да продължат да съхраняват своя език и традиции. Не че досега е имало пречка за това, но ако е подкрепено и от държавата, те вече биха имали своето място и връзката с България ще е по-силна. Отскоро има и съботно-неделно българско училище там. Така че се надявам този акт да доведе до по-тесни връзки с тези хора, които десетилетия са се чувствали забравени.  Доц. д-р Веселка Тончева е етномузиколог и етнолог в Института за етнология и фолклористика с Етнографски музей при Българската академия на наукитеНейните изследвания са фокусирани върху традициите, обредността, музиката и идентичността на различни общности на Балканите и Европа – българи мюсюлмани, българи в Австрия и от 2007 г. – славяноезични общности в Албания – областите Голо бърдо, Гора, Мала Преспа и КорчанскоАвтор и съставител е на три книги за Голо бърдо и на една книга за областта Гора Сценарист е на редица телевизионни предавания за фолклор и над 20 етнографски филма в Българската национална телевизия \n\n\n                    ", "date": "2017.10.20", "title": "Българите в Албания се нуждаеха от признание в европейското пространство"}
{"url": "http://www.monitor.bg/a/view/64417-%D0%A6%D0%B8%D0%BF%D1%80%D0%B0%D1%81-%D0%B8%D1%81%D0%BA%D0%B0-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BE%D1%82-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%9D%D0%90%D0%A2%D0%9E/", "text": "\n                    Въпросът за разрешаване на спора за името на Република Македония между властите в Скопие и Атина е бил сред основните при разговорите на гръцкия премиер Алексис Ципрас и американския вицепрезидент Майк Пенс, съобщават гръцките медии, които се позовават на информация от кабинета на министър-председателя в Атина.\n\n\"Ципрас много ясно е посочил, че съседната държава Македония трябва да предприеме конкретни стъпки, за да върви напред и да стане член на НАТО\", пишат медиите.\n\nСпоред Ципрас \"САЩ може да играят важна роля на страната на Македония за да може тя да предприеме необходимите стъпки в посока за разрешаване на спора за името\". По време на разговора американската и гръцката страна са повторили подкрепата си за евроатлантическия път за Македония и нейния народ. От името на САЩ Пенс потвърдил категоричната подкрепа за евроатлантическата перспектива на Македония и признал значението на разрешаването на спора за името. По време на разговора между Ципрас и Пенс не е имало никакви изненади по отношение на Македония и не е имало никакъв натиск, твърдят още източниците от кабинета на гръцкия премиер.\n                    ", "date": "2017.10.20", "title": "Ципрас иска конкретни стъпки от Македония за влизане в НАТО"}
{"url": "http://www.monitor.bg/a/view/78343-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-20-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Днес и утре са най-добрите дни в този месец за отваряне на заведение и тръговски обект, както и за регистрации на нова фирмена дейност. Доверете се на първото си чувство и усещане от тази сутрин. Размишлявайте, търсете допълнителна информация и не отивайте никъде неподготвени за различни въпрос. Бъдете готови не само за нападение, но и за защита. В този ден се пробуждат зверски апетити, не само по отношение на храната, но и към всичко, което е обект на личните ни страсти, усещания и намерения.Работа-5Пари-5Любов-4Късмет-5Здраве-4 Случващото се днес и утре ще покаже какво трябва да разделите, за да си нямате неприятности със закона. Ще ви притиснат роднини с имотни и наследствени дела. Може да се отиде в крайности по отношение на собствености. Родените в първите дни на зодията ще почувстват по-остро чуждата атака и амбиция. Чувството за притежания и алчността засилват тенденцията към кавги и разправии. Не влизайте в излишни спорове, а се обърнете към вещи лица и адвокати. Добре е в този ден да се разделите с всичко ненужно.Работа-5Пари-4Любов-4Късмет-4Здраве-5 Ден за обмисляне на планове и намерения. Добре е да регистирате фирма и да защитите патент. Подгответе се на всички нива юридически за битките, които предстоят и за амбициите, които преследвате. Луната е във формата на уста в деня след новолунието. Отваряме устата на амбицията и гоним далечни цели. В такъв момент е добре да се окопаеш и застраховаш юридически, за да не се окажеш в следващите дни отстранен, пренебрегнат и ограбен. Ако вече сте постигнали своето проявете щедрост и помогнете на някой друг да се изправи.Работа-5Пари-5Любов-6Късмет-5Здраве-4 Ако сте се събудили с някаква идея опитайте да я реализирате. Не се отказвайте от нищо предложено в този ден. Апетитите се изострят, родените в първата декада имат шанс да стабилизират бизнеса си с регистрация на нова фирма или патент. Проучете добре юридическата страна на въпроса, който ви вълнува. Днес и утре може да направите стабилизираща крачка и да постигнете максималното в ситуацията, в която се намирате. Каквото предприемете утре ще напълни потребителката ви кошница. Действайте.Работа-5Пари-6Любов-4Късмет-5Здраве-5 Родените в първите дни на зодията ще трябва да разделят неделимото с някой, който напира да ги измести от топлото им местенце и от нишата, която заемат в бизнеса и в живота. Бъдете внимателни. Може да се наложи да прехвърлите имоти, собствености, патенти и разрешителни на деца и близки. Не предприемайте нищо съществено, не се лакомете, за да не лапнете прекалено голям залък. Вероятно е да ви поставят ултиматуми и да се опитват да ви извадят от играта. Пътувайте водете преговори на четири очи.Работа-4Пари-4Любов-5Късмет-4Здраве-4 Денят носи късмет за родените в първите и в последните дни на зодията. Доверете се на усета си за нещата. Ще почувствате с огромна сила кое е добро и кое е лошо за вас като избор, вариант и възможност. Каквото ви се дояде непременно си го доставете. Не пренебрегвайте сигналите на тялото и ума. Денят е много добър за регистрации на фирми и за вадене на резрешителни. Имате шанс да влезете в нова среда, да постигнете максималното в старата и да си осигурите странични доходи. Проверете как стоят нещата.Работа-5Пари-6Любов-5Късмет-5Здраве-5 Денят дава нова отправна точка, отваря възможност за нови творчески инициативи. Ще извоювате права и предимства, ще ви повишат и може да влезете в групата на шефовете. Планирайте, проучвайте, но важното стартирайте в утрешния ден. Преговаряйте, пътувайте и си уредете срещи на четири очи. Може да се раздели неделимото, да се постигне разбирателство по отношение на регистрации на фирми, патенти и документи за собственост. Никъде на отивайте без подарък, ще ви се върне двойно.Работа-5Пари-6Любов-6Късмет-5Здраве-5 Ден с огромна възраждаща и стимулираща сила за родените в първите дни на зодията. Сега е момента да регистрирате фирма, да извадите разрешително, да подпишете нов договор и да си осигурите стабилно вложение на сили, средства и таланти. Искайте повече, за да получите достатъчно. Ден на устата, вашата нека е максимално отворена. Пазарете се, не се давайте без бой, поставете условията си, особено ако усещате, че владеете ситуацията. Ще се събудите с откровение за полезното и вредното. Доверете се на интуицията.Работа-6Пари-6Любов-6Късмет-6Здраве-6 Ден за обмисляне на бъдещи планове и намерения, както и за натрупване на сили за тяхното осъществяване. Проведете разговори по финансови и имотни въпроси, уточнете ползването на собствености. Ще откриете начин за уреждане на неща, които отдавна ви тревожат. Време е да се разплатите, да си върнете дълговете и да подсетите длъжниците си. Уредете наеми и такси, подновете фирмена дейност, регистрирайте патент. Този ден дава възможност да си осигурите база за бъдещото развитие. Пътувайте, преговаряйте.Работа-5Пари-5Любов-5Късмет-4Здраве-5 Не избървайте да стартирате неуредени и неподготвени проекти. Днес лакомията е голяма, всеки е отворил уста, иска, претендира и напира да заеме най-добрата позиция и ако може да прецака другия. Сега е момента да си осигурите база за бъдещо развитие. Това включва уреждане на документи, работни визи и разрешителни за ползване на имоти и терени. Направете нужните регистрации, отдайте под наем или преговаряйте за наемане на помещение или офис. Яжте това, което ви се дояде, бъдете с този, който ви е на сърце.Работа-5Пари-5Любов-4Късмет-4Здраве-4 За родените в първите дни на зодията се очертават сблъсъци на интерси, позиции и мнения. Поне със закона гледайте да не влизате в спорове. Спазвайте правилата и добрия тон в отношенията. Конкуренцията ви ще направи силен ход и може да ви отнеме част от позициите. Постарайте се да подновите стари договори и да излезете от сивата икономика. Ден за пътувания и командировки, които ще ви сблъскат с бъдещи съюзници и сътрудници. Ще трябва много да се постараете, за да спечелите любовта на своя страна. Някой ви бърка в канчето.Работа-4Пари-4Любов-6Късмет-5Здраве-5 Един от най-силните и обезпечаващи бъдещето дни за родените до 1 март. Всичко може да се уреди и постигне. В момента е важно да подновите договори, патенти и разрешителни. Осигурете си база, средства и възможности за това, с което ще се занимавате в бъдеще. Ще се събудите с особено вдъхновение и чувство за полезното и вредното в живота ви. Ако нещо ви се дояде наблегнете на него до другото новолуние. Ако мислите за някого непремено му се обадете. Съдбата ви дава козове, които на всяка цена трябва да се използват.Работа-6Пари-6Любов-5Късмет-5Здраве-5 Личната ви година е четворка. Много работа сте свършили, но и много придобивки сте дочакали и ще получите до края на годината. През 2018 г. ви предстои разширение, нова работа, пътувания и устройване в нова среда. Предстои генерална промяна в живота ви.Родените днес ще възродят и патентоват стари дейности. Ще бъдат известни, ще печелят и ще прославят рода и семейството си, особено ако се родят на обед. Ще бъдат пазени и обгрижвани от висши сили. Ще имат изключително успешен бизнес и ще контролират чуждия.Днес ще се зачеват продължители на рода, деца пазени и покровителствани от съдбата с много дарби и възможности. Ще бъдат преимуществено момичета.\n\n\n                    ", "date": "2017.10.20", "title": "Хороскоп за 20 октомври, петък"}
{"url": "http://www.monitor.bg/a/view/74434-%D0%91%D1%8A%D1%82%D0%BB%D1%8A%D1%80-%D0%B3%D1%80%D0%B0%D0%B4%D0%B8-%D1%81%D0%B0%D1%82%D0%B5%D0%BB%D0%B8%D1%82%D0%B8-%D1%81%D1%80%D0%B5%D1%89%D1%83-%D0%93%D0%B5%D0%BE%D0%B1%D1%83%D1%80%D1%8F/", "text": "След като претърпя катастрофа, екшън звездата започва тренировки за „Код: Ангел“\n                    Джерард Бътлър е сред онези холивудски асове, които само с появата си на големия екран гарантират история за апокалипсис. В светлината на прожекторите сега застават климатичните промени, а как екшън звездата ще спасява и този път света, ще разберем с премиерното заглавие за седмицата „Геобуря“. Запознайте се с архитект Джейк Лоусън! Наред с неизбежните за този тип герои откази да се подчиняват на авторитети и да демонстрират ум, остър като бръснач, Бътлър дава на киноманите кратък достъп зад кулисите на донякъде арогантното поведение на персонажа си. Именно като\n\n \n\nспасителна сламка от тривиалното клише\n\n \n\nслужи връзката на архитекта с брат му Макс. Роднинската им връзка далеч не е перфектна, дори напротив. Двамата обаче ще трябва да се сработят, ако искат да предотвратят гибелта на човечеството. Сюжетът се развива в близкото бъдеще, а като отправна точка служат сателитите, които Джейк изгражда с цел превенция на природни бедствия. След като е отстранен от правителствената организация, задвижваща проекта за опазване на Земята, обаче пробив в системата от технологични предпазни мерки го връща отново на терен.\n\nТук започва истинският екшън, превърнал се в запазена марка за Бътлър. Не очаквайте от „Геобуря“ емоционално изцеждащ или съзидателен диалог. Въпреки това всички фенове на високоадреналинния жанр могат да вдигнат наздравица – лентата с\n\n \n\nвзимащите дъха визуални ефекти\n\n \n\nе конструирана точно за тях. Филмът е дебют за Дийн Девлин на режисьорското столче. Той признава, че е почерпил вдъхновение от настоятелните въпроси на 6-годишната си дъщеричка относно климатичните промени. „Изначало идеята на „Геобуря“ като филм е да забавлява, не да назидава. Въпреки това, смятам, че служи като своеобразно предупреждение“, обясни наскоро Бътлър, който съвсем скоро ще акостира и на роден терен за „Код: Ангел“.\n\nВсе още не е ясна точната дата, на която ще стартират снимките към лентата в студиата на „Ню Бояна“. Актьорът разкри обаче, че агент Майк Банинг този път няма да раздава крошета в опит да предпази от пълна разруха огромен град, както досега. Вместо това историята ще се\n\n \n\nсъсредоточи върху вътрешния свят на персонажа\n\n \n\nСлед като приключат промосъбитията около премиерата на „Геобуря“ Бътлър ще започне и тренировки за „Код: Ангел“. До това време актьорът се надява да се възстанови напълно от катастрофата, която претърпя само преди дни. По думите на звездата той се движил с мотоциклета си, когато жена направила забранен обратен завой. Бътлър се измъкна без тежки травми – има навехнат менискус и повърхностни рани.\n\nМеждувременно у нас вероятно ще посрещнем и Морган Фрийман, който се скочи в костюма на президента на Америка в „Код: Ангел“, след като Арън Екхарт се пенсионира от този пост във франчайза.\n                    ", "date": "2017.10.20", "title": "Бътлър гради сателити срещу „Геобуря“ "}
{"url": "http://www.monitor.bg/a/view/35121-%D0%9D%D0%B0%D0%B4-8-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-84/", "text": "\n                    Обща сума над 8 млн. лева ще се събере в трите големи джокпота на игрите от тото 2 за утрешния тираж №84 на БСТ. В най-популярната от тях - \"6 от 49\", с последните 63 906,42 лв. той достигна 4 299 521,89 лева. Очаква се до неделя към тях да се прибавят поне още към 70 000. В \"6 от 42\" парите станаха 584 806 лв., като последният скък е с нови 16 421,64 лв. За утре там се чакат още към 20 000. в \"5/50 - 1/12 Зодиак\" пък си остават непроменящите се 3 млн. лева.\n\nНай-големите печалби в тираж №83 на БСТ дойдоха от двете петици по 27 740,10 лв. в \"5 от 35\" - по една в двете тегления. И двете паднаха с четворни фишове по 2 лева.\n\nВ \"Тото Джокер\" има 3 тройки по 6940,70 лева. Една от тях обаче беше уцелена заедно с 3 двойки по 12,60 лв., от което се събраха 6978,50 лв. Ще ги прибере късметлия, пуснал фиш със система №56 (с 9 числа) за \"6 от 42\" и 4 комбинации за \"Тото Джокер\" за 8 лв.\n\nВ играта \"Рожден ден\" в четвъртък има познал първа група - година 06, месец 03, дата 20 и ден 1. Той печели 5804,00 лева. В \"5/50 - 1/12 Зодиак\" пък най-големите печалби са от четирите петици по 500 лева.\n\n \n\nТото печалби\n\nТираж №83\n\n \n\n\"6 от 49\": Числа - (9, 13, 18, 34, 48, 49); 6 - няма, 5 - 8 по 2662,80 лв., 4 - по 46,10 лв., 3 - по 3,40 лв.; ДЖАКПОТ: 4 363 428,31 лв.\n\n \n\n\"6 от 42\": Числа - (4, 12, 13, 17, 21, 38); 6 - няма, 5 - 5 по 1915,90 лв., 4 - по 28,50 лв., 3 - по 2,30 лв.; ДЖАКПОТ: 584 806,00 лв.\n\n \n\n\"5 от 35\": I теглене - (11, 14, 17, 28, 29); 5 - 1 от 21 740,10 лв., 4 - по 80,60 лв., 3 - по 3,30 лв.; II теглене - (1, 11, 14, 26, 28); 5 - 1 от 21 740,10 лв., 4 - по 92,80 лв., 3 - по 4,00 лв.\n\n \n\n\"5/50 - 1/12 Зодиак\": Числа - (1, 6, 23, 25, 40); Зодия 12 - Риби; 5+1 - няма, 5 - няма, 4+1 - няма, 4 - 4 по 500,00 лв., 3+1 - 12 по 100,00 лв., 3 - 184 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (2, 3, 8); Цифри - (5, 1, 9); 3 - 3 по 6940,70 лв., 2 - 1655 по 12,60 лв.; ДЖАКПОТ: 0,00 лв.\n\n \n\n\"Рожден ден\": Година - 06, месец - 03, дата - 20, ден - 1; I група - 1 от 5804,00 лв., II - 1 от 486,80 лв., III - няма, IV - 2 по 121,70 лв., V - 1 от 243,40 лв., VI - 8 по 24,30 лв., VII - 10 по 24,30 лв., VIII - 16 по 12,20 лв., IX - 47 по 6,20 лв., X - 57 по 6,00 лв., XI - 115 по 3,40 лв., XII - по 2,50 лв., XIII - по 2,00 лв., XIV - по 1,10 лв., XV - по 1,30 лв.; ДЖАКПОТ: 0,00 лв.\n                    ", "date": "2017.10.20", "title": "Над 8 млн. лева в джакпотите за тираж №84"}
{"url": "http://www.monitor.bg/a/view/36557-%D0%A2%D1%80%D0%B8-%D0%B3%D0%BE%D0%BB%D0%B5%D0%BC%D0%B8-%D0%B4%D0%B5%D1%80%D0%B1%D0%B8%D1%82%D0%B0-%D0%BF%D0%BE-%D0%BA%D0%B0%D0%BD%D0%B0%D0%BB%D0%B8%D1%82%D0%B5-%D0%BD%D0%B0-mtel-sport/", "text": "\n                    Неделният ден в ефира на спортните канали на Мтел е посветен на три страхотни футболни дербита от Европа. От 15.30 ч. по Mtel Sport 1, феновете ще могат да наблюдават абсолютната класика в холандската Ередивизи между \"Фейенорд\" и \"Аякс\". И тази година „Де Класикер” е с пряко отношение към борбата за челните места, тъй като двата отбора делят второто във временното класиране с по 16 точки. Победата е без алтернатива и за двамата съперници, защото загубилият ще се отдалечи много от лидера \"ПСВ Айндховен\", който е с актив от 21 т.\n\nОт 16.30 ч. Mtel Sport 2 ще излъчи пряко големия сблъсък в руската Премиер лига между ЦСКА Москва и \"Зенит\". И двата отбора са в топ 3 на временното класиране, като при успех, домакините ще се доближат само на точка от тима на гостите, които оглавяват таблицата след XIII кръг.\n\nПо Mtel Sport 2 от 19.30 ч. ще се излъчи и сблъсъкът между тоталните хегемони в украинската Премиер лига – \"Динамо\" (Киев) и \"Шахтьор\" (Донецк). Двата клуба отново са суперфаворити за титлата, като статистиката е безмилостна – в цялата история на украинския клубен футбол, единствено през 1992 г. титлата се изплъзва от ръцете на \"Динамо\" или \"Шахтьор\" и се печели от \"Таврия\" Симферопол.\n\nВ ранните часове на събота и неделя е поредният епизод в борбата за титлата в MotoGP - за Гран при на Австралия, където Марк Маркес и Андреа Довициозо са разделени от едва 11 точки на върха. Квалификацията е от 6.00 ч. сутринта, а състезанието - от 8.00.\n\nФеновете на бойните спортове пък ще могат да гледат поредната качествена галавечер от UFC. В събота от 22.45 Mtel Sport 2 ще излъчи пряко битките от Гданск, като безспорният акцент ще е сблъсъкът между Доналд Сероун и Дарън Тил.\n\nЗа хокейните фенове в събота от 20.00 часа по Mtel Sport 2 е двубоят \"Филаделфия Флайърс\" - \"Едмънтън Ойлърс\", а неделя рано от 2.00 по Mtel Sport 1 шампионът \"Питсбърг Пингуинс\" гостува на \"Тампа Бей\".\n                    ", "date": "2017.10.20", "title": "Три големи дербита по каналите на Mtel Sport"}
{"url": "http://www.monitor.bg/a/view/821-%D0%A1%D0%B8%D0%BB%D0%B5%D0%BD-%D1%81%D1%82%D0%B0%D1%80%D1%82-%D0%B7%D0%B0-%D0%9C%D0%B0%D1%80%D0%B8%D1%86%D0%B0-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Учиков с 20 т. в Аржентина, Стойчев на финал за Купата на Италия\n                    Отборът на \"Марица\" стартира с убедителна победа участието си в Шампионската лига на Европа по волейбол за жени. В пловдивската зала \"Колодрума\" пред около 900 зрители носителките на титлата на България надиграха във втория кръг категорично с 3:1 (18, 20,-23, 21) финландския \"ЛП Сало\" за час и 40 минути.\n\nСтатистиката показа предимство на българските шампионки в блокада - 10:7 т., атака - 61:51 т. От сервис съотношението е 2:3 аса, а от грешки на съперника - 25:25.\n\nНай-резултатна за победителките с 21 точки (3 блока, 1 ас) беше Кремена Каменова. С 16 т. (1 блок) завърши Таня Петкова, още 13 (3 блока) добави Нася Димитрова. За \"Сало\" отличничката беше Керти Лаак с 25 точки (4 блока), а 13 (1 блок, 1 ас) направи Ронжа Хейкиниеми.\n\n\"Получи се мач на нерви, според мен, коментира двубоя централната нападателка Нася Димитрова. - Трябваше да подходим по-спокойно в дадени ситуации. Финландките играха много спокойно. Ние трябва да подходим по-внимателно и по-решително във Финландия, защото тук имаше много ключови моменти, които изпуснахме. Надявам се там да победим чисто и да не се стигне до златен гейм. Определено има какво да се желае още от нашата игра.\"\n\n\"Доволен съм от резултата, в играта има какво да се желае, лаконичен беше наставникът Иван Петков пред SportenPlovdiv.com. - Надделяхме с добър сервис. Но трябва да поработим още в атака. Имаме няколко групи в отбора, на различни етапи от подготовка. Дано на реванша покажем по-добри неща, казах, че всичко ще се реши там.\"\n\nРеваншът във Финландия е на 25 октомври.\n\nБившият български национал Николай Учиков пък изведе своя УПЦН (Сан Хуан) до крачка от полуфиналите за Купата на Аржентина. Той стана топреализатор с 21 точки (1 ас) при победата над \"Монетрос волей\" с 3:0 (20, 21, 23)., а съотборникът му Збигнев Бартман (Пол) добави 15 т. (1 блок). Късно миналата нощ УПЦН игра с \"Обрас волей\", победителят отива на полуфинал.\n\nТреньорът Радостин Стойчев класира новия си отбор \"Азимут\" (Модена) на финалите за Купата на Италия след 3:0 (20, 9, 23) над \"Калцедония\", който играе Алекс Грозданов в последния мач от 1/4-финалите.\n                    ", "date": "2017.10.20", "title": "Силен старт за \"Марица\" в Шампионската лига"}
{"url": "http://www.monitor.bg/a/view/22606-%D0%A1%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BF%D0%BE%D0%B4-%D0%B1%D0%BB%D0%BE%D0%BA%D0%B0%D0%B4%D0%B0-%D0%B7%D0%B0-%D0%9B%D0%B5%D0%B2%D1%81%D0%BA%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "Чакат 25 хиляди фенове, вратите отварят два часа пред дербито\n                    Почти целият център на столицата ще бъде затворен днес заради дербито „Левски“ - ЦСКА-София. Напеченият мач от 13-и кръг на Първа лига е от 16 часа на Националния стадион „Васил Левски“ и ще бъде предаван пряко по „Диема Спорт“. Главен съдия е Георги Кабаков от Пловдив. Преди срещата „армейците“ имат аванс от 3 точки пред „сините“ в класирането.Още от сутринта улиците около стадиона ще са затворени за преминаване, с изключение на градския транспорт. От МВР предупреждават да се използват обходни маршрути. Освен това поетапно ще бъдат затваряни улици и заради шествията на двата отбора. Те стартират по едно и също време – в 14,30 часа от две различни точки. „Сините“ тръгват от бул. „Тодор Александров“, а „червените“ - от градинката пред централата на БФС на улица „Иван Асен II” 26. Те ще бъдат зорко охранявани от полицията, като няма да се допусне засичане. На самия стадион пък охраната ще бъде от частна фирма, като полицаите ще се намесват единствено при нужда. \"Припомняме забранените за носене предмети: огнестрелно оръжие; пиротехнически изделия; ножове; палки; боксове; чадъри; бутилки, в това число и парфюми. Малолетни ще бъдат допускани на стадиона с пълнолетен придружител и предварително попълнена декларация. За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 14 часа“, се казва в съобщението на МВР.Продажбата на билети за мача пък върви отлично. Очаква се на трибуните да има около 25 хиляди зрители, а дербито да бъде най-посетеното от години насам. От „Левски“, които са домакини, припомнят, че „сините“ фенове ще бъдат настанени в секторите „А“ и „Б“. Цената на пропуските е 15 и 10 лева. Същата е цената и за феновете на ЦСКА-София, които ще са в секторите „В“ и „Г“. Защитникът на „Левски“ Давид Яблонски, който е и голмайстор на тима с 5 гола от началото на сезона, разкри любопитни неща преди сблъсъка. Чехът бе категоричен, че иска отново да вкара в дербито, а за целта си е взел нови бутонки. „Според мен сме добре подготвени, тренираме максимално концентрирани - коментира Яблонски. - Моята първа задача е да предотвратявам головете в нашата врата, а ако успея да вкарам - това е само в полза на отбора. Спомням си добре мача, в който вкарах на ЦСКА-София, и се надявам резултатът да се повтори. Тогава всичко завърши прекрасно за нас (2:1 - б.р.). Феновете ни са фантастични и в събота отново ще ни окажат подкрепа. Поръчах си нови два чифта бутонки и старите вече не ги използвам“, сподели бранителят.Главният скаут на ЦСКА-София и бивш футболист Велизар Димитров пък бе на мнение, че отборът трябва да вкара бърз гол, за да успокои страстите. Припомняме, че в последните два двубоя с „Левски“ „червените“ вкарваха в първите 3 минути и след това печелеха убедително. \"Играем добър футбол, разликата между двата отбора е очевидна. Трябва да подходим с нужното уважение и респект, но съм убеден, че ще спечелим. Били сме много пъти свидетели на неочаквани развръзки. Това е мачът! Най-важното е момчетата да бъдат спокойни\", заяви Димитров.\n\n\n                    ", "date": "2017.10.20", "title": "Столицата под блокада за „Левски“ - ЦСКА-София"}
{"url": "http://www.monitor.bg/a/view/11214-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%81-%D0%BF%D1%8A%D1%80%D0%B2%D0%B8-%D1%88%D0%B0%D0%BD%D1%81-%D0%B4%D0%B0-%D1%80%D0%B5%D1%88%D0%B8-%D0%B4%D1%83%D0%B5%D0%BB%D0%B0-%D1%81-%D0%A4%D0%B5%D1%82%D0%B5%D0%BB/", "text": "\n                    Люис Хамилтън има първи шанс да се пребори за титлата във Формула 1 през за 2017 г., ако спечели Гран при на САЩ на пистата в Остин този уикенд. Британският ас на \"Мерцедес\" води с 306 т. в генералното класиране, а основният му конкурент Себастиан Фетел с \"Ферари\" е втори с 247. При нов успех Хамилтън ще събере 331 т. и германецът няма шанс да го настигне дори да запише три поредни успеха в следващите кръгове, при положение че не стане поне пети.\n\nФетел обаче не се хвърли в закани, а заяви, че във \"Ферари\" имат нужда от дългосрочно решение на техническите проблеми. \"Нещата в нашия спорт могат да се счупят, каза той при пристигането си в САЩ. - Боли много когато това се случи, но това не става без причина. - Затова трябва да сме сигурни, че сме намерили дългосрочно решение на проблема, а не просто да го оправим за момента.\" Първата крачка в тази насока беше назначаването на специалистката Мария Мендоса в техническия екип на тима.\n\nСпоред Фетел спортният директор Маурицио Аривабене върши добра работа и тимът работи в правилната посока, което личи от скоростта на болида тази година. \"Не мисля, че има място за паника, защото ние сме много натоварени, каза той. - Маурицио върши добра работа, запазвайки всеки в правилната форма. Моята роля е да натискам колкото може по-здраво на пистата.\"\n\nЕкипът на \"Ред Бул\" може да спечели състезанието в Остин с чиста скорост и без проблеми на съперниците, обяви пък пилотът на \"биковете\" Даниел Рикиардо. Тимът е в отлична форма напоследък, а Макс Верстапен победи в Гран при на Малайзия.\n\n\"Изглежда, че вече всеки уикенд можем да се борим за победата, заяви австралиецът преди началото на тренировките в САЩ. - Състезателното ни темпо в последните състезания бе много добро. А трасето тук е по принцип е добро за нас.\"\n                    ", "date": "2017.10.20", "title": "Хамилтън с първи шанс да реши дуела с Фетел"}
{"url": "http://www.monitor.bg/a/view/23949-%D0%90%D1%83%D0%BA%D1%86%D0%B8%D0%BE%D0%BD-%D1%81%D0%B8-%D0%BD%D0%B0%D1%80%D1%83%D1%88%D0%B8-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B7%D0%B0%D0%BF%D0%B0%D0%BB%D1%8F%D0%BD%D0%BA%D0%BE/", "text": "\n                    Най-големият полски портал за онлайн търговия и онлайн търгове наруши собствените си правила, за да зарадва фен на спорта от България, разказаха от офиса на компанията.\n\nСред няколкостотин писма служителите на портала открили жълт плик с пощенски марки и клеймо от България. Подател бил Илиян, а в плика имало писмо, написано на ръка на \"електронен полски\" с помощта на преводача на Гугъл.\n\nБългаринът обяснил, че е колекционер на спортни списания, а в един от аукционите намерил няколко редки екземпляра, които държал да притежава. Продавачът обаче не предлагал изпращане в чужбина. Илиян старателно преписал номерата на всички оферти, сложил ги в плика, добавил вътре и пари и се обърнал към служителите на компанията с молба някой от тях да купи списанията и да му ги изпрати у нас.\n\nДоверието на Илиян както и цялото усилие, което вложил, трогнали всички след отваряне на писмото. \"Нямаме право да приемаме плащания за покупки в брой, затова трябваше да върнем обратно парите\", разказва Войтек Мателски от отдела за работа с клиенти. Тъй като ситуацията била извънредна Мателски лично със свои средства платил за всички списания. За изпращането до България платил порталът. Войтек и негов колега опаковали собственоръчно колета, а тяхна колежка помогнала да напишат поздрав на български от името на компанията: \"Илиян, нека никога да не загубиш ентусиазма с който упражняваш своето хоби!\"\n                    ", "date": "2017.10.20", "title": "Аукцион си наруши правилата заради български запалянко"}
{"url": "http://www.monitor.bg/a/view/41946-%D0%9C%D1%8A%D1%80%D0%B8-%D0%BC%D0%B0%D1%87%D0%BA%D0%B0-%D1%81-40-%D0%9C%D0%B8%D0%BB%D0%B0%D0%BD-%D1%81-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%B0-%D0%B8%D0%B7%D0%B4%D1%8A%D0%BD%D0%BA%D0%B0/", "text": "\n                    „Астана“, воден от Станимир Стоилов, разби с 4:0 гостуващия „Макаби“ (Тел Авив) в мач от група “А” на Лига Европа. Твумаси (33-дузпа, 42) и Кабананга (47, 52) съсипаха тима, предвождан от Жорди Кройф и Стив Макларън, записвайки най-изразителния успех на „Астана“ на европейската сцена. Това са първи три точки за казахстанците, които съхраниха шансовете на отбора за класиране напред. След мача Стоилов беше посрещнат с аплодисменти от журналистите преди пресконференцията. “Поздравявам феновете и целия отбор с победата, коментира Мъри. - Предстои ни двубой с „Ордабаси“ в първенството. Възможно е в него да излезем с доста резерви. Програмата ни е много трудна, но сега най-важно е да спечелим титлата в Казахстан. Трудно е да се прецени какви са шансовете ни да преодолеем групата“, допълни българският треньор.Италианският гранд „Милан“ пък продължава да къса нервите на феновете си. След като през уикенда падна с 2:3 от „Интер“ в шампионата, в Лига Европа записа домакинско 0:0 с гръцкия АЕК (Атина). Това бе четвърти мач във всички турнири без победа, а след последния съдийски сигнал играчите на Винченцо Монтела бяха изпратени с освирквания.Друг гранд – английският „Арсенал“, пък успя с много мъки да измъкне победата над сръбския „Цървена звезда“. На стадиона в Белград единственото попадение падна с 85-ата минута, когато Жору смълча трибуните.\n\n\n                    ", "date": "2017.10.20", "title": "Мъри мачка с 4:0, „Милан“ с домакинска издънка"}
{"url": "http://www.monitor.bg/a/view/2392-%D0%92%D0%BE%D0%BA%D0%B0%D0%BB%D0%B8%D1%81%D1%82-%D0%BD%D0%B0-%D0%90%D1%85%D0%B0%D1%82-%D0%B2%D1%8A%D0%B7%D1%80%D0%BE%D0%B4%D0%B8-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B0-%D0%93%D0%B5%D0%BE-%D0%B2-%D1%80%D0%BE%D0%B4%D0%BD%D0%B8%D1%8F-%D0%BC%D1%83-%D0%B4%D0%BE%D0%BC/", "text": "\n                     \n\n \n\nНов, изключително оригинален  сценичен прочит на позабравената поема „Септември“ от Гео Милев предложи младият  Георги Арсов, по-познат като участник в „Х фактор“ през 2013 година  и настоящ  вокалист на групата „Ахат“. Дипломиралият се преди година актьор е избрал считаната за претоварена с идеология творба на гениалния интелектуалец за своя дипломна работа и след 12 представления на сцената на университетския  „@лма @лтер“ гостува в родната му  къща музей в Града на липите.\n\n55 минути продължи спектакълът, представен вечерта на 19 октомври. 55 минути продължи и тишината сред 55-те зрители –  12-токласници от няколко гимназии, след което избухна истински взрив от аплодисменти.\n\nАрсов признава, че е изпитвал известна доза страх при избора на текста , представян близо 5 десетилетия от почти две поколения актьори, които са успели до голяма степен в клише на някогашната система на управление в България.\n\nПодкрепил го режисьорът Николай Георгиев /създател и двигател на театъра-лаборатория в столичната Алма Матер“ / и разбира се художественият му ръководител Петя Йосифова. Тримата заедно подбрали най-подходящото музикално озвучаване като  решили да избягат от плакатната дидактичност на изказа.\n\nДве тухли , чифт прокъсани полицейски ботуши, овехтяла тениска и работни панталони- това е костюмът, с който излиза на импровизираната сцена Арсов. Тропотът на подкованите чизми звучи като задъхан по коловозите влак.В един миг тухлите стават част от оковите, а силуетът на актьора се превръща в кръст…На който увисва легендарният „червен поп“ Андрей от поемата , заради която през пролетта на 1925-а едва 30-годишният Гео Милев е обречен на „загърляне“ от „безотговорни фактори“.\n\nТишината в малката заличка, където е изложено „резервното“ око на гения  и взривът от аплодисменти след финалния стих: Всичко писано от философи, поети - /ще се сбъдне! - Без бог! без господар!/ Септември ще бъде май. /Човешкия живот \nще бъде един безконечен възход/- нагоре! нагоре!/З е м я т а   щ е  б ъ д е   р а й - /ще бъде!“, накара режисьора Николай Георгиев да пророни:\n\n„Случилото се тук тази вечер ми дава упованието, че днешното младо поколение няма да позволи никога повече държавата да си отмъщава, унищожавайки поетите на България!“.\n\nСамият актьор също не скри, че изпитвал голяма доза притеснение да играе в дома на Поета и то пред публика, която е само с няколко години по-млада от самия него и на практика за пръв път се среща с поемата „Септември“.\n                    ", "date": "2017.10.20", "title": "Вокалист  на „Атлас“  възроди „Септември“ на Гео в родния му дом    "}
{"url": "http://www.monitor.bg/a/view/1949-%D0%91%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%94%D0%B8%D1%87%D0%BE-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%A0%D0%B0%D0%B4%D0%B8%D0%BE-fm-%D0%B7%D0%B0-%D0%A7%D0%A0%D0%94/", "text": "\n                    Дичо и неговата банда отправиха музикален поздрав към гостите на партито за 25-годишнината на Радио FM+. Харизматичният рокаджия и компания изпълниха най-големите си хитове, както и песни от предстоящия си албум. Популярни лица от културния и светския живот вдигнаха наздравици за празника на „Оберон Радио Макс”. Черешката на вечерта бе специално създадена за събитието торта, пресъздаващата историята на първото частно радио у нас - от стар апарат, до модерна техника. „Оберон Радио Макс“ отбеляза и старта на новата си информационна медия „Новините сега“.  \n\n\n                    ", "date": "2017.10.20", "title": "Бандата на Дичо поздрави Радио FM+ за ЧРД"}
{"url": "http://www.monitor.bg/a/view/2044-%D0%A2%D0%B0%D1%80%D0%B0%D0%BD%D1%82%D0%B8%D0%BD%D0%BE-%D0%B7%D0%BD%D0%B0%D0%B5%D0%BB-%D0%B7%D0%B0-%D0%BF%D0%BE%D1%85%D0%BE%D0%B6%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Прочутият холивудски режисьор Куентин Тарантино призна, че е знаел за единични случаи на сексуален тормоз, прилаган от нашумелия напоследък киномагнат Харви Уайнстийн. Авторът на „Криминале“ изрази съжалението си, че не е взел мерки срещу поведението на продуцента своевременно и обясни, че и неговата бивша приятелка Мира Сорвино е била сред жертвите на похотливия Уайнстийн. Нейният сблъсък с неприличните предложения на холивудския ас се случва преди повече от 20 години. Продуцентът я посещавал в дома й късно през нощта, като дори й правил масажи без нейно съгласие. Сорвино не е единствената актриса, която е доверила пред Тарантино за сексуалния тормоз, приложен от Харви. \"Аз знаех достатъчно, за да направя много повече, от това, което сторих. Но каквото и да говоря сега, то ще прозвучи като евтино оправдание!\", категоричен е Тарантино.\n\nКъм момента над 40 жени са проговорили публично за натиска, оказан им от Уайнстийн. Полицията в Лос Анджелис започна разследване, след като италианска актриса е подала оплакване срещу продуцента за сексуално нападение през 2013 г. Полицейските служби в Ню Йорк и Лондон също разследват американския продуцент по подобни обвинения.\n                    ", "date": "2017.10.20", "title": "Тарантино знаел за похожденията на Уайнстийн"}
{"url": "http://www.monitor.bg/a/view/42219-%D0%98%D1%80%D0%B8%D0%BD%D0%B0-%D0%A8%D0%B5%D0%B9%D0%BA-%D0%BD%D0%BE%D1%81%D0%B8-%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D1%83%D1%82%D0%B8%D0%B5%D0%BD/", "text": "\n                    Супермоделът Ирина Шейк призна, че все още носи любимия си сутиен, който е закупила преди 10 години. „Време е да се отърва от него, но не мога!“, изповяда се пред сп. Us Weekly красавицата с руски корен. Манекенката не обича да се харчи за подобни покупки, така че качеството не е единствения й мотиватор да пази стари вещи. „Аз съм рускиня и не обичам да давам тонове пари за бельо“, издаде още тя. Топ съвет при избора на сутиен за Шейк е жените да купуват това, което им харесва, а не това, което мъжете искат. Самата тя не се съобразявала с вкуса на съпруга си – актьорът Брадли Купър.Междувременно Ирина вече е възвърнала стройната си фигура, след като дари звездата от „Последния ергенски запой“ с рожба през април. Двамата са горди родители на малката Лея, чието съществуване успяха да скрият за точно 2 седмици от зорките погледи на папараците.\n\n\n                    ", "date": "2017.10.20", "title": "Ирина Шейк носи десет годишен сутиен"}
{"url": "http://www.monitor.bg/a/view/79768-%D0%94%D0%B0%D0%BD%D0%B8%D0%B5%D0%BB-%D0%A0%D0%B0%D0%B4%D0%BA%D0%BB%D0%B8%D1%84-%D0%B3%D0%BB%D0%B0%D0%B4%D1%83%D0%B2%D0%B0-%D0%B2-%D0%94%D0%B6%D1%83%D0%BD%D0%B3%D0%BB%D0%B0%D1%82%D0%B0/", "text": "\n                    След като майсторски скочи в кожата на труп, попаднал с живия си приятел на самотен остров в Swiss Army Man, Даниел Радклиф продължава да експериментира с актьорския си потенциал сред дивата природа. „Джунгла“ е най-новото заглавие във филмографията на екранния Хари Потър. Сюжетът позиционира актьора в джунглата на Боливия, а физическите и психическите метаморфози, необходими за оцеляването му несъмнено приковават вниманието на зрителите към големия екран. Историята е вдъхновена от реални събития, а в епицентъра на действията попада израелският турист Йоси Гинсберг, който трябвало да оцелее в амазонската джунгла в началото на 80-те години на миналия век.\n\nЗа да се подготви за ролята, Радклиф ограничава максимално дневното си меню. В продължение на няколко дни преди сцените сред дивата природа хапвал само по едно варено яйце на ден. „Това не е здравословно. Не съветвам никого да го прави, но при мен беше за много кратко време. Струваше си да гладувам, заради храната, която получих в края на снимките”, намига Радклиф. Режисьор на „Джунгла“ е австралиецът Грег МакЛийн, а с участие в лентата се разписват още Томас Кречман, Алекс Ръсел, Лили Съливан, Луис Хосе Лопес, Джасек Коман и други.\n                    ", "date": "2017.10.20", "title": "Даниел Радклиф гладува в „Джунглата“"}
{"url": "http://www.monitor.bg/a/view/3819-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D1%81%D0%B5-%D0%BA%D1%8A%D0%BB%D1%87%D0%B8-%D0%BD%D0%B0-%D0%B5%D1%80%D0%B3%D0%B5%D0%BD%D1%81%D0%BA%D0%BE-%D0%BF%D0%B0%D1%80%D1%82%D0%B8/", "text": "\n                    Силиконката Джулиана Гани разкри, че неведнъж е танцувала в скута на мъже, ден преди да се разходят до олтара. Русокосата изкусителка разказа пред Големия брат, че често е била черешката на тортата на ергенски запои. „Понякога обаче мъжете се разгорещяваха и трябваше да ме изкарват от заведенията“, сподели в изповедлнята на „ВИП Брадър“ тя. Професионалната си история тя предаде по повод организирането на моминското парти преди сватбата на манекенката Александра Богданска и Даниел Петканов, по-познат като Лудия репортер. Джулиана пожела в Къщата да влязат стриптизьори, а съквартирантките да получат сметана, с която да мажат телата им. Само мъжките попълнения в любовното гнездо обаче се радваха на компания от противоположния пол и страстни танци.   \n\n\n                    ", "date": "2017.10.20", "title": "Джулиана Гани се кълчи на ергенско парти"}
{"url": "http://www.monitor.bg/a/view/49803-%D0%9C%D0%B5%D0%BB%D0%B0%D0%BD%D0%B8-%D0%93%D1%80%D0%B8%D1%84%D0%B8%D1%82-%D1%81%D0%B5-%D0%B1%D0%BE%D1%80%D0%B8-%D1%81-%D0%B5%D0%BF%D0%B8%D0%BB%D0%B5%D0%BF%D1%81%D0%B8%D1%8F/", "text": "\n                    Американската актриса Мелани Грифит разкри, че през 2011 г. е била диагностицирана с епилепсия. Припадъците си тя обвърза с множеството стресови ситуации, в които попадала през последните години. „Мозъкът ми е прецакан. Това е“, пошегува се тя по време на конференция за неврологичното здраве на жените в Бевърли Хилс преди дни. 60-годишната звезда разбрала за здравословния си проблем след два сериозни припадъка на яхта по време на филмовия фестивал в Кан. Макар лекарите на терен да не сметнали състоянието й за сериозно, американските медици я диагностицирали като епилептик.\n\n„Радвам се, че съм човек, който може да си позволи лечение на по-високо ниво, с най-новите технологии. Ужасяваща в случая е ситуацията, в която попада средностатистическият човек, да не говорим за хората, които едва успяват да свържат двата края. Какво правят те, когато имат четири деца, за които да се грижат, и получат припадък?“, емоционална бе Грифит от подиума на събитието. Актрисата от „Работещо момиче“ призна, че в последните четири години не е получила нито един припадък, а сред ключовите моменти, довели до подобрението й, бил и разводът с Антонио Бандерас през 2014 г. „Когато си жена, трябва да въртиш цялата къща, да обръщаш внимание на съпруга си, да будуваш по цели нощи с децата и отгоре на всичкото – да ходиш на работа. Мисля, че до ден днешен не мога да спя нощем“, пошегува се още звездата.\n                    ", "date": "2017.10.20", "title": "Мелани Грифит се бори с епилепсия"}
{"url": "http://www.monitor.bg/a/view/3546-%D0%A1%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%B7%D0%B0-%D0%95%D0%BC%D0%B8%D0%BB-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%82%D1%80%D1%8A%D0%B3%D0%B2%D0%B0-%D1%81-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D1%81%D1%83%D0%B1%D1%82%D0%B8%D1%82%D1%80%D0%B8/", "text": "\n                    Спектакълът „На Нея с обич! Емил Димитров“ ще бъде представен премиерно с английски субтитри на 3 ноември в Зала 1 на НДК. Преводът е дело на Любов Костова, а представлението ще е достъпно за родни и чуждестранни зрители. В обувките на големия певец, оставил в музикалната ни история песни като „Моя страна, моя България“ и „Ако си дал“, влиза актьорът Даниел Цочев. Нея е неговата любов - публиката, в коята се превъплъщава Антония Малинова. За музикалния фон се грижат Оркестър Симфониета София, с диригент Маестро Христо Павлов и бенд формация. Спектакълът докосва зрителите и с няколко кратки кино истории, които се преплитат с излъчване на кадри в реално време от представлението. Сценарият е дело на Нели Бонева, а сценичнта постановка на актрисата Снежина Петрова.Билети за събитието може да откриете в мрежата на Eventim.  \n\n\n                    ", "date": "2017.10.20", "title": "Спектакъл за Емил Димитров тръгва с английски субтитри "}
{"url": "http://www.monitor.bg/a/view/65994-%D0%A2%D0%B5%D0%BE-%D0%A3%D1%88%D0%B5%D0%B2-%D0%BF%D0%BE%D0%BB%D1%83%D1%87%D0%B8-%D0%BE%D1%80%D0%B4%D0%B5%D0%BD-%D0%9A%D0%B0%D0%B2%D0%B0%D0%BB%D0%B5%D1%80-%D0%BD%D0%B0-%D0%98%D0%B7%D0%BA%D1%83%D1%81%D1%82%D0%B2%D0%B0%D1%82%D0%B0-%D0%B8-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/", "text": "\n                    Българският аниматор с постоянен адрес в Канада Теодор Ушев бе награден с орден „Кавалер на Изкуствата и културата“ от Министерство на културата в Република Франция. Това съобщи самият режисьор в социалните мрежи, като разкри, че номинацията му е подписана от Одри Азуле, която бе начело на министерството, преди да заеме поста на председател на ЮНЕСКО. „Не знам кой и кога ме е предложил за тази декорация (сигурно с връзки;) , но за мен е чест да получа отличие от Франция. Предпочетох да получа ордена без церемонии и фанфари - защото вярвам, че артистите не бива да се мотаят по официални правителствени събития и да получават ордени и звания. Но все пак - благодаря! За сведение - коневръза пред НФБ се строи, така, че ще има къде да си връзвам коня.“, отбеляза Ушев, който тази година бе номиниран за „Оскар“ с късометражния си филм „Сляпата Вайша“. Сред бъдещите проекти на режисьора, който е вече част от Американската филмова академия, е дебютният му пълнометражен игрален филм „Пумпал“.\n\nДействието във филма, вдъхновен от едноименния роман на Владислав Тодоров, ще представи един по-мрачен свят, на самия предел на човешката история. Жанрът на филма е научна фантастика, а комунистически паметници ще послужат като символи на злото. Снимките на лентата ще се проведат в България, Сърбия, Македония и Румъния, а техният старт ще бъде даден през есента на 2018 г. В проекта си Ушев ще вмъкне и около 25-минутни анимационни кадри. Причината – кинодеецът иска да придаде магически нюанси на шокиращи места, сред които и паметника на Бузлуджа.\n                    ", "date": "2017.10.20", "title": "Тео Ушев получи орден „Кавалер на Изкуствата и културата“"}
{"url": "http://www.monitor.bg/a/view/32926-%D0%94%D0%B5%D1%81%D0%B8-%D0%91%D0%B0%D0%BD%D0%BE%D0%B2%D0%B0-%D1%81-%D0%BD%D0%BE%D0%B2%D0%BE-%D0%B3%D0%B0%D0%B4%D0%B6%D0%B5/", "text": "\n                    Чаровната синоптичка Деси Банова е срещнала нова любов. Оказа се, че красавицата се е разделила тайно със съпруга си Ивайло преди близо две години, заради несходство в характерите. Двамата възпитават една дъщеря – Йоанна. „Смятам, че когато я няма хармонията в една връзка, просто е добре и за двамата, ако щеш и за детето. Децата трябва да живеят в хармония. Ивайло е много грижовен баща. Съобразява се с моите смени. Отменя ме, когато съм на работа. Ще продължа да го уважавам и него, и семейството му“, разказа пред Нова тв тя. Междувременно 37-годишната синоптичка не иска да издава подробности около новия си любим, тъй като връзката им е още в начален етап. „Срещнах прекрасен човек. Много съм щастлива, много съм влюбена. Гледам напред“, допълни Банова.    \n\n\n                    ", "date": "2017.10.20", "title": "Деси Банова с ново гадже"}
{"url": "http://www.monitor.bg/a/view/86521-%D0%9F%D0%BE%D1%87%D0%B8%D0%BD%D0%B0-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%A1%D1%82%D0%B5%D1%84%D0%B0%D0%BD-%D0%A9%D0%B5%D1%80%D0%B5%D0%B2-%D0%A7%D0%B5%D1%87%D0%BE/", "text": "\n                    43-годишният актьор Стефан Щерев-Чечо е починал днес. Тъжната вест споделиха от Съюза на артистите в страницата си във Фейсбук. \"Изказваме своите съболезнования към близките и колегите му\", написаха още от съсловната организация.\n\nПреди дни стана ясно, че актьорът е приет в тежко състояние във Военно-медицинска академия и се нуждае от кръвопреливане заради проблеми с черния дроб.\n\nСтефан Щерев-Чечо е роден на 17 юни 1973 г. Играл е в Народния театър „Иван Вазов”, НДТ „Сълза и смях”, Малък градски театър зад канала, театър „София”, а в последните години зрителите имаха възможност да го гледат в Сатиричния театър. Участвал е в десетки игрални и късометражни филми, както и в множество телевизионни предавания.\n\n43-годишният актьор Стефан Щерев-Чечо е починал днес. Тъжната вест споделиха от Съюза на артистите в страницата си във Фейсбук. \"Изказваме своите съболезнования към близките и колегите му\", написаха още от съсловната организация.\n\nПреди дни стана ясно, че актьорът е приет в тежко състояние във Военно-медицинска академия и се нуждае от кръвопреливане заради проблеми с черния дроб.\n\nСтефан Щерев-Чечо е роден на 17 юни 1973 г. Играл е в Народния театър „Иван Вазов”, НДТ „Сълза и смях”, Малък градски театър зад канала, театър „София”, а в последните години зрителите имаха възможност да го гледат в Сатиричния театър. Участвал е в десетки игрални и късометражни филми, както и в множество телевизионни предавания.\n\n \n                    ", "date": "2017.10.20", "title": "Почина актьорът Стефан Щерев – Чечо"}
{"url": "http://www.monitor.bg/a/view/66138-120-%D0%B1%D0%BE%D0%BD%D0%B0-%D0%B7%D0%B0-%D0%B4%D0%B8%D1%81%D0%BA-%D0%BD%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0/", "text": "Поп дивата с най-висок тираж на БГ пазара, Азис и Тони Стораро са отличниците във фолка\n                    Актуалният безименен албум на Лили Иванова е реализиран в 8000 диска като физически носител и от излизането му през юни досега е изчерпан на 90% в търговската мрежа. Проверка на „Монитор“ показва, че легендарната изпълнителка държи не само първенството за най-висок тираж в БГ попа, но и за най-голяма инвестиция в крайния продукт. Така например за шедьовъра с портрет от художника Васил Горанов на обложката, за всеки от отделните етапи в работата – от разплащанията към авторите на музика, текст и аранжименти, през звукозаписа и хонорара на студийни музиканти до смесването и мастеринга на всички парчета Лили е броила около 120 000 лв.Предпоследното заглавие в дискографията на примата „Поетът“ е номер едно по продажби у нас вече повече от две години, като неговият тираж е 15 000 диска. „Невероятно“, който звездата пусна за разпространение първо в LIDL, е компилация от 5 диска в 5000 тираж. Ако обаче авторите са приятели, ако артистът няма изискване за качество, ако пусне продукта с идеята да е с крайна ниска цена, то тогава окончателната сметка за 4-5000 диска може да падне и до 10 000 лв., коментираха хора от гилдията за „Монитор“.При мъжете в БГ попа класацията за най-търсен албум във веригите води Любо Киров със „Знам“. „От топ 20 на продажбите в големите магазини и бензиностанции около десет заглавия са на БГ артисти. По-младите изпълнители вече рядко правят албуми, но постигнахме страхотен успех с албума на Pavell & Venci Venc Setaabrat, който също се превърна в едно от най-продаваните музикални заглавия у нас. Продажбите на българските албуми са сравними с тези на големите международни звезди като Metallica, Depeche Mode, Sting, Lana Del Ray. Има обаче един чужд изпълнител, който надмина всички и това беше Adele с последния си албум“, коментира шефът на „Вирджиния рекърдс“ Станислава Армутлиева. Като лицензиант на гиганти от калибъра на Sony Music и продуцент на отличници от X Factor като Дарина Йотова и Кристиан Костов тя е категорична, че българският пазар се движи в синхрон с глобалните тенденции в индустрията. По данни на Международната федерация на звукозаписната индустрия (IFPI) в световен мащаб общият спад за почти всички категории в сегмента с физически носители на музика е 7.6% в сравнение с данните за 2015 г. Изключение в сектора са приходите от продажби на винилови плочи. По последни данни на Българската асоциация на музикалните продуценти (БАМП) през първото полугодие на 2017 г. приходите от продажби на физически формати продължават да спадат - с 8,84% за периода, като конкретно приходите от продажби на дискове спадат с 13,24%. „Въпреки посочените данни, делът на физическите продажби заема 34% от световния пазар на музика, а за България този дял е само 14% от общия обем на пазара. В световен мащаб приходите от продажби на дигитална музика продължават да нарастват, като за 2016 г. достигат 50% от общите годишни приходи на световната музикална индустрия. За България приходите от дигиталния сектор достигат 19% през 2016 г.“, излага статистиката Саня.Албумът вече се издава на физически носител само за престиж като визитка за артиста и стимул за неговите участия, откъдето идват и реалните приходи. Ако на Запад търговците работят с надценка от 20-30 %, то тук тя е около 100. От нас дискът излиза на 5-6 лв., а до рафта на бензиностанцията става 12 лв.“, споделя шефът на „Диапазон рекърдс“ Ненчо Касъмов. Лейбълът му е играч в А групата на попфолка редом с „Ара мюзик“ и „Пайнер“, а за артисти като Тони Стораро и Азис регистрира рекордния за жанра тираж от 10 000 диска. Оказва се, че за оборотни певици като Галена, Преслава или Алисия бюджетът за запис на албум може да догони този на Лили Иванова. Решаващ фактор в ценообразуването е изборът на композитор и селекцията на репертоар. Ако артистът избере българското, ще трябва да се бръкне с 2000 лв. за песен, а ако заложи на гръцки кавър, цената ще е същата, но в евро.\n\n\n\n\n                    ", "date": "2017.10.20", "title": "120 бона за диск на Лили Иванова"}
{"url": "http://www.monitor.bg/a/view/79409-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D1%81%D1%8A%D0%B1%D0%BE%D1%82%D0%B0-21-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                      Благоприятен ден за старт на нова търговска дейност. Отворете нов магазин и офис, стартирайте отново стопирана в миналото дейност. Не е време да изчаквате ходовете на околните. Заемете нишата, освободена от конкуренцията. И в любовта се ориентирайте към добре познатото старо, а към новото пристъпвайте внимателно. За утре не планирайте нови запознанства, както и участие в колективни мероприятия. Този ден ще помогне да стопите дистанциите на различни нива. Ще ви е от полза всякакъв тип физическо натоварване.     Телец 21 април – 20 май  До утре на обед вървите по тънък лед от емоции и страсти. Днес пасивността е противопоказана, но с нищо съществено не бива да се занимавате. Ще срещате опозиция и противопоставяне навсякъде, където отивате с определени претенции или амбиции. Децата няма да слушат, а по-големите ще се опитат да ви поставят под контрол. Не се занимавайте с имотни и наследствени делби. Трудно ще разделите неделимото и в любовта. Вероятни са проблеми в отношенията на всички нива. Изкарайте напрежението във фитнеса.     Близнаци 21 май – 21 юни  Днес опипвате почвата и търсите слабите места на тези, с които влизате в контакт. Предстоят важни рокади в живота ви. Дипломатичността ще ви напусне, а на нейно място ще се настани твърдата агресия. Показалката, с която до момента сте показвали и давали, съвети ще се обърне и ще се превърне в бухалка. Ще се наложи да играете разпоредителна роля у дома и в отношенията с близки и приятели. В момента във въздуха витае агресия, настройте се и на самозащита. Нужен ви е комплексен подход към всичко и всички.     Рак 22 юни - 21 юли  Силен и успешен ден, особено за родените във втората декада. Проведете уточняващи разговори, разпределете роли и предимства за ползване с роднини и близки. Прегледайте машините, с които ще работите. Сега е моментът за интензивно физическо и умствено натоварване. До утре на обед ще намерите решението на привидно неразрешим проблем. Вътрешната ви енергия търси поле за изява и непременно ще го намери. И в любовта нямате грешка, задръжките отпадат, казвате и правите това, което отдавна е трябвало да стане.     Лъв 22 юли – 22 август  Ден на леопарда. В играта влизат големите хищни котки. Съветът към другите е да не ви дразнят и галят обратно посоката на косъма. Няма да протакате дори и неприятните разговори. Днес пасивният човек ще претърпи поражение. Окопайте се на сигурни позиции. Въоръжете се с щит и меч, помислете както за нападението и защитата, така и за отстъплението, ако се наложи. В любовта това със сигурност ще се случи. В момента нищо не ви се дава даром. Възможно е от нещо да се откажете и да го дадете без бой. Преговорите вървят трудно.     Дева 23 август – 22 септември  До утре на обед може да реализирате отдавна замислен ход. В момента е добре да се правят предложения, да се стартира нова фирмена дейност, да се отвори магазин, ателие или нов офис. Направете си реклама. Денят изисква действия с твърда ръка и хладен ум. Не планирайте за утре работа в екип, ако не искате да бъдете използвани и употребени. В момента за препоръчване е соловата игра и то със свои средства и капитали. Утре Марс ще напусне вашия знак. Голяма част от силата ви ще се изпари.      Везни 23 септември – 22 октомври  Ден на голямата подготовка преди удара в следващите дни. Марс се готви да навлезе във вашия знак, а това ще ви направи в много по-голяма степен агресивни и непримирими, вместо балансирани и уравновесени. Очаквайте атаки и се пригответе да атакувате места и позиции, към които отдавна се стремите. Не се отказвайте от предопределените битки в живота си. Така или иначе някой ще започне играта или ще предприеме агресивни действия за промяна и нека това бъдете вие. Енергията ви търси поле за изява, дайте й го.      Скорпион 23 октомври – 22 ноември  До утре на обед вие определяте правилата. Направете така, че и в следващите дни да сте актуални и нещата да зависят от вашите амбиции и намерения. Ако в този ден останете пасивни, ще навредите не само на различни сфери от живота си, но и на здравето си. Напиращият потенциал вътре във вас търси начин да се излее навън. Ако не го канализирате в дадена посока, той ще се вкисне в някой вътрешен орган и ще ви разболее. Ден за активно физическо и умствено натоварване. Вземете своето от живота и от любовта.     Стрелец 23 ноември - 21 декември  Край с мисленето и планирането. Днес от значение е всяко действие и всяка ваша лична инициатива. Намерете време за всичко, което не търпи отлагане, което може да провали бъдещите ви планове и намерения, ако не се свърши навреме, качествено и в срок. Конкуренцията също се надига. Не се давайте без бой, независимо колко ви е трудно и какво изисква от вас животът, близките и любимите ви хора. Организирайте и защитата си. Който днес седи със скръстени ръце, утре ще работи извънредно и ще диша праха на победителите.     Козирог 22 декември - 20 януари  Този ден изисква повече физически натоварвания, но при вас не бива да се прекалява. От утре Марс ще ви гледа в пречупващ аспект от знака на Везните. Внимавайте с кръста и бъбреците. Не вдигайте тежко. Козирогът е най-умният от земните знаци, докажете го, като организирате и разпределите работата, а не се напъвате да я свършите лично. Днес се уточняват ролите, а утре ще се плаща за заслуги. Стягайте се за нападение и защита. До вечерта нервите ви ще се опънат от непоследователните действия на близък.     Водолей 21 януари – 19 февруари  Днес при вас всичко става по трудния начин, с подканяне и ръчкане с остена на принудата. Трудно ще накарате някой да ви свърши работа или да подкрепи личните ви инициативи. Обхваща ви леност, открит мързел или желание за пасивно изчакване. Губите ценно време в разтъкаване, спорове и отсъствия от местата на личния ви интерес. В този ден давате шанс на конкуренцията да завладее част от пазарната ви ниша. И в любовта не сте там, където трябва да бъдете или е важно за вас. Ще се почувствате предадени.    Риби 20 февруари – 20 март  Не се колебайте, не се крийте зад нечий гръб или под нечия пола. Ако действате активно, ако сте готови и решени на битки, ще извлечете максимални ползи от днешните си действия и творчески инициативи. Денят ви носи и много любов, срещи и случайности, които могат да подредят и насочат живота ви в една нова и благодатна посока. Не оставайте, където сте, дайте воля на напиращата енергия в тялото и в душата ви. Ако днес се спрете и ограничите сами, ще загубите. Енергията ви може да се скапе в някой орган и да ви разболее.   ЧРД  Личната ви година е петица, която действа стимулиращо и освобождаващо от стари отношения и притеснения. Пътувайте, променете работата, живота и визията си, посетете желани дестинации, свържете се с нови хора и се опитайте да мислите различно. През 2018 г. ви предстои окопаване на завладените в момента позиции.Родените днес ще бъдат обичани и желани, ще имат дарби, които ще им осигуряват стабилна пазарна ниша. Тези деца притежават необяснима магична сила. На всяка цена им намерете и осигурете за в бъдеще терен и помещение, в които да се развихрят. Запознайте се с майките на другите деца в родилния дом. В бъдеще децата ви ще имат нужда един от друг и взаимно ще се покровителстват.Днес ще се зачеват предимно момчета, страстни и борбени натури, които няма да се дават без бой и ще променят много неща в живота ни.\n\n\n                    ", "date": "2017.10.20", "title": "Хороскоп за 21 октомври - събота"}
{"url": "http://www.monitor.bg/a/view/39823-%D0%98-%D1%80%D1%83%D1%81%D0%BA%D0%B8%D0%BD%D1%8F-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0-%D0%BE%D1%82-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B8%D1%8F-%D0%A3%D0%B5%D0%B9%D0%BD%D1%81%D1%82%D0%B5%D0%B9%D0%BD/", "text": "Жертвата е шефката на Роскино\n                    Шефката на компанията Роскино (единствената държавна структура в Русия, която се занимава с популяризиране на руското кино в света), телевизионната водеща Екатерина Мцитуридзе споделя пред изданието The Hollywood Reporter, че е била сексуално тормозена от филмовия продуцент Харви Уайнстийн. Тя се запознала с Харви през 2003 г. на Берлинския филмов фестивал, в хотела, където интервюирала Джордж Клуни. Уайнстийн я поканил на вечеря в стаята си. Той я уверил, чеа неговите прадеди някога били живели в Русия.Екатерина отговорила, че това е чест за нея, но на нейния приятел може би няма да му се хареса тяхното уединение. „Ти какво, не ме ли разбираш?“, казал Уайнстийн и й оставил телефонния си номер. Следващата им среща била след година. Тогава продуцентът отново й предложил да обсъдят руски писатели в стаята му. Но Мцитуридзе предложила да се срещнат в кафенето на хотела.Но срещата, вместо продуцентът, се появил негов асистент, който се извинил, че Харви не се чувства добре и предлага тя да отиде в стаята му. Там тя го заварила по халат. Възползвайки се от един удобен момент, Екатерина избягала. Няколко известни актриси и фотомодели, включително Гуинет Полтроу и Анджелина Джоли, съобщиха, че са били сексуално тормозени от Уайнстейн. Някои актриси го обвиниха в изнасилване.Оказа се, че американският режисьор Куентин Тарантино е знаел за сексуалните посегателства към жени от страна на продуцента Харви Уайнстийн, с когото е работил много години, съобщиха световните информационни агенции.\nВ интервю Тарантино признава, че е знаел достатъчно, за да направи много повече, от това, което всъщност е направил. Той изразява съжаление, че не е предприел допълнителни мерки, когато е чул за поведението на продуцента. Тарантино отбеляза, че това е станало много преди да избухне скандалът с Уайнстийн, който през последните седмици беше обвинен в посегателства и изнасилвания от над 40 жени.\nТарантино довери, че неговата бивша приятелка, актрисата Мира Сорвино, е станала жертва на действията на Уайнстийн. Продуцентъте започнал да й прави масажи и късно през нощта я посетил у дома й. Това се случило преди Тарантино и Сорвино да започнат връзката си през 1995 г. Друга актриса също се оплакала на Куентин от похотливия продуцент. Тарантино поясни, че навремето той не е имал пълна представа за случващото се. Режисьорът на \"Криминале\" предполагал, че става дума за единични посегателства от страна на Уайнстийн. \"Но каквото и да говоря сега, то ще прозвучи като евтино оправдание!\", подчерта режисьорът.\nМеждувременно полицията в Лос Анджелис започна разследване на обвинения срещу Уайнстийн за сексуално нападение през 2013 г. Показания е дала жертва на действията на Уайнстийн. Според в. \"Лос Анджелис таймс\" става дума за 38-годишна италианска актриса и манекенка, която е разпитвана два часа. Нейното име не беше огласено. Тя е потвърдила, че е станала обект на насилствени действия от сексуален характер от страна на Уайнстийн. Полицейските служби в Ню Йорк и Лондон също разследват американския продуцент по подобни обвинения.Британската полиция е започнала разследване срещу известния американски илюзионист Дейвид Блейн, който беше обвинен в изнасилване от бившата британска манекенка Наташа Принс. Принс твърди, че през лятото на 2004 г. е била изнасилена от Блейн в частен дом в лондонския район Челси. Заявлението на пострадалата е постъпило през 2016 г.\nУличният маг, който е на 44 години, стана световноизвестен през 2008 г. Тогава той подобри световния рекорд по задържане на дъха под вода - 17 минути и 4 секунди.\n                    ", "date": "2017.10.20", "title": "И рускиня пострадала от похотливия Уайнстийн"}
{"url": "http://www.monitor.bg/a/view/66821-%D0%91%D0%B8%D0%B2%D1%88%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8%D1%85%D0%B0-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%98%D1%80%D0%B0%D0%BD/", "text": "\n                    Бивши външни министри от цял свят се опълчиха на САЩ и се обявиха в подкрепа на на ядрената сделка с Иран. Това става ясно от писмо, изпратено до председателя на Камарата на представителите на САЩ Пол Райън, члена на Камарата Нанси Пелоси, лидера на републиканското мнозинство в Сената Мич Макконъл и лидера на демократите в сената Чарлз Шумър. То е подписано от ключови фигури като Маделин Олбрайт, Шломо Бен Ами, Бенита Фереро Валднер, Малкълм Рифкинд, Юбер Ведрин и други. Те започват така: „Ние сме група от 25 бивши министри на външните работи, които току-що се срещнаха за консултации по трансатлантическите отношения и други ключови въпроси на международната сигурност. Следваме отблизо дебата в САЩ относно ядреното споразумение с Иран и смятаме, че Конгресът трябва да поддържа опазването на споразумението. Настояваме да не предприемате едностранни действия, които имат за цел да разширят, променят или предоговорят условията на документа.” По техните думи, докато президентът Доналд Тръмп отказва да признае спазването на споразумението от страна на Иран, висши служители на националната сигурност в неговата администрация потвърдиха, че Техеран изпълнява ангажиментите си. Тези заключения се споделят от другите страни по договора - Великобритания, Китай, Франция, Германия, ЕС и Русия. Международната агенция за атомна енергия, която е отговорна за контрола и проверката, е издала осем доклада, според които Иран е предприел необходимите стъпки за ограничаване на ядрената си програма. Ексминистрите предупреждават, че едностранното оттегляне от споразумението би имало негативни последици за сигурността на позициите на САЩ в света. Те смятат, че това би дало на азиатската държава да рестартира ядрената програма.\n                    ", "date": "2017.10.20", "title": "Бивши министри се застъпиха за сделката с Иран "}
{"url": "http://www.monitor.bg/a/view/73913-%D0%9F%D0%B0%D0%B4%D0%BD%D0%B0-%D1%82%D0%B0%D0%B2%D0%B0%D0%BD%D1%8A%D1%82-%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%B2%D1%8A%D0%B2-%D0%A4%D0%BB%D0%BE%D1%80%D0%B5%D0%BD%D1%86%D0%B8%D1%8F-%D1%83%D0%B1%D0%B8-%D1%82%D1%83%D1%80%D0%B8%D1%81%D1%82-%D0%BD%D0%B0-%D0%BC%D1%8F%D1%81%D1%82%D0%BE/", "text": "\n                    Каменна отломка с размери 40 на 40 сантиметра падна от 30 м височина в прочутата базилика на Флоренция „Санта Кроче“ и уби на място 52-годишния турист Даниел Тестер Шнел от Барселона.Трагедията се разигра в четвъртък привечер, докато нещастният човек се възхищавал на старинните музейни експонати в страничния коридор на ренесансовия храм. За късмет или по ирония на съдбата, съпругата му не била с него и не пострадала, тъй като била останала да разглежда вътрешността на църквата, докато Даниел я оставил и хукнал в другата част на монумента.Местните веднага са извикали бърза помощ, но тя само е констатирала смъртта на човека. Базиликата бе веднага затворена за посетители и сега предстои пълна ревизия на нейното състояние. Според дошлите на място пожарникари отломката се била откъртила от каменния блок най-вероятно „притисната“ от тежестта на положената върху него носеща покрива дървена греда.Засега няма коментар от здравните и общински власти във Флоренция.Базилика „Санта-Кроче“ е едва от най-големите забележителности на Флоренция и е известна с фреските на Джото. Легендата гласи, че църквата е основана от самия Свети Франциск от Асизи. Строителството се финансира от състоятелните фамилии на Флоренция. През 1442 г. църквата е осветена от папа Евгений IV. Прозорците на църквата са украсени с витражи. Църката е построена във формата на египетски Т-образен кръст и се явява най-големия францискански храм в Италия. През втората половина на XVI век са разрушени много древни нейни части. В базиликата са погребани Микеланджело, Галилео Галилей и Макиавели, има и кенотаф на Данте Алегиери, чийто реален гроб е другаде. \n\n\n                    ", "date": "2017.10.20", "title": "Падна таванът на църква във Флоренция - уби турист на място"}
{"url": "http://www.monitor.bg/a/view/15624-%D0%A7%D0%B5%D1%85%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                    Парламентарните избори в Чехия днес и утре се очаква да издигнат на власт още едно евроскептично правителство в Централна Европа. Въпреки че страната има една от най-бързо растящите икономики в ЕС и един от най-ниските проценти на безработица, на гласоподавателите им е дошло до гуша от корупция и от непопулярния левоцентристки премиер Бохуслав Соботка, предаде Асошиейтед прес.\n\nОт осемте партии, които се очаква да спечелят места в долната камара на парламента, половината се обявяват против традиционния политически курс, някои се възползват от страховете от имиграцията и исляма, а други се противопоставят на членството в ЕС и НАТО.\n\nПартия АНО (Действие на недоволните граждани 2011) на 63-годишния милиардер Андрей Бабиш, медиен магнат и бивш министър на финансите, който обещава да води борба с корупцията, е фаворит за спечелването на изборите. Тя направи силен дебют в чешката политика преди четири години, като завърши изненадващо на второ място на предишните избори и стана малък коалиционен партньор в правителството.\n\nСоциологическите проучвания показват, че най-вероятно Бабиш ще стане следващият чешки премиер, въпреки че му е повдигнато обвинение в измама с евросубсидии и е обвиняван, че е сътрудничил на тайната полиция по времето на комунизма.\n\nАНО, подобно на повечето чешки партии, напълно отхвърля квотния механизъм на ЕС за преразпределяне на бежанци, а нейният лидер е критичен към ЕС и е против определянето на дата за приемане на еврото.\n\nНай-радикалният претендент е антимигрантската партия \"Свобода и пряка демокрация\" (СПД) на родения в Токио бизнесмен Томио Окамура, който казва, че ислямът е \"идеология на омразата\", противопоставя се на изискването на НАТО страните членки да харчат за отбрана два процента от БВП и иска референдум за преразглеждане на членството на Чехия в ЕС. Според социолози СПД може да вземе около 9 процента от вота.\n\nЧешката социалдемократическа партия, водещата политическа сила в сегашното правителство, загуби подкрепа заради непопулярния си лидер Соботка, който неотдавна каза, че е склонен да формира правителствена коалиция с комунистите.\nКомунистическата партия на Чехия и Моравия поддържа приятелски отношения с управляващите компартии в Куба, Китай и Северна Корея и се очаква да получи повече от 10 процента от вота.\n\nКонсервативната Гражданска демократическа партия, която преди беше най-голямата политическа сила, още не може да се възстанови от скандалите, довели до края на нейното управление през 2013 г. и е малко вероятно да вземе повече от 10 процента.\n\nЛибералната Партия на пиратите, която подкрепя членството в ЕС и НАТО и е популярна сред младите избиратели, има шанс за пръв път да спечели места в парламента. Неотдавнашни социологически проучвания показват, че тя има подкрепа от 6 процента или повече.\n                    ", "date": "2017.10.20", "title": "Чехия избира парламент "}
{"url": "http://www.monitor.bg/a/view/23797-%D0%A6%D0%A0%D0%A3-%D0%A0%D1%83%D1%81%D0%B8%D1%8F-%D0%BD%D0%B5-%D0%B5-%D0%BF%D0%BE%D0%B2%D0%BB%D0%B8%D1%8F%D0%BB%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%A1%D0%90%D0%A9/", "text": "\n                    Директорът на ЦРУ Майк Помпейо заяви, че руската намеса в президентските избори в САЩ през 2016 г. не е повлияла върху резултата от гласуването, предаде Ройтерс.\n\"Оценката на разузнавателната общност е, че руската намеса не е оказала влияние върху резултата от изборите\", заяви Помпейо.\nНай-високопоставеният демократ в комисията по разузнаване на Камарата на представителите на американския Конгрес Адам Шиф разкритикува Помпейо за това изказване.\n\"Бях дълбоко разочарован да науча, че директорът на ЦРУ Помпейо е заявил, че разузнавателната общност е установила, че руската намеса в нашите избори не е повлияла върху резултата. Всъщност разузнавателната общност не е установявала подобно нещо, нито би могла\", заяви Шиф.\nПомпейо също така каза на форум по сигурността във Вашингтон, че групировката \"Ислямска държава\" е в състояние да организира и извърши нападение срещу САЩ, евентуално като свали самолет, дори след като беше изтласкана от сирийския град Ракка, посочва АП. По думите му САЩ са заплашени и от други въоръжени групировки. \"Способността на \"Ислямска държава\" за осъществяване на външна операция остава\", каза той.\n\"Но не бих казал, че тя е единствената. „Ал Кайда“ на Арабския полуостров отдавна заявяваше такава мисия, която включва свалянето на търговски самолет, пътуващ за западна страна. Със сигурност в това число биха могли да бъдат САЩ\", заяви Помпейо. Той каза също така, че Северна Корея е на месеци от усъвършенстване на своя потенциал за ядрено оръжие.\nСпоред него обаче има разлика между способността за изстрелване на ядрена ракета и възможността за производство на голямо количество ядреноделими материали и разработване на арсенал от подобни оръжия.Междувременно американски медии съобщиха, че бившият държавен секретар Хилари Клинтън и съпругът й и бивш президент Бил Клинтън и тяхната благотворителна фондация са били връзката между руските пари и непряко участие в подкупи и изнудване, които са били дадени за прокарване на руските икономически интереси в атомния отрасъл на САЩ. Става дума за данни от разследване на ФБР.Според авторитетното издание „Дъ Хил“, Бли Клинтън се е срещал в Москва с шефа на Росатом Аркадий Дворкович през 2010 г. „Правителствени документи потвърждават, че администрацията на Обама е одобрила сделка, която дава на Москва през 2010 г. контрол над значителна част от американския уран, а ФБР е събрало сериозни доказателства за това, че руски официални лица от атомния отрасъл са се занимавали с подкупи, изнудване и пране на пари, за да развият бизнеса на Владимир Путин в сферата на атомната енергетика. Според Питър Швайцър от „Ню Йорк таймс“, който през 2015 г. първи повдигна въпроса за сделката с урана и даренията в полза на Клинтън, коментира, че именно семейство Клинтънови са получавали трансакции от Русия, а в замяна на това са давали обещания на руснаците“.Самият американски президент Доналд Тръмп написа в Туитър, че сделката с урана за Русия е направена с посредничеството на Клинтън и с благословията на администрацията на Барак Обама, а фалшивите медии не искат да обръщат внимание на тези разкрития.\n\n\n                    ", "date": "2017.10.20", "title": "ЦРУ: Русия не е повлияла на изборите в САЩ "}
{"url": "http://www.monitor.bg/a/view/26481-%D0%9F%D1%83%D1%82%D0%B8%D0%BD-%D0%96%D0%B5%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    На въпрос може ли жена да стане президент на Русия действащият държавен глава Владимир Путин отговори: „У нас всичко е възможно!“. Репликата прозвуча по време на изказването на руския лидер на заключителната пленарна сесия на международния дискусионен клуб „Валдай“ в Сочи.  \n\n          Коментарът на Путин дойде ден, след като известната руска тв водеща и светска лъвица Ксения Собчак заяви, че ще участва в изборите за президент, насрочени за 18 март догодина. 35-годишната журналистка посочи, че нейните политически възгледи „окончателно са съзрели и тя вече е готова да ги заяви“. Самият Путин все още не е обявил дали ще се кандидатира за още един мандат в Кремъл. Въпросът за плановете му относно вота прозвуча и на сесията на „Валдай“, но вместо да даде конкретен отговор, държавният глава разказа анекдот по темата. Питането дойде от политолога Фьодор Лукянов, който по заобиколен път се поинтересува от решението на Путин. „Валдайският клуб трудно може да си представи как ще заседаваме, ако вие вземете друго решение. Ние сме свикнали с вас, вие сте ни като талисман“, отбеляза експертът, цитиран от Итрефкас. На което държавният на свой ред попита дали ще престанат да го канят, ако вече не заема високия пост и дали „ще му отнемат привилегиите, като на демобилизиран войник“. След това Путин си спомни „забавна история“. „Един олигарх фалирал и казва на жена си, че ще трябва да продадат Мерцедеса и да купят Лада. Да продадат луксозната си къща и да се преместят в едностаен апартамент. След това той попитал жена си: „Но ти ще продължиш да ме обичаш, нали?“ „Разбира се, че много ще те обичам и много ще ми липсваш“, отговорила жената“. „Но не мисля, че аз дълго ще ви липсвам“, допълни Путин.\n\n          По време на изказването си той засегна и темата за американските санкции, наложени неотдавна на Москва. По думите му ограниченията целят да изтласкат Русия от европейските пазари на енергоносители и да „принудят страните от ЕС да купуват по-скъп втечнен газ от САЩ“. Спирайки се на положението на Корейския полуостров, Путин отново осъди ядрените опити на Северна Корея, като призова възникналата по този повод криза да бъде разрешена чрез диалог и да не бъде притискан Пхенян в ъгъла чрез заплахи за използване на сила. Подкрепата на Европа за разпадането на редица страни и за отделянето на Косово доведе до ръста на сепаратистките тенденции, включително до възникването на сегашната ситуация в Каталуния, каза руският президент. Според него случващото се там е вътрешна работа на Испания. Путин засегна и проблема за реформирането на ООН, като изтъкна, че такива реформи са необходими, но те трябва да се осъществяват постепенно и еволюционно. \n                    ", "date": "2017.10.20", "title": "Путин: Жена може да стане президент на Русия"}
{"url": "http://www.monitor.bg/a/view/36515-%D0%90%D0%BA%D0%B8%D1%85%D0%B8%D1%82%D0%BE-%D0%B0%D0%B1%D0%B4%D0%B8%D0%BA%D0%B8%D1%80%D0%B0-%D0%BF%D1%80%D0%B5%D0%B7-%D0%BC%D0%B0%D1%80%D1%82-2019-%D0%B3/", "text": "\n                    Осемдесет и три годишният император на Япония Акихито ще абдикира на 31 март 2019 г., твърди днес японският в. \"Асахи шимбун\", като цитира правителствени източници. Това ще е първата абдикация на японски монарх за повече от 200 години, предаде Франс прес.\nСпоред вестника, преди да огласи датата официално, премиерът Шиндзо Абе вероятно ще разговаря през ноември с официални служители и членове на императорската фамилия.\nЗапитан днес от АФП, говорител на императорския дворец заяви, че \"още нищо не е решено\" във връзка с датата за абдикация на монарха.\nАкихито шокира страната миналата година, когато изрази желание да се оттегли след близо три десетилетия на трона, посочвайки като мотив напредналата си възраст и здравословните проблеми.\nИзненадващото изявление създаде ред затруднения, тъй като в Япония няма законов текст, предвиждащ императорът да слезе от трона - предполага се да остане на него до живот. Подновена бе и дискусията за принципа, според който само мъж може да наследи японския престол.\nЗакон, позволяващ на император Акихито в срок от три години да абдикира поради напреднала възраст в полза на 57-годишния сега престолонаследник принц Нарухито, бе приет през юни от парламента на Япония.\n                    ", "date": "2017.10.20", "title": "Акихито абдикира през март 2019 г."}
{"url": "http://www.monitor.bg/a/view/38575-%D0%A1%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%9A%D1%83%D1%80%D1%86-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE/", "text": "\n                    Президентът на Австрия ще възложи днес на Себастиан Курц, ръководител на Австрийската народна партия, да състави правителство. През идните дни ще започнат преговори за сближаване с всички партии каквото е декларираното желание на Курц, като вероятно той ще започне с най-малката, Листата Петер Пилц.\nСлед първия кръг от разговорите, който ще се води във възходяща линия, ще бъде проведен и втори, смятат политическите наблюдатели, за участие в който ще са поканени партиите с най-големи шансове и след това Курц ще обяви с коя партия ще започне коалиционни преговори. Единодушно е мнението, че най-големи са шансовете на Австрийската партия на свободата. Според добре осведомен източник на заседание на ръководството на народната партия, състояло се тази седмица, всички участващи са настоявали за коалиция с Партията на свободата. Изключение прави ръководителят на провинция Щирия Херман Шютценхофер, който управлява провинцията в коалиция със социалдемократи. Ръководството на народната партия е гласувало пълно доверие на Себастиан Курц за съставяне на правителство.\nСъобщението за състояла се тайна среща между Себастиан Курц и Хайнц Кристиан Щрахе в сряда в дома на Щрахе в Клостернойбург край Виена и продължила три часа също подсказва, че нещата вървят в посока коалиция с националистите. Срещата бе потвърдена от Щрахе, който коментира, че двамата политици са се опознали в личен план. Пред вестник \"Курир\" един от ръководителите на партията на свободата е заявил: \"Ако Курц се държи с Щрахе като с равен, ще стане коалицията, но ако предяви големи претенции и се държи надменно, нещата ще изглеждат по-различно.\" Засега Себастиан Курц оставя без коментар разгласената от медиите тайна среща между двамата политици.\nСпоред започнати в средите на Партията на свободата се усеща известен скептицизъм дали Народната партия действително е нова или си остава старата мощна партия на апаратчици. Затова още преди първия разговор за сближаване Партията на свободата предявява претенции за поста на министъра на вътрешните работи. Скептицизмът на националистите е дали Курц ще успее да разгради бюрокрацията в различните камари или ще се подчини на мощта на гилдиите.\nСпоред Щрахе нещата се развиват към коалиция с неговата партия, тъй като \"в неделя шестдесет процента от избирателите гласуваха за програмата на Партията на свободата\". В предизборните дуели той обвини неколкократно Себастиан Курц, че му е преписал програмата.\n                    ", "date": "2017.10.20", "title": "Себастиан Курц започва преговори за правителство "}
{"url": "http://www.monitor.bg/a/view/10239-%D0%9B%D0%B8%D0%B4%D0%B5%D1%80%D0%B8%D1%82%D0%B5-%D0%BE%D1%82-%D0%95%D0%A1-%D0%B4%D0%B0%D0%B4%D0%BE%D1%85%D0%B0-%D0%B7%D0%B5%D0%BB%D0%B5%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Лидерите на 27-те страни членки, които ще останат в Европейския съюз след напускането на Великобритания, взеха решение на срещата на върха в Брюксел да започнат подготовка за втората фаза от преговорите за Брекзит. Това съобщи в \"Туитър\" председателят на Европейския съвет Доналд Туск, цитиран от ДПА.\n\"Заключенията за Брекзит са приети. Лидерите дават зелена светлина за начало на подготовката на втора фаза\", написа Туск.\nПрез декември лидерите ще дадат нова оценка дали има достатъчен напредък по основните въпроси, който да позволи преговорите да преминат към обсъждане на бъдещите взаимоотношения между ЕС и Обединеното кралство.\nБританският премиер Тереза Мей заяви, че е уверила колегите си от ЕС, че Великобритания ще изпълни ангажиментите си към съюза, свързани с Брекзит, предаде Ройтерс.\nНа въпрос на журналисти дали е казала на вечерята в четвъртък в Брюксел, че е готова да увеличи британското финансово предложение, Мей отвърна, че е повторила основните точки от произнесената миналия месец реч във Флоренция.\nЕвропейски лидери казаха, че Мей не е правила нови обещания и е повторила виждането си, че много от исканията на ЕС са неоснователни от правна гледна точка.\n\nСъщевременно лидери от ЕС призоваха малтийските власти да извършат с международна помощ цялостно разследване на убийството на журналистката Дафне Каруана Галиция. В Европейския парламент следващата седмица ще има дебати по въпроса за свободата на медиите в островната държава, предаде Ройтерс.\n\"Ще проучим всички възможности, ще предриемем всякакви мерки, за да стигнем до дъното на тази история\", каза малтийският премиер Джоузеф Мускат в кулоарите на срещата на върха на ЕС в Брюксел.\nПредседателят на ЕП Антонио Таяни заяви, че е повдигнал въпроса на вчерашната си среща с лидерите от ЕС.\n\"Призовах за международно разследване, което напълно да изясни това безпрецедентно по своята сериозност събитие\", каза той. По думите му лидерите до голяма степен са споделили неговото мнение.\nСпоред дипломатически източници от ЕС германският канцлер Ангела Меркел се е обявила в подкрепа на международно разследване. Франция, Испания и Португалия също подчертали, че е необходимо участие и на разследващи от чужбина.\nМалта съобщи вчера, че ФБР и холандски следователи ще оказват помощ по случая, както и други служби.\n                    ", "date": "2017.10.20", "title": "Лидерите от ЕС дадоха зелена светлина за Брекзит "}
{"url": "http://www.monitor.bg/a/view/27317-%D0%A3%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B2-%D0%98%D1%82%D0%B0%D0%BB%D0%B8%D1%8F-%D1%81%D0%B2%D0%B0%D0%BB%D0%B8%D1%85%D0%B0-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D1%81%D0%B8-%D0%BE%D1%82-%D0%B1%D0%B0%D0%BD%D0%BA%D0%B5%D1%80-1/", "text": "\n                    Управляващата в Италия лявоцентристка коалиция свали доверието си от шефа на националната банка Инацио Виско. Това стана с вот в Камарата на депутатите на Парламента, като представената от народните избраници от Демократическата партия резолюция бе гласувана и от някои представители на дясната опозиция. Свалянето на доверието от банкер №1 на страната на практика означава, че той няма да бъде подкрепен за нов мандат след изтичането на настоящия в края на октомври.\n\nВ инспирираната от секретаря на демократите и експремиер Матео Ренци резолюция се посочва, че Инацио Виско повече не трябва да заема изключително отговорния пост, тъй като не смогва да осъществява ефикасния контрол, нужен за стабилността на банковата система. По специално управителят на Националната банка на Италия е нарочен макар и косвено едва ли не за основен виновник за рухването и разграбването на четири мощни в миналото регионални банки – една в областта Тоскана, друга в областта Марке, а останалите две в областта Венето. Защото се оказва, че техните босове са раздавали безразборно кредити преди всичко на фирми на близки и роднини, като много често с различни непозволени хватки са помпали собствените си сметки в Италия и в чужбина. Накрая естествено идва фалитът на финансовите институции, който обаче не е за сметка на банкерите – крадци, а за сметка на стотици хиляди вложители и на държавната хазна, тоест на данъкоплатците. Като в същото време на нокти е изправена цялата банкова система в страната, която изпада в нелека криза.\n\nПокрай вота на недоверие на банкер №1 обаче се развихри страхотен политически скандал, тъй като се оказа, че лидерът на демократите Матео Ренци не бил информирал за инициативата нито наследника си в премиерското кресло Паоло Джентилони, нито президента Серджо Матарела. Първият научил за резолюцията само два-три часа преди тя да бъде гласувана и министърката му за връзки с Парламента Ана Финокиаро едва успява да усмири противниците на решението сред собствените депутати. Президентът пък Матарела, който на практика назначава управителя на Националната банка по предложение на правителството, разбира за снетото доверие от Виско след вота. Министър-председателят и държавният глава едва прикриха гнева си срещу Ренци, но остро реагираха срещу държания в тайна негов блиц-ход почитаемият бивш президент Джорджо Наполитано, двукратният премиер и шеф на Европейската комисия Романо Проди, екс вицепремиерът Валтер Велтрони и куп други силни фигури в Демократическата партия.\n\nИнициативата обаче подкрепи лидерът на десницата Силвио Берлускони, който обясни на журналисти, че контролът в банковата система е мизерен и Виско трябвало да бъде отдавна пътник. Изцепката на четирикратния премиер на Италия накара някои наблюдатели да лансират отново тезата за тайна завера между него и Ренци с цел заформянето след политическите избори на пролет на „широка коалиция“. А може и по-рано, ако развихрилият се скандал не доведе до политическа криза и до падането на кабинета на Джентилони – смятат наблюдателите в Рим и Милано.\n                    ", "date": "2017.10.20", "title": "Управляващите в Италия свалиха доверието си от банкер №1"}
{"url": "http://www.monitor.bg/a/view/20559-%D0%9C%D1%8A%D0%B6-%D0%BA%D0%BB%D0%B0-%D0%BD%D0%B0%D1%80%D0%B5%D0%B4-%D1%85%D0%BE%D1%80%D0%B0-%D0%B2-%D0%BC%D0%BE%D0%BB-%D0%B2-%D0%9F%D0%BE%D0%BB%D1%88%D0%B0-%D0%BC%D0%BD%D0%BE%D0%B3%D0%BE-%D1%80%D0%B0%D0%BD%D0%B5%D0%BD%D0%B8/", "text": "\n                    Неизвестен мъж нападна с нож посетители в магазин в град Сталова Воля в Югоизточна Полша, съобщи местна радиостанция.\nИнцидентът е станал около 15 часа местно време днес в най-големия търговски център на града в Подкарпатското воеводство. 27-годишният мъж нахлул в магазина и започнал безразборно да ръга с нож купувачите.\nНападателят е хванат и обезвреден от полицията. Пострадалите са настанени в болница. Много от тях са в тежко състояние.\n\n\n                    ", "date": "2017.10.20", "title": "Мъж кла наред хора в мол в Полша, има много ранени"}
{"url": "http://www.monitor.bg/a/view/78803-%D0%A1%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%937-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0/", "text": "\n                    Страните от Г-7 и големите интернет компании постигнаха споразумение да изготвят план за блокиране на онлайн материали с терористичен характер, предаде Франс прес. Агенцията цитира изявление на Италия, която председателства Групата на седемте най-развити страни.\nПредставители на Гугъл, Фейсбук и Туитър се срещнаха вчера и днес с министрите на вътрешните работи на Г-7 на италианския остров Иския (близо до Неапол). Те решиха да изработят заедно план за действие, предвиждащ блокиране на материалите с терористичен характер, съобщи италианският министър на вътрешните работи Марко Минити.\nИнтернет компаниите ще се стремят да попречат на използването на техните платформи за разпространение на тероризма, включително чрез бързо разпознаване и премахване на материалите с терористично съдържание, чрез експертен диалог и борба с разпространението на радикални идеологии в интернет, предаде ТАСС.\nТова е първият случай, в който страните от Г-7 и представителите на основните интернет компании се събират на една маса, подчерта Минити, съобщи АФП. Той припомни, че интернет е едно от средствата за вербуване, радикализация и обучение на чуждестранни бойци. \"Срещата с интернет компаниите беше повече от удовлетворителна\", добави италианският вътрешен министър и изрази съжаление, че организацията \"Ислямска държава\" се чувства в световната мрежа като риба във вода.\n\"Авторите на материали, правителствата и гражданското общество трябва да направят така, че интернет да бъде отново проводник на мира\", заяви френският му колега Жерар Колон.\n\"Трябва да направим повече\", подчерта и изпълняващата длъжността министър на вътрешната сигурност на САЩ Илейн Дюк. Тя благодари на големите социални мрежи за сътрудничеството.\nПадането на сирийския град Ракка, бастион на \"Ислямска държава\", е тежък военен удар за групировката, но това не означава, че тя е унищожена, предупреди Минити.\nДнес на срещата на Г-7 се обсъждаше заплахата от бягащите чуждестранни бойци на \"Ислямска държава\" след падането на бастионите на групата в Ирак и в Сирия, отбелязва АФП.\n                    ", "date": "2017.10.20", "title": "Страните от Г7 ограничават терористичната пропаганда "}
{"url": "http://www.monitor.bg/a/view/14065-%D0%A0%D0%BE%D0%BC%D0%B8-%D0%BE%D1%82-%D0%93%D1%8A%D0%BB%D1%8A%D0%B1%D0%BE%D0%B2%D0%BE-%D0%BF%D0%BE%D0%BC%D0%BB%D1%8F%D1%85%D0%B0-%D0%B3%D0%BE%D0%B4%D0%B5%D0%B6%D0%B0%D1%80%D0%B8/", "text": "\n                     38-годишна жена и 16-годишният й син от ромската махала в град Гълъбово са били пребити от семейството на нарочена от тях за бъдеща снаха непълнолетка.Нагиздените като за сватба Маринка и наскоро завършилият основното си образование Милко отишли да искат ръката на харесаната от момъка лолитка, която живеела на улица \"Лозенец\". Със себе си те носели няколко бутилки ракия, с която да почерпят бъдещите си роднини. В началото разговорът тръгнал повече от миролюбиво, постепенно градусът на напрежението се завишил в съответствие с количеството на изпития алкохол и към 19,00 часа в четвъртък се стигнало и до сбиване между участниците в «сгледата». В ръкопашната схватка участие взели таткото на несъстоялата се булка, 33-годишният Д.Т., баба й и братчето й близнак на 16 години.В хода на кървавата схватка майката на кандидат-жениха получила няколко удара с кол по главата и тялото, поради което била откарана с линейка до Стара Загора и настанена за лечение в УМБАЛ \"Проф. Д-р Стоян Киркович\" без пряка опасност за живота. Насиненият Милко се бил само прегледан амбулаторно и пуснат да се лекува при домашни условия. За 24 часа е задържан инициаторът на побоя Д.Т., образувано е образувано досъдебно производство за престъпление по чл.129 от НК.\n\n\n                    ", "date": "2017.10.20", "title": "Роми от Гълъбово помляха годежари   "}
{"url": "http://www.monitor.bg/a/view/5023-14%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%B7%D1%80%D1%8F%D0%B7%D0%B0-%D0%BD%D0%B0-%D1%80%D1%8A%D0%BA%D0%B0%D1%82%D0%B0-%D1%81%D0%B8-%D0%B4%D1%83%D0%BC%D0%B0%D1%82%D0%B0-%D1%81%D0%BF%D1%80%D0%B8/", "text": "Накълцала се от вина заради самоубилия се през 2016 г. неин втори баща\n                    14-годишна тинейджърка от пловдивското село Войводиново „изписа” с кръв на ръката си думата „Спри” и наряза цялото си тяло от мъка по мъртвия си втори баща. През март 2016 година тя станала свидетел как нейния пастрок се е самоубил. Оттогава изпадала в чести депресии, чувствала вина и яд, че не е успяла да предотврати нещастния инцидент. Затова на 18 октомври решила да се самонакаже, като се нареже цялата.Първо свалила и изхвърлила сутиена си, след което започнала да се кълца. На ръката си „изписала” думата „спри”, направила резки с вероятно нож или с бръснарско ножче, и по цялото си тяло. Не успяла да довърши до край започнатото и припаднала на улица край 3-то районно полицейско управление в пловдивския квартал „Кършияка”. Пред разследващите по-късно, когато давала обяснения за нараняванията си, им признала за вината по мъртвия си пастрок и им казала, че след като се нарязала, изпаднала в безсъзнание и не помнела нищо. Била разпитана както самата тя, така и нейният приятел. При направения й преглед не било установено да е била изнасилвана.Когато била открита насред улицата от случайни минувачи, била повикана линейка. Спешните медици установили, че няма опасност за живота на момичето. Тя им признала, че раните си ги е причинила сама. Казала им, че не помни нищо друго. Медиците от линейката установили, че девойката е в съзнание, но изглеждала объркана и неспокойна. Те на място обработили раните й, които не кървели обилно. След това я закарали в дежурната хирургия в пловдивска болница. „До момента в хода на разследването не са събрани доказателства, че пострадалата е участвала в играта „Син кит” или друга подобна игра”, заяви говорителят на Районна прокуратура в Пловдив Атанас Илиев.С 14-годишното момиче работят инспектори от Детска педагогическа стая и от отдел „Закрила на детето”. Била й е взета кръв, за да бъде проверена за наркотици и алкохол. Предстои да й бъде назначена комплексна съдебно психологична и психиатрична експертиза. \n\n\n                    ", "date": "2017.10.20", "title": "14-годишна изряза на ръката си думата „спри”"}
{"url": "http://www.monitor.bg/a/view/47945-%D0%A2%D0%BE%D0%BD%D0%BE%D0%B2%D0%B5-%D0%BF%D1%80%D1%8A%D1%81%D1%82-%D0%B7%D0%B0%D1%82%D1%80%D1%83%D0%BF%D0%B0%D1%85%D0%B0-%D1%80%D0%B0%D0%B1%D0%BE%D1%82%D0%BD%D0%B8%D0%BA-%D0%B7%D0%B0%D1%82%D1%80%D1%83%D0%BF%D0%B0%D0%BD-%D0%B2-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%B2-%D0%A0%D0%B8%D0%B1%D0%BD%D0%BE%D0%B2%D0%BE/", "text": "\n                    Строителен работник е пострадал тежко при трудова злополука, информира БНР.\n\nРаботникът е пострадал при извършване на изкопни действия по подмяна на водопровод и канализация в село Рибново, община Гърмен, област Благоевград. 50-годишният мъж е бил затрупан от земна маса.\n\nРаботникът е бил транспортиран по спешност в болницата в Гоце Делчев. Той е приет в отделението по ортопедия. По първоначални данни мъжът е пострадал сериозно, но няма опасност за живота му.\n\nКметът на село Рибново Феим Иса потвърди за инцидента. По думите му ремонта на обекта от водопреносната мрежа се извършва от частна фирма, а възложител в община Гърмен.\n\nОчаква се в селото да пристигна екип на Инспекцията по труда, който да разследва на място причините за възникването на трудовата злополука.\n                    ", "date": "2017.10.20", "title": "Тонове пръст затрупаха работник в канализация в Рибново"}
{"url": "http://www.monitor.bg/a/view/63152-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B0%D1%89%D0%B0-%D0%B8-%D1%81%D0%B8%D0%BD-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE/", "text": "\n                    Баща и син от „Столипиново” отиват в затвора заради нападение над двама полицаи. 47-годишният Румен ще лежи 1 г. и 4 м., на колкото е осъден и синът му Николай на 26 години. По-младият ще изтърпи ефективно и други 2 години, които са били по негова условна присъда, тъй като нападението над полицаите е било извършено в изпитателния срок на старата присъда, реши районният съд в Пловдив. Пред съда двамата са признали изцяло вината си, а Румен е осъден и за хулиганство, извършено с изключителен цинизъм и дързост.\n\nРомите баща и син нападнали полицаите на 23 март т.г. Николай се сдобил със син и устроил огромно тържество на ул. „Крайна” в квартала. Те били ангажирали дисководещ, който използвал мощна озвучителна уредба. Полицаите ги предупредили да намалят музиката, като им дали срок от 15 минути, който не бил спазен. Поради неизпълнение на разпореждането, служителите на МВР поискали личната карта на Румен, но той отказал да им я даде и ги заплашил, че „ще ги уволни“.  Те се опитали да го отведат до полицейския автомобил, при което Румен започнал да ги дърпа, бута и да буйства. През това време Николай ударил единият от полицаите в дясното око, след което баща му Румен започнал да удря втория униформен. След побоя над полицаите двамата роми избягали и се укрили. Присъдата може да се обжалва и протестира пред Окръжен съд-Пловдив.  \n                    ", "date": "2017.10.20", "title": "Затвор за баща и син, нападнали полицаи в „Столипиново”"}
{"url": "http://www.monitor.bg/a/view/19968-%D0%90%D1%80%D0%B5%D1%81%D1%82-%D0%B7%D0%B0-%D0%B4%D0%B2%D0%BE%D0%B5%D0%BD-%D1%83%D0%B1%D0%B8%D0%B5%D1%86%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87/", "text": "Правил се на загрижен, викал пожарна да гаси дома на втората си жертва\n                    \n\n\n\n\n\n\n\n\n                    ", "date": "2017.10.20", "title": "Арест за двоен убиец-подпалвач"}
{"url": "http://www.monitor.bg/a/view/13241-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BC%D0%B0%D1%81%D0%BB%D0%BE%D1%82%D0%BE-%D1%83-%D0%BD%D0%B0%D1%81-%D0%BC%D0%B5%D0%BD%D1%82%D0%B5/", "text": "Добавят и хидрогенизирани немлечни мазнини, опасни за сърцето\n                    Половината от кравето масло у нас е менте. Това показва изследване на асоциацията „Активни потребители“, проведено през август. В анализа са включени 10 марки масло, закупени от складове на едро в Бургас и Несебър.Оказва се, че 5 от 10 марки са фалшификати, защото съдържат немлечни мазнини, които са вредни за здравето, веществото натамицин (Е235), който се използва против плесен, но е забранен за влагане в продукти като масло. В пробите е открито и  От изследваните 10 търговски марки в три се открива нерегламентирано влагане на хидрогенизирани немлечни мазнини. Количеството им варира от 40 до 60% спрямо общата масленост. При две от търговските марки допълнително се установява и влагане на големи количества вода. Установеното нарушение, освен че е търговска измама, води до значително влошаване на качеството на храната. Вложените немлечни, най-вероятно хидрогенирани растителни мазнини, повишават риска от сърдечно-съдови заболявания. Допълнителната вода пък увеличава вероятността от развитие на патогенни микроорганизми, както и окислителни процеси, предизвикващи  Сергей Иванов, управител на Центъра по биология на храните уточни, че когато има повече вода в продукта рискът от бързото му разваляне е много по-голям. Поради тази причина се добавя Е-то, за да не се образуват гъбички и плесени. В Европейския съюз е разрешен само за повърхностно третиране на някои сирена и сухи суджуци. Влагането му обаче в краве масло е абсолютно забранено в рамките на Общността. От тестваните 10 марки натамицин се открива в три, а количествата варират от 8 до 32 мг/кг. Натамицинът в маслата без съмнение е добавен умишлено от производителите, защото няма никакъв друг начин за неговото попадане в кравето масло. Това съединение е сравнително слабо токсично за хората, но въпреки това представлява риск за здравето, бяха категорични експертите от асоциацията. Освен това  и затова неговата наличност в стоката задължително трябва да се отбелязва.Директорът на „Активни потребители“ Богомил Николов обобщи, че само в 2 от 10 марки всичко е наред, а в още 3 отклоненията са незначителни и няма да се отразят на здравето на потребителите. При другите 5 обаче се оказва има груби нарушения. Това са Miltex, Butter на „Милтекс КК“, „Чепеларе“ и „Краве масло“ на „Хранинвест“, „Роса“ на „Белла България“.Николов уточни още, че иска да се въведе  продукти, както и да бъде спряно влагането на частично хидрогенирани мазнини в храните. От асоциацията настояват и за криминализиране на производителите, които слагат в продуктите си незаконни съставки. \n\n\n                    ", "date": "2017.10.20", "title": "Половината от маслото у нас менте"}
{"url": "http://www.monitor.bg/a/view/32438-%D0%97%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D1%81%D0%BA%D1%80%D0%B8-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%B0-%D1%82%D1%80%D0%B8%D0%B5-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D1%83-%D1%81-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D0%9A%D0%A2%D0%91-%D0%9E%D0%91%D0%97%D0%9E%D0%A0/", "text": "\n                    Фабриката за фалшиви новини на задкулисието най-нагло се пробва да изтрие връзките на Иван Костов с Цветан Василев и КТБ. Въпреки неоспоримите доказателства, че Командира, който лично е връчил трезора в ръцете на банкера беглец, е бил на хранилката му за благодарност в продължение на години, при представянето на най-новия продукт на машината за клевети - книгата „Държавата КТБ“, днес авторите й обявиха, че не било ясно доколко Костов е свързан с банката.До безумното твърдение се стигна, след като „Телеграф“ зададе въпрос защо в книгата няма и дума за бившия премиер, при положение че дъщеря му Мина е получавала по 30 бона на месец хонорари от фирма, финансирана от КТБ, а самият Костов и съпругата му са имали преференциални депозити, като лъсна, че след избухването на аферата „КТБ“ и фалита на трезора Елена Костова е възстановила чрез цесия сумата над гарантираните по закон 196 000 лева влог. В отговор на въпроса авторката на книгата и перо на „Капитал“ Зорница Маркова заяви, че Костов не фигурирал, защото бил поканен за разговор, но отказал да говори.Несъстоятелно обяснение предвид факта, че в интервю за „Дневник“ по-рано през деня същият кадър на „Капитал“ заяви, че за разговор бил канен и издателят ни Делян Пеевски, но той отклонил поканата. Въпреки отказа обаче по традиция е превърнат в основна мишена на клеветите в най-новия продукт на фабриката за фалшиви новини. На същия въпрос за липсата на Костов пък Георги Ганев, който е в надзорния съвет на ktbfiles – платформата, запечатала под формата на интервю целувката между Цветан Василев и тартора на кръга „Капитал“ Иво Прокопиев, заяви: „Не е ясно доколко Иван Костов е част от явлението, чийто финансов център е КТБ.“Авторите на книгата се оплетоха и при отговора на друг въпрос, зададен от „Монитор“ – защо продават „творчеството си“, при положение че е издадена с грантове. В самата книга изрично е написано, че спонсори са й 7 НПО-та, а в същото време тя се продава на пазара за 17 лева – т.е. читателите се доят за съдържание, за да четат пропаганда, на която би завидял и Гьобелс. При това щедро финансирана по друга линия. Ганев пробва да обясни този абсурд с думите, че бил настоял за „пазарен тест“. Проектът се финансира, но парите ще свършат, а ние искаме да продължи и затова би било хубаво да има и друг източник, обяви той. Малко преди това лъсна, че групичката възнамерява да прави трилогия, като има планове да я изнася и в чужбина.Неудобните за фабриката за фалшиви новини въпроси смутиха опитите на организаторите на събитието да поднесат поредната си порция клевети необезпокоявани и с режисирани питания от свои хора. За целта на представянето, за сцена на което бе избран Центърът за култура „Червената къща“ на съпругата на Соросовия офицер от първия ешелон Иван Кръстев – Десислава Гаврилова, се строиха за въпроси съпругата на Иво Прокопиев – Галя, бившият депутат от ДСБ и ексшеф на фондация „Демокрация“ Гроздан Караджов, а също грантаджията Даниел Смилов, кадърът на „Да(й), България“ и „Правосъдие за всеки“ Атанас Славов и протестърът Николай Стайков.Самата книга, възлизаща на близо 500 страници, пък е плод на целувката между две от изданията на задкулисието у нас - „Капитал“ на разградския бос Иво Прокопиев и “Медиапул“ на говорителката на Командира Стояна Георгиева. Остриетата на медийната машина за клевети са обединили усилия да „съберат“ пропаганда, на която би завидял и бащата на организираната манипулация Гьобелс, в издание, което да продуцира и зад граница. Това призна и сочената за авторка на книгата Зорница Маркова, която иначе е дългогодишен кадър на „Капитал“. Пред по-малкото братче на олигархичното издание - „Дневник“, Маркова признава, че целта на книгата е да се търси внимание от чужбина, където „КТБ да излезе на международна сцена“, а върху българските разследващи да бъде оказан „международен натиск“. Иначе казано, планът е прост – да се направи пропагандна кампания, зад която да бъде скрит грабежът на века – източването на КТБ, която буквално беше опразнена от видния член на кръга „Агнешки главички“ Цветан Василев. Място, утвърдило се през годините като инкубатор за НПО-та, издържащи се от грантове, бе избрано от фабриката за фалшиви новини за представянето на най-новия й продукт – книгата „Държавата КТБ“. В сцена за промоцията се превърна триетажната емблематична сграда в центъра на София „Червената къща“. Зданието от повече от десетилетие е седалище на едноименния „център за култура и дебат“, държан от фондацията „Гъливер клиринг хауз“. НПО-то е познато като основна люпилня за соросоидни кадри, а негов съучредител е Десислава Гаврилова. Тя е половинка на политолога и виден кадър на милиардера спекулант Джордж Сорос – Иван Кръстев.Триетажната сграда на ул. „Любен Каравелов“ 15, в която се помещава центърът на Гаврилова от самото му създаване, всъщност е собственост на Министерството на културата. Емблематичното здание е било дом на един от най-известните български скулптори – Андрей Николов, който завещава къщата си на Националната художествена галерия след смъртта си. В началото на века обаче тя „услужливо“ е предоставена за десетгодишно ползване на „Гъливер клиринг хауз“. При това – без наем. Клаузата за безвъзмездно ползване е вкарана срещу ангажимент „наемателите“ да реставрират сградата, както и да направят експозиция в памет на Николов. Експозицията си остава добро пожелание, а за сметка на това се появяват публикации, че в сградата се правят гей партита. Когато няма партита за хора с алтернативна сексуална ориентация (те спират напълно веднага след излизането на статиите) пък, НПО-то организира събития за сродни, свързани с учредителките и менторите им организации. Също издържащи се от грантове, главно от Соросовото „Отворено общество“ и клонингите му у нас.Макар къщата да е изрично завещана на държавата и до ден днешен да е собственост на културното министерство, както Гаврилова, така и ортаците й от кръга „Капитал“, които вчера представиха Гьобелсовата си истина за КТБ, винаги са я възприемали като „бащиния“. Така през 2014 г., когато изтича договорът им за безвъзмездно ползване и се оказва, че НПО-то им трябва да плаща по 5 бона наем, Десислава Гаврилова и съдружничката й Цветелина Йосифова вдигат шум до небесата, че се опитват да им затворят устата и да ги изгонят на улицата, тъй като центърът не можел да плаща подобни разноски. Твърденията им, разбира се, са смехотворни предвид факта, че НПО-то е усвоило грантове в размер на над 1 млн. лева. Въпреки всичко след вдигнатия шум центърът е оставен в сградата.В началото на тази година пък лъсна, че тарторът на фабриката за фалшиви новини и на кръга „Капитал“ - подсъдимият олигарх Иво Прокопиев, е искал да сложи ръка на зданието. Разкритието бе направено през май от културния министър Вежди Рашидов. В интервю за Канал 3 през пролетта той обяви, че Прокопиев е искал да купи емблематичната триетажна сграда, но след като срещнал отпора на Рашидов, стартирал срещу него мощна атака. „Това са едни и същи хора, които вече седем години се упражняват на тая тема. Няма да ми простят „Червената къща“ и предишния, и по-предишния мандат”, обясни Рашидов. Той посочи още, че в подписките, които постоянно се появяват срещу него, присъстват имена, близки на Прокопиев. „Кръгът около Прокопиев искаше да подпиша договор - Националната галерия да ги обслужва и да правят галерии. Не можех да позволя държавно учреждение да се отдаде за частни интереси и след това да фалира\", обясни Рашидов и допълни, че е развалил няколко сделки на кръга и затова са непрестанните атаки срещу него. \n\n„Едни торби с пари отиват безочетно в ръцете на едни хора“. Така в претендиращото за сериозно и аналитично издание „Дневник“ виждат най-важното от новата книга на Фабриката за фалшиви новини -“Държавата КТБ“.Авторите на книгата се опитват да си създадат легенда, че са направили задълбочено разследване, плод на двегодишен труд и т.н. Техните колеги от „Дневник“, обаче препечатват точно пасаж, който е с източник „една жена каза“, и пресъздава бутафорна, неподкрепена с доказателства история, която има за цел единствено и само да оклевети депутата и наш издател Делян Пеевски. Да се чуди човек кой е по-голям производител на фалшиви новини – авторите на книгата, или техните клакьори, които се опитват да я рекламират. Едните лъжат, че са направили сериозен труд, а пишат откровени фантасмагории без доказателства. Другите пък от над 400 страници брътвежи са извадили точно тази част, която е най-жълто-кафява на цвят и най-много звучи като елемент от фантастичен роман. Ако в „Дневник“ считат, че това е най-ценното от тази книга, кои сме ние да спорим с експертите. За обувки – питай обущаря, за фалшиви новини - „Капитал“, „Дневник“ и присъдружните им сайтове. \n                    ", "date": "2017.10.20", "title": "Задкулисието скри Командира, трие връзките му с Цветан Василев и КТБ (ОБЗОР)"}
{"url": "http://www.monitor.bg/a/view/26203-%D0%90%D0%B1%D1%81%D1%83%D1%80%D0%B4-%D0%9A%D1%80%D0%B0%D0%B4%D0%B0%D1%82-%D1%82%D0%B8-%D0%BA%D0%BE%D0%BB%D0%B0%D1%82%D0%B0-%D0%B4%D1%8A%D0%BB%D0%B6%D0%B8%D1%88-16-%D0%B1%D0%BE%D0%BD%D0%B0-%D0%B7%D0%B0-%D0%BF%D0%B0%D1%80%D0%BA%D0%B8%D0%BD%D0%B3/", "text": "\n                    В абсурдна ситуация се оказа софиянец. През 2014 година 20-годишният автомобил на Димитър Радев изчезва от центъра на София. Мъжът сигнализира за кражбата в полицията, след което МВР и прокуратурата впрягат ресурс и половин година търсят колата.„Междувременно получихме съобщение от Районната прокуратура, че това досъдебно производство се спира. Не могат да намерят колата, нито крадеца”, раказва Димитър. С това съобщение за него случаят приключва. След още две години и половина обаче, това лято неочаквано пенсионерът получава писмо от Община Искър. В него пишело, че трябва да отиде до наказателния паркинг в квартал „Дружба” в тримесечен срок, за да прибере отдавна забравената си кола. На всичкото отгоре възрастният мъж се оказва, че дължи и доста солена такса за тригодишния престой на колата на наказателния паркинг – близо 16 хиляди лева. Абсурд, но факт, признават и от МВР, и от Центъра за градска мобилност. Крадецът свалил акулмулатора на колата и три дни по-късно я оставил до Женския пазар, в зона за платено паркиране. Оттам „паякът” я вдигнал. От Центъра за градска мобилност не знаели, че автомобилът се издирва. Нямало и как да разберат, твърди директорката Румяна Милова. От МВР пък щели да проверяват защо разследващите кражбата не са разбрали,че автомобилът е бил на наказателния паркинг цели три години.Димитър Радев от своя страна обмисля да съди МВР и ЦГМ, съобщи Нова ТВ. Колата пък щяла да отиде са скрап. \n\n\n                    ", "date": "2017.10.20", "title": "Абсурд: Крадат ти колата, дължиш 16 бона за паркинг"}
{"url": "http://www.monitor.bg/a/view/78081-%D0%A1%D1%8A%D0%B4%D0%B8%D0%B8-%D0%BE%D0%B1%D0%BC%D0%B8%D1%81%D0%BB%D1%8F%D1%82-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B7%D0%B0-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2/", "text": "Съдийската колегия на ВСС може да откаже смяната на заместниците на \"съдия № 1\"\n                    Напрежението във Върховния касационен съд (ВКС), провокирано в началото на седмицата от неговия председател Лозан Панов, придобива драматични размери. След като в сряда бе бламиран от съдиите от Гражданската колегия на ВКС, които не подкрепиха искането му за смяна на заместник-председателя на съда Красимир Влахов със съдия Светла Димитрова, в четвъртък Лозан Панов демонстративно е поискал оставката на заместника си. Стигнало се е дори до прекъсване на заседание на Гражданската колегия на съда, на което магистратите са обсъждали свое Тълкувателно решение, съобщават за \"Правен свят\" магистрати, които са станали свидетели на случилото се.\n\nСлед като застана начело на ВКС в началото на 2015 г., Лозан Панов прие да работи с досегашните заместник-председатели на съда – Павлина Панова, която ръководи Наказателната колегия, Красимир Влахов, който е начело на Гражданската колегия и съдия Таня Райковска, която ръководеше Търговската колегия, но след като стана конституционен съдия, в началото на 2016 г. постът пое Дария Проданова. Изненадващо, без да излага основателни мотиви, преди дни Панов е обявил, че желае нови магистрати да заемат местата на Влахов и на Павлина Панова, която беше негов конкурент при избора на председател на ВКС.\n\nЗа да влезе в сила рокадата, тя трябва да получи одобрение на Съдийската колегия на Висшия съдебен съвет (ВСС). За да легитимира кадровите си решения, Панов се надявал, че ще получи подкрепа от мнозинството от върховните съдии от Гражданската и Наказателната колегии. В сряда, когато се проведе заседанието на Гражданската колегия, това не само не се случи, но магистратите дадоха да се разбере, че ще настояват Пленумът на ВКС да се произнесе по исканията за рокади.\n\nПоведението на председателя на ВКС в следобедните часове в четвъртък и персоналната му атака към досегашния му заместник Красимир Влахов, накарало голяма част от върховните съдии да настояват на предстоящия Пленум на ВКС да бъде гласуван и \"вот на недоверие\" на Лозан Панов.\n\nЕвентуално бламиране на \"съдия № 1\" от магистратите от ВКС не би могло да доведе до директно прекратяване на мандата на Панов, нито да го откаже от настояването за смяна на двама от заместниците му, но може да послужи като мотив – Съдийската колегия на ВСС да не подкрепи освобождаването на Влахов и Панова. Позовавайки се на правото на съдийско самоуправление и на решенията на Пленума на ВКС, кадровиците могат да отхвърля исканията на Панов, които се очаква да бъдат дискутирани най-рано следващата седмица. В случай, че се стигне до неблагоприятен за председателя на ВКС изход от гласуването на Пленума на съда, то Панов би изгубил легитимното право да представлява върховните магистрати.\n                    ", "date": "2017.10.20", "title": "Съдии обмислят \"вот на недоверие\" за Лозан Панов"}
{"url": "http://www.monitor.bg/a/view/66769-%D0%A3%D0%B2%D0%BE%D0%BB%D0%BD%D0%B8%D1%85%D0%B0-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0%D1%80%D0%BD%D0%BE-%D1%81%D1%8A%D0%B4%D0%B8%D1%8F%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D0%BE%D1%82-%D0%A0%D0%B0%D0%B4%D0%BD%D0%B5%D0%B2%D0%BE/", "text": "\n                    Министърът на правосъдието Цецка Цачева е уволнила дисциплинарно единственият държавен съдия-изпълнител в радневския районен съд.15-страничната заповед, в която се изреждат десетки пропуски на Станка Хърсева е била получена на 18 октомври и вече е връчена , уточни председателят на съда Христина Вълчанова.Заповедта е издадена след извършена обстойна проверка от инспектората на правосъдното министерство през това лято. Проверяващите с изумление установили, че Хърсева на практика не е вършила нищо от онова, за което е получавала заплатата си. Оказало се че са налице фрапиращи нарушения за гражданско- процесуалния кодекс, години наред не е била осъществена нито една публична продажба, а държавата не е била присъединена като кредитор по множество от делата.Към момента радневският районен съд работи само с двама съдии, единият е изпратен  от друг район, а един от щатните е от години командирован в София. От началото на годината тук са били гледани и решени близо 1 000 казуса въпреки оределите редици.Съдът в миньорския град нашумя след като бившият му председател Евелин Драганов отиде на съд заради закана за убийство на служителка, подсъдима е и една от съдийките.\n\n\n                    ", "date": "2017.10.20", "title": "Уволниха дисциплинарно съдия-изпълнител от Раднево     "}
{"url": "http://www.monitor.bg/a/view/11340-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%B2%D0%BF%D0%B5%D1%87%D0%B5%D1%82%D0%BB%D0%B5%D0%BD-%D0%BE%D1%82-%D1%81%D0%BE%D1%84%D0%B8%D0%B9%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE/", "text": "\n                     \n\nКметът на Лондон Садик Кан е впечатлен от успешното развитие на проекта за софийското метро, което се разширява през последните години. Това е заявил по време на среща с кмета на столицата Йорданка Фандъкова. По време на визитата на Фаднъкова са се договорили, че София и Лондон ще си взаимодействат в областта на чистотата на въздуха, транспорта, сигурността. Сътрудничеството на кметовете е важно за партньорството между градовете, казал кметът Кан. По думите му Лондон, Париж, Берлин, София трябва да се учат един от друг. Той даде пример с поговорката „По-добре е да използваш нещо, което работи, отколкото да измислиш нещо, което не работи“ и посочил, че и София има примери, които с удоволствие би използвал. От своя страна Фандъкова заявила, че през последните години София се развива много бързо и проучва опита на големите европейски столици в различните области. Кметът Садик Кан изразил готовност за експертна помощ в различни области. Той споделил и идеята си за превръщането на ул.“Оксфорд стрий“, която е най-дългата търговска улица в Европа, в пешеходна зона.\n\nПо време на посещението си в Лондон Фандъкова се поинтересувала и от британския опит в координацията и взаимодействието на служба полиция с различните структури и институции, както и от организацията на видеонаблюдението в града.\n\nКметът на София присъства и на откриването на първия Фестивал на българското кино, организиран от Културния институт към Посолството на България в Лондон. Той бе открит с документалния филм за различни роли на Татяна Лолова - \"Портрет на една дама\".\n\n \n\n \n\n \n \n\n                    ", "date": "2017.10.20", "title": "Кметът на Лондон впечатлен от софийското метро"}
{"url": "http://www.monitor.bg/a/view/89479-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%80%D0%B0%D0%B7%D0%B2%D1%8A%D0%B4%D0%BD%D0%B8%D0%BA-%D0%B7%D0%B0-%D0%BA%D1%83%D1%87%D0%B5%D1%82%D0%B0/", "text": "\n                    Главният прокурор Сотир Цацаров нареди незабавна проверка на незаконен развъдник за кучета в село Маломир, област Ямбол, заради репортаж.Репортажът беше излъчен по-рано днес в ефира на bTV и информира за отглеждането на различни породи кучета с търговска цел в клетки в краварник. Краварникът се намира в покрайнините на село Маломир, а условията в него са крайно тежки за животните.Още сутринта Районната прокуратура в Ямбол е започнала досъдебно производство за престъпление по чл. 325 б, ал.2, т.1 от Наказателния кодекс, а именно - проява на жестокост към животни. Към настоящия момент обектът се проверява, там има полицейски служители, които извършват първоначалните действия по разследването.Разпоредено е на Областна дирекция по безопасност на храните да осъществи незабавна проверка на мястото заради неговия статут на краварник.Според информацията до момента, обектът, в който се отглеждат множество кучета от различни породи, няма законов статут на развъдник или на приют за кучета. През 2014 г. е било установено от Областна дирекция по безопасност на храните, че кучетата, отглеждани от собственика на обекта, се държат и отглеждат в имот в селото. След предписание от ветеринарната служба, лицето е изнесло обекта за отглеждане на кучетата извън пределите на населеното място - с. Маломир.Към момента кучетата се отглеждат в обект със статут на кравеферма, а лицето е регистрирано като земеделски производител. Лицето е било установено от органите на полицията, които са на място в незаконния развъдник.Междувременно Окръжната прокуратура в Ямбол започва и проверка, с оглед на съдържащите се данни в телевизионния материал за това, че кучетата се отглеждат с цел търговия. Следва да се установи дали са реализирани приходи от лицето и от такава дейност, както и дали са отразявани същите пред органите на НАП.\n\nВ телефонен разговор, мислейки, че говори с клиент, той обяви, че има над 200 кучета и може да предложи всякакви породи. Казва, че живее в София, а родителите му се грижат за животните.Пред камера в незаконния развъдник родителите на Манолов бяха категорични, че животните не се продават.Кметът на селото Йордан Тодоров признава, че развъдникът съществува от 10 години. Никой обаче не е подал сигнал срещу него. Това е частен имот, не мога да вляза, оправдава се кметът.\n\nИмало само една проверка на инспектор от Националната агенцията за приходите (НАП) заради несъответствие между собствеността на Манолов и декларираните от него приходи.Според Миглена Дерменджиева става въпрос за изключителна жестокост към животните и трябва веднага да се подаде сигнал към Българската агенция за безопасност на храните (БАБХ), която контролира развъждането на животни, и към прокуратурата. Кучетата трябва да бъдат иззети и да им се намери бързо собственик, призова Дерменджиев.Това не е единственият незаконен развъдник в страната, има десетки подобни, коментира Явор Гечев от фондация „Четири лапи”. Сега е моментът БАБХ да покаже, че може да работи като контролен орган, допълни той.Гечев призова хората да не купуват кучета от обяви в интернет, а да осиновяват или да отидат на място в лицензиран развъдник.\n                    ", "date": "2017.10.20", "title": "Проверяват незаконен развъдник за кучета"}
{"url": "http://www.monitor.bg/a/view/41769-%D0%91%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%83%D1%87%D0%B5%D0%B1%D0%BD%D0%B8%D1%86%D0%B8-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5/", "text": "\n                    Министерството на образованието и науката работи по създаването на електронен портал с учебно съдържание. Предвижда се в него да бъдат публикувани електронни учебници и помагала по новите учебни програми, а учениците да могат да ги използват безплатно. Това заяви министърът на образованието и науката Красимир Вълчев по време на форума „Innowave 2017 Business and Startup Conference”, който се провежда във Варна.\n\nПо думите му дигитализацията на учебния процес е неизбежна. За първа година бяха одобрени и вече се използват електронни учебници по новите учебни програми за втори, шести и осми клас. Те не са просто PDF варианти на хартиените пособия, а съдържат интерактивни приложения, анимации и допълнителни онлайн източници на информация. „Над 45% от училищата имат свободен интернет, който покрива до 85% от класните стаи. Там учениците могат да следят уроците си по тези учебници. Подкрепяме проектите на училищата и детските градини за закупуване на компютри. Все още не можем да говорим за електронно обучение изцяло. Няма страна в ЕС, в която обучението да е само с електронни учебници”, посочи министърът.\n\nТой подчерта, че всяка година учителите се обучават на иновативни методи на преподаване и работа с електронни устройства. „Добрите преподаватели са от изключително значение, защото образователната система отговаря в най-голяма степен за бъдещето“, каза министърът. Той обясни, че по тази причина МОН има множество политики за мотивирането на педагогическите специалисти. „Не знаем след 20 години какви умения и професии ще са необходими. Не знаем до каква степен ще се промени пазарът на труда, но всички професии ще изискват дигитални умения“, категоричен беше Красимир Вълчев.\n                    ", "date": "2017.10.20", "title": "Безплатни електронни учебници за учениците "}
{"url": "http://www.monitor.bg/a/view/15672-%D0%91%D0%BE%D1%80%D0%B8%D1%81%D0%BE%D0%B2-%D0%A2%D1%83%D1%80%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B8-%D0%B5-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%B0-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B4%D0%B0%D1%82%D0%B0/", "text": "Премиерът: Турция трябва да ни е благодарна за оградата на браздата\n                    „С председателя на ЕК Жан Клод Юнкер и с гръцкия премиер Алексис Ципрас се разбрахме, че за изграждането на железопътната връзка между България и Гърция ще се търси европейско финансиране.“. Това съобщи в премиерът Бойко Борисов, който участва в Брюксел в заседанието на Европейския съвет.„Подписаният в Кавала проект „Солун-Кавала-Александруполис-Бургас-Варна-Русе” е от стратегическо значение не само за двете страни, но и за развитието на региона като цяло“, коментира министър-председателят във Фейсбук, като отбеляза и напредъка на работата по интерконектора с Гърция във връзка с диверсификацията на региона.По време на разговора между тримата отново е била засегната и темата за Западните Балкани и европейската перспектива на страните от региона. Представени били резултатите от четиристранната балканска среща в „Евксиноград“, където Борисов се срещна с Ципрас и румънския си колега Михай Тудосе, както и със сръбския президент Александър Вучич, а в крайна сметка се роди т.нар. „Варненска четворка“.Премиерът призна, че е изключително доволен от конструктивния диалог с колегите си от региона. Той акцентира върху необходимостта отношенията между страните на Балканите да се развиват така, че да се гарантира мирът, стабилността и просперитета в тази част на Европа. По думите му, България може да има своя съществен принос за това, включително благодарение на предстоящото председателство на Съвета на ЕС от началото на 2018 година. Самият той споделял желанието на гръцкия премиер българското председателство да бъде и балканско, така че да се насърчи дискусията за необходимостта от силен ангажимент на ЕС към региона. Борисов е категоричен, че страната ни ще разчита на подкрепата на ЕК, за да реализира успешно приоритетите по време на председателството през първите шест месеца на следващата година, което би донесло ползи за целия ЕС.\n\"Турция трябва да ни е благодарна за изградената ограда на границата. На практика, като изградихме препядстващото съоръжение, успяхме да ги убедим, че това ще помогне на българската и турската гранична полиция при огромен натиск да защити границата. Това не е китайската стена или съоръжение, на което да пуснем ток и никой да не може да припари\", заяви също така по време на визитата си в Брюксел Борисов. От думите му стана ясно, че евролидерите са обсъдили детайлно ситуацията с мигрантския натиск. \"Мисля, че получих най-много аплодисменти, като поставих въпроса защо воюваме в Близкия изток и какви са последствията от войните там. Примерно с една Либия... Колкото и да не бяха държави, които ни харесват, същевременно имаше мир и правила, които те спазват. Това се случи и в Ирак, и в Афганистан, и в Сирия\", каза министър-председателят.\n\n\n                    ", "date": "2017.10.20", "title": "Правим жп връзката с Гърция с пари от ЕС (ОБНОВЕНА)"}
{"url": "http://www.monitor.bg/a/view/33770-%D0%91%D0%B8%D0%B2%D1%88-%D0%B1%D0%BE%D1%80%D0%B5%D1%86-%D0%BE%D1%82%D0%BD%D0%BE%D0%B2%D0%BE-%D0%B3%D0%BB%D0%B5%D0%B4%D0%B0-%D0%BA%D1%8A%D0%BC-%D0%BA%D0%BC%D0%B5%D1%82%D1%81%D0%BA%D0%B8%D1%8F-%D1%81%D1%82%D0%BE%D0%BB-%D0%B2-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8%D0%B9%D1%81%D0%BA%D0%BE-%D1%81%D0%B5%D0%BB%D0%BE/", "text": "\n                    Бившият борец  от края на 90-те  Димитър Джамов, който изкара един мандат от 2007 г. до 2011 г. като кмет в родното си село Семчиново, община Септември, обмисля да се бори отново за „горещия“ стол. Това споделиха негови познати от района.  В селото ще има предсрочни частични кметски избори, най-вероятно в началото на идната година, след като досегашният управник Пламен Темелков бе отстранен от поста с решение на Общинската избирателна комисия в Септември преди дни.  Конкретната причина за прекратените правомощия на Темелков е, че той бе задържан по обвинение за съучастие в организирана група за трафик на жени с цел сексуална експлоатация заедно с още 8 души от близките села. Кметът бе екстрадиран със самолет в испанския град Марбея, където се води дело за прегрешенията на групата, а тъй като у нас Пламен Темелков се водеше в неплатен отпуск и не може да изпълнява задълженията си, Общинската избирателна комисия в Септември се съобрази с указанията на ЦИК и с мнозинство освободи от поста Темелков. Някогашният борец Димитър Джамов има интерес към местното самоуправление в септемврийско, след като бе и общински съветник в Септември от 2011 до 2015 г., а в момента 61-годишният бивш спортист се занимава с бизнес.  Докато беше кмет на родното си село пък престъпността бе сведена до 0,1 %, припомнят запознати. Апетити към овакантения кметски стол имала и съпругата на досегашния кмет Пламен Темелков-Даниела, която искала да завърши започнатото от мъжа си.\n                    ", "date": "2017.10.20", "title": "Бивш борец отново гледа към кметския стол в септемврийско село"}
{"url": "http://www.monitor.bg/a/view/82789-%D0%92-%D0%9F%D0%B5%D1%89%D0%B5%D1%80%D0%B0-%D0%BF%D0%BE%D1%87%D0%B5%D1%82%D0%BE%D1%85%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%9D%D0%B8%D0%B2%D0%B0%D0%BB%D0%B8%D0%BD%D0%B0-%D1%81-%D0%BA%D0%BD%D0%B8%D0%B3%D0%B0-%D0%B7%D0%B0-%D0%BD%D0%B5%D0%B3%D0%BE/", "text": "\n                    С книга, посветена на професор Пасков, създателя на лекарството“Нивалин“, бе отбелязана 103-тата годишнина от рождението му. „Професор Пасков – един голям и славен български учен“ с автор Здравка Попова е посветена на известния български лекар и учен и е издадена с финансовото съдействие на местната община. „Поводът да напиша тази книга, която няма претенциите да бъде научен труд, бе заръката на моя баща да разкажа за делото на проф. Пасков. Освен това ми направи лошо впечатление, че никъде в биографията на професора не се споменава силната му връзка с Пещера, а искам пещерци да знаят, че той е тръгнал от нашия град и да се гордеят с този факт“, сподели любимата на поколения свои възпитаници авторка и учителка по история.Така чрез писаното слово ще бъде съхранена завинаги историята на проф. Пасков за приноса му към световната медицина чрез направените от него открития и най вече на „ Нивалин“-а, спасил хиляди хора от тежки и коварни заболявания. Пред присъстващите бяха споделени вълнуващи истории на хора от България и чужбина, които са били излекувани с  „ Нивалин“.Книгата е доставена във всички училища и библиотеката, за да могат повече хора да се запознаят с работата на проф. Пасков.\n                    ", "date": "2017.10.20", "title": "В Пещера почетоха създателя на „ Нивалин“-а с книга за него"}
{"url": "http://www.monitor.bg/a/view/89850-%D0%9A%D1%80%D0%B0%D0%B9-%D0%BD%D0%B0-%D1%85%D0%B0%D0%BE%D1%82%D0%B8%D1%87%D0%BD%D0%BE%D1%82%D0%BE-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Столичната община обмисля най-накрая да уеднакви фасадите на сградите в града. Главният архитект на София Здравко Здравков обясни, че се предвижда наредба за дизайна на градската среда. В нея ще бъдат заложени изискванията за цвета на сградите в един квартал и тентите по балконите, табелите пред магазините и на улиците.\n\nЗдравков каза, че разлепването на реклами, поставянето не само на климатици, но и на различни типове дограма в момента никъде не е регламентирано. Желанието ни е да се създаде система от стандарти, които да регламентират всички изисквания към фасадите и градското обзавеждане, каза Здравков. Арх. Здравков представи пред общински съветници и депутати проекта за изменение на Закона за устройството и застрояването на Столичната община. С него от „Московска“ 33 искат да сложат край на хаотичното строителство на високи сгради навсякъде из града. Както и да се затворят нормативните пропуски, които отварят вратички на инвеститорите да строят небостъргачи. Архитектът обяви, че не против високото строителство, но трябва да има ясни правила. „С промените в закона искаме където има обезпеченост откъм транспорт и инфраструктура, да се развиват комплекси с високо застрояване“. По думите му един такъв район е 7-и км на бул. „Цариградско шосе“ и на Околовръстното до „Люлин“.\n\nЗдравков допълни, че с шефа на „Метрополитен“ Стоян Братоев започват работа по изменения на общия устройствен план за развитие на метрото в „Люлин“ до Околовръстното шосе. Предвижда се междинна станция между жк \"Люлин 2“ и жк \"Люлин 3“ и спирка след Околовръстния път. Това обаче ще може да се случи, след като се изгради третият лъч на подземния транспорт. Ако промените в Закона бъдат приети от Народното събрание, в пространството между бул. Цар Борис III“, бул. \"Евлоги и Христо Георгиеви\", бул. „Драган Цанков“, бул. \"Александър Малинов\" и Южната дъга на Околовръстното няма да могат да се строят сгради, по-високи от 75 метра. Отвъд него пък позволената височина на сградите ще бъде до 15 метра.\n                    ", "date": "2017.10.20", "title": "Край на хаотичното строителство в столицата"}
