{"url": "http://www.monitor.bg/a/view/51946-%D0%91%D0%A1%D0%9F-%D0%B2%D1%80%D1%8A%D1%89%D0%B0-%D0%B4%D0%B0%D1%80%D0%B5%D0%BD%D0%B8%D0%B5%D1%82%D0%BE-%D0%BE%D1%82-%D0%B7%D0%B0%D0%BA%D0%BE%D0%BF%D1%87%D0%B0%D0%BD%D0%B8%D1%8F-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B8-%D0%B1%D1%80%D0%B0%D1%82-%D0%9E%D0%91%D0%97%D0%9E%D0%A0/", "text": "ГЕРБ: Стоилов е бил съдружник със снаха си, червените: двамата не са имали общи фирми \n                    Седмица след ареста на брата на соцдепутата Георги Стоилов – Илия, като шеф на група за рекет, от БСП обявиха, че ще върнат дарението, направено от закопчания в полза на партията. В същото време обаче се обявиха в подкрепа на колегата си и контраатакуваха ГЕРБ с обвинения. Оттам пък им отвърнаха с нови разкрития за Стоилов.Поредната схватка между парламентаристите от двете партии се разигра в кулоарите на Народното събрание в няколко серии, започнали сутринта. Тогава от БСП излязоха с декларация, в която обявиха, че застават зад Стоилов и няма да позволят да бъде очернен, но въпреки това ще върнат спонсорството от 400 лева, дадено от брат му. „От ГЕРБ се опитват да ни отговорят с дребнотемие. Стоилов няма нито една обща фирма с брат си или пък парични преводи“, заяви червеният Таско Ерменков и допълни, че братът на колегата му не бил участвал и в обществени поръчки, нито бил разпределял обществен ресурс.От ГЕРБ от своя страна попитаха, след като няма нищо нередно, защо БСП връща парите. „Имаме въпрос към БСП и искаме да ни отговорят конкретно, а не чрез хвърляне на димки. Първо, те твърдят, че Георги Стоилов не е имал никакви бизнес отношения с брат си. Ние питаме вярно ли е, че до 2013 година е бил съдружник със съпругата на брат си във фирмата „Монарх Мултигейм техноложи“ – Русе, заяви депутатът от формацията на Борисов Тома Биков и поясни, че компанията се е занимавала с внос на ротативки и тяхната поправка. Социалистите твърдят, че Стоилов не е фактор в БСП, но по думите на Биков през 2013 година той е бил назначен за шеф на ДФ „Земеделие“ в Русе. Това според тях е доста висока позиция, която се занимава с разплащане на средства. „Вярно ли е, че през 2016 година екойто е бил управляван от самия Георги Стоилов“, попитаха накрая от ГЕРБ.Разкритията им породиха втори тур от атаки, като червените обвиниха зам.-министър от „Обединените патриоти“ в корупция (виж карето). Ерменков пък метна поредната роднинска „бомба“: „Искам още един въпрос да задам съвсем честно - дали случайно шефът на Държавната агенция за разузнаване (ДАР) не е втори братовчед на Бойко Борисов? Нека да отговори, може пък да не е вярно това“. След това пък призова медиите да влязат в положението на Стоилов, защото не му било приятно да говорят постоянно за брат му, нямал дар слово и бил по-свит.Самият Георги Стоилов лаконично заяви: „Има обвинения срещу брат ми, не срещу мен. В такъв водевил няма да участвам\". И отказа да коментира новите разкрития. По-късно през деня, димката, пусната от Таско Ерменков, бе коментирана шефа на ДАР Драгомир Димитров, като стана ясно, че\"Развеселихте ме! Някак и географски няма как да съм втори братовчед - аз съм роден в Павликенско, а г-н Борисов на 240 километра по-далеч - в Банкя. Моите роднини са в Павликени и Велико Търново\", посочи Димитров пред електронното издание на „24 часа“. Държавното обвинение стартира проверка по твърденията, че зам.-министърът на транспорта Ангел Попов е вземал рушвети от превозвачи, за да им уреди изваждане на разрешителни. Това обявиха от прокуратурата, като посочиха, че обвинител №1 Сотир Цацаров се е самосезирал по статия в dir.bg, в която са цитирани твърдения на БСП. По-рано през деня на брифинг в НС соцдепутатът Георги Свиленски обвини Попов, че в периода от 2012 до 2014 г. като шеф на сдружението на БГ превозвачи е събирал пари от колегите си с цел да урежда издаването на разрешителни. От прокуратурата обявиха, че в рамките на проверката ще бъдат снети обяснения от Свиленски и от Попов. Ще бъде изискана информация и от кабинета на премиера дали при него е постъпвал сигнал от Националното сдружение на българските превозвачи с оплаквания срещу действия на Ангел Попов.Поредните твърдения на червените бяха коментирани от „Обединените патриоти“, от чиято квота Попов е зам.-министър, като „опит за отвличане на вниманието“ от скандала около соцдепутата Георги Стоилов. Атаката срещу Ангел Попов от страна на БСП е заради отнет лиценз, обяви Борис Ячев, който е секретар на ПГ на „Обединените патриоти“, и допълни, че в началото на май е имало същата атака със същия сигнал, а сега това се правело чрез депутатите от БСП. Ячев определи тази атака като „удари под пояса“ и „претопляне на стара манджа“, а БСП определи като \"сепия“, която хвърля мастило, за да отвлече вниманието. В шумен дипломатически скандал е бил замесен в началото на прехода соцдепутатът и щатна разведка по времето на Тато Таско Ерменков, предаде Блиц.Действието се развило през пролетта на 1990 г., когато настоящият парламентарист бил в търговско-икономическата служба към консулството на България в Берлин. Тогава обаче е взето решение службата да бъде закрита и на Ерменков е разпоредено да се върне у нас, като преди това продаде служебния автомобил, който ползвал. Оказало се обаче, че той бил хвърлил око на служебния „Фолксваген Голф“ и искал да се прибере с него у нас, като го откупи сам. За целта отказал да изпълни заповедта на резидента на военното разузнаване в Берлин и по този начин нарушил йерархията в Разузнавателното управление към Генералния щаб. В махленската случка участие имала и съпругата му, която вдигнала скандал на резидента заради отказа му да позволи на фамилията да се облажи с автомобила. Случаят е доложен в Генералния щаб в София, откъдето се разпореждат Ерменков незабавно да се завърне в България, където да му бъде наложено дисциплинарно наказание. „Подобни консумативни настроения кап. Ерменков е изразявал неколкократно и преди”, е записано в един от документите от май 1990 г.\n                    ", "date": "2017.10.18", "title": "БСП връща дарението от закопчания депутатски брат (ОБЗОР)"}
{"url": "http://www.monitor.bg/a/view/21583-%D0%91%D1%8A%D1%87%D0%B2%D0%B0%D1%80%D0%BE%D0%B2%D0%B0-%D0%9D%D0%B8%D0%BD%D0%BE%D0%B2%D0%B0-%D0%BB%D1%8A%D0%B6%D0%B5-%D0%91%D0%BE%D1%80%D0%B8%D1%81%D0%BE%D0%B2-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D0%BF%D0%BE%D0%B4%D0%BF%D0%B8%D1%88%D0%B5-%D0%BF%D0%B8%D1%81%D0%BC%D0%BE%D1%82%D0%BE-%D0%B7%D0%B0-%D0%9A%D0%A2%D0%91/", "text": "\n                    Премиерът Бойко Борисов е готов да подкрепи разкирането на имената на политици, взимали пари от КТБ. Това стана ясно от пост във „Фейсбук“ на Румяна Бъчварова, която оглавява политическият кабинет на премиера. „Корнелия Нинова пак лъже. Вчера предложи политиците да подпишат писмо с искане за разкриване на имената на политици взели пари от КТБ. Борисов й каза да даде писмото и ще го подпише веднага. Тя замълча“, написа Бъчварова. \"Не мога да повярвам, че може да се лъже по този начин. БСП наистина имат проблем с лидера си\", написа още Бъчварова.\n\nПовод за коментара й е изказване на соцлидера Корнелия Нинова след заседанието на КСНС във вторник, която се ожали, че никой не я подкрепил за КТБ и не откликнали на призова й за общо писмо до спецрокуратурата и спецсъда за огласяване на политиците по случая „КТБ“. Последва мълчание, заяви тогава Нинова.  \n                    ", "date": "2017.10.18", "title": "Бъчварова: Нинова лъже, Борисов искаше да подпише писмото за КТБ"}
{"url": "http://www.monitor.bg/a/view/44756-%D0%9E%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%BE%D0%B1%D0%B5%D0%BA%D1%82/", "text": "\n                    Оградата по границата ни със съседна Турция става стратегически обект за националната сигурност. Това реши Министерски съвет и включи възпрепятстващо съоръжение в списъка на стратегическите обекти. Решението ще допринесе за опазване неприкосновеността на държавната граница е записано в мотивите на властта. Според кабинета така няма да се допускат и случаи на изтичане на информация за „способите и методите на опазване, както и оперативните възможности за охрана на границата“. Друг резултат от това решение ще е подобряване на контрола за незаконно преминаване през държавната граница.\n                    ", "date": "2017.10.18", "title": "Оградата на границата става стратегически обект"}
{"url": "http://www.monitor.bg/a/view/29414-%D0%A1%D0%BF%D0%BE%D1%80-%D0%B7%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B0%D0%B3%D0%BE%D0%B2%D0%B5-%D0%BC%D0%B5%D0%B6%D0%B4%D1%83-%D0%B1%D0%B8%D0%B7%D0%BD%D0%B5%D1%81%D0%B0-%D0%B8-%D0%91%D0%B8%D1%81%D0%B5%D1%80-%D0%9F%D0%B5%D1%82%D0%BA%D0%BE%D0%B2/", "text": "\n                    Бизнесът и социалният министър Бисер Петков влязоха в спор заради увеличението на минималните осигурителни прагове за догодина. От Асоциацията на организациите на българските работодатели поискаха оставката на Петков, защото не обсъдил с тях намерението си за административен ръст на минималните осигуровки с 3,9%. „Това е стъпка, пряко насочена срещу социалния диалог, която демонстрира отказ от изпълнение на специфичните препоръки на ЕК, включително за актуализация на минималната заплата след приемане на консенсусен прозрачен механизъм за нейното определяне“, се казва в писмо на бизнеса до социалният министър. Той от своят страна припомни на работодателите, че спазил процедурата по договаряне на минималните прагове. „Преговорите не се състояха поради отказа на работодателите да участват в тях. За да насърча социалния диалог, извън утвърдената процедура, организирах 3 срещи на браншови организации на работодателите и на синдикатите, на които представители на работодателите отказаха да участват, с изключение на Българска браншова камара – Машиностроене“, обясни Бисер Петков. По процедура бизнесът и синдикатите трябва да договорят размерите на минималните осигурителни доходи за догодина. Ако това не се случи, социалният министър е този, който решава дали и с колко ще се увеличат тези прагове.\n                    ", "date": "2017.10.18", "title": "Спор за минималните прагове между бизнеса и Бисер Петков  "}
{"url": "http://www.monitor.bg/a/view/75018-%D0%97%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BD%D0%B0-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%BE%D1%86%D0%B5%D0%BD%D1%82-%D0%BE%D1%82-%D1%82%D0%B0%D0%B7%D0%B8-%D0%BD%D0%B0-%D1%88%D0%B5%D1%84%D0%B0-%D0%BC%D1%83/", "text": "\n                    Заплатите на зам .-министрите ще се определят по нов начин. Същото ще важи и за началниците на политическите кабинети на премира, вицепремиерите и министрите. Кабинетът одобри промяна в постановлението за заплатите в бюджетните организации, в което има определени тавани за заплатите на посочените длъжности.\n\nТака занапред възнаграждението на един зам.-министър ще се определят в процент от основната месечна заплата на шефа му министър. По този начин ще се поддържа определена йерархия на възнагражденията в контекста на спецификата на функциите им, е записано в мотивите на властта.\n\nЗанапред зам.-министрите ще взимат 85 на сто от заплата на министър. Също толкова ще получават и началниците на кабинетите на вицепремиерите. Шефът на кабинета на премиера, който пост в момента се заема от Румяна Бъчварова, ще взема 90 на сто от основната месечна заплата на министър, а началниците на кабинетите на министрите – 80 на сто от основната месечна заплата на министър.\nСпоред закона възнаграждението на премиера е с около 55 % повее от това на един депутат, а на един министър с около 30 на сто отгоре. Заплатите на народните избраници пък се изчислява на база 3 средни работни заплати за страната.\n\nТака изчисленията показват, че един заместник-министър ще получава поне 3200 лева. Началникът на кабинета на министър-председателя ще взима заплата около 3400 лева. Шефовете на кабинетите на министрите ще взимат около 3000 лева.\n \n                    ", "date": "2017.10.18", "title": "Заплатата на зам.-министърa - процент от тази на шефа му"}
{"url": "http://www.monitor.bg/a/view/61763-%D0%9D%D0%B0%D0%BF%D1%83%D1%81%D0%BA%D0%B0%D0%BC%D0%B5-%D0%B1%D0%B0%D1%89%D0%B8%D0%BD%D0%B0%D1%82%D0%B0-%D0%BA%D1%8A%D1%89%D0%B0-%D0%BD%D0%B0-29/", "text": "Най-млади прекрачват прага скандинавките, в Холандия започват да си вадят хляба сами в тийнейджърска възраст\n                    Българите напускат дома на родителите си средно на 29,3 години. Като цяло пък европейците отлитат от бащината къща на 26,1 години, сочат данни на Евростат.Според тях българките живеят с мама и татко до 27-годишна възраст, докато мъжете се разделят с родителите си чак на 31,7 години. В същото време средностатистическата европейка дели един покрив със семейството си до 25-годишна възраст, а мъжете остават с родителите си средно 2 години повече.Най-дълго с родителите си живеят словенките, които се отделят от семейството си на 30-годишна възраст. На второ място са хърватките, следвани от италианките, които напускат родителите си малко след като навършат 29 години. На другия полюс са скандинавките. Шведките и датчанките напримерТака нашенките се нареждат на 9-о място в класацията за най-късно напускащи бащината къща дами. Българските „мачовци“ обаче завоюват 4-то място в класацията за мамините синчета. По-дълго един покрив със семейството си делят хърватите, които сменят жилището средно на 33,2 години. Челната тройка допълват малтийците и словенците, които отлитат от бащиното гнездо на възраст между 32 и 33 години.Освен че нашенците напускат дома на родителите си по-късно спрямо средностатическите европейци, българите започват първата си работа по-късно. Средната възраст, на която жените в ЕС изкарват първата си заплата, е 23 години, или година по-късно от мъжете. Българките излизатс което се нареждат на 3-то място в класацията за най-късно започване на първа работа. Преди тях са само италианките и гъркините, които влизат в офиса за първи път на 28 години. Най-рано започват да се трудят пък момичетата в Холандия, които подписват първия си договор още като тийнейджърки на 16 години.Мъжете в Европа от своя страна започват сами да си вадят хляба средно на 22 години. Холандците отново намират препитание най-рано - на 16 години. Най-късно първия си трудов договор подписват италианците, които чакат, докато навършат 28 години. Същевременно родните представители на силния пол излизат на пазара на труда средно на 24 години, показват още данните на Евростат.\n\n\n                    ", "date": "2017.10.18", "title": "Напускаме бащината  къща на 29"}
{"url": "http://www.monitor.bg/a/view/9005-%D0%A3%D0%BB%D0%B5%D1%81%D0%BD%D1%8F%D0%B2%D0%B0%D1%82-%D0%B8%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B8%D1%87%D0%BD%D0%B8-%D0%BA%D0%B0%D1%80%D1%82%D0%B8-%D0%B8%D1%81%D0%BA%D0%B0%D1%82-%D0%BF%D0%BE%D0%BC%D0%B0%D0%BB%D0%BA%D0%BE-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    Издаването на лични карти и паспорти ще бъде улеснено, а на гражданите ще се искат по-малко документи, особени ако са сменили име или адрес. Това предвиждат промени в Правилника за издаване на българските лични документи, които кабинетът прие на своето заседание..\n\nОблекченията са по отношение на издаването или подмяната на лична карта и паспорт, както и на паспорт или заместващ го документ на младежи между 14 и 18 години.\n\nКогато за гражданите е настъпила промяна на ЕГН, на имена, на постоянния адрес или на пола и тези факти са националната база данни „Население“, към заявлението за паспорт няма да се прилагат документи на хартия, а те ще се събират по служебен път от МВР.\n\nКабинетът промени и няколко други наредби, с които да се намали административната тежест за бизнеса и гражданите. По-малко документи ще изисква и Агенцията по заетостта при регистрацията на предприятия, които осигуряват временна работа.  \n                    ", "date": "2017.10.18", "title": "Улесняват издаването на лични карти, искат по-малко документи"}
{"url": "http://www.monitor.bg/a/view/74214-%D0%9F%D0%B5%D0%B5%D0%B2%D1%81%D0%BA%D0%B8-%D0%B8-%D0%A6%D0%BE%D0%BD%D0%B5%D0%B2-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B2%D1%82%D0%BE%D1%80%D0%B8%D1%87%D0%BD%D0%B8%D1%8F-%D0%B3%D1%80%D0%B0%D0%B1%D0%B5%D0%B6-%D0%BD%D0%B0-%D0%9A%D0%A2%D0%91-%D0%9E%D0%91%D0%97%D0%9E%D0%A0/", "text": "На ДПС им писнало от фалшиви новини по темата\n                    Депутатите от ДПС Делян Пеевки и Йордан Цонев подготвят законодателни промени, чрез които да се осветли вторичното разграбване на активите на Корпоративна търговска банка и да се предприемат мерки по тяхното връщане в масaта на несъстоятелността на фалирали трезор.Това обяви самият Цонев в интервю за сутрешния блок на bTV. По-късно в кулоарите на НС депутатът обясни, че конкретните текстове ще бъдат готови до края на седмицата. Цонев припомни, чепо отношение разкриването на фактите около фалита на КТБ, тъй като именно от тях дойдоха първите предложения за промени в закона, които впоследствие доведоха до разкриване на списъците с политици, които са имали кредити и влогове в банката. От групата на ДПС първо дойде и предложението международна финансова институция да разследва ситуацията около КТБ и впоследствие бе наета „Аликс Партнърс“, която излезе с доклад, доказващ, че Цветан Василев е използвал банката за построяването на финансова пирамида. „Целта на законопроекта е да осветли процеса на вторично разграбване и второ да върне на държавата тези активи. Поне тези, които могат да се върнат. Те се разграбват от същите хора“, обясни Цонев пред bTV. Той призна, че и на него, и на Делян Пеевски им е омръзнало от фалшивите новини, че депутатът и наш издател участва във вторичното разграбване на активите, купени с пари на вложителите в КТБ. „Като се направи такъв закон, ще е ясно на всички, че никой не прави закон срещу себе си“, уточни Цонев.По-късно в кулоарите на НС депутатът даде да се разбере, чена активи и задължения в патримониума на КТБ, както и с преследване на активите по веригата на цялата пирамида, която Българския Мадоф – Цветан Василев, бе създал от кухи фирми, за да източи парите на вложителите в трезора. „Надявам се, че това, което се случва след фалита на КТБ, най-малкото ще бъде достатъчно ясно осветлено за хората, защото със инсинуации с намеци и обвинения нещата няма да станат“, добави Цонев.По отношение на позицията на ДПС спрямо правителството депутатът бе категоричен, че те ще останат категорична опозиция, докато в управлението участват националистически формации, използващи езика на омразата. Цонев разкритикува и откъслечната информация, която управляващите пускат за проектобюджета за догодина, като ги упрекна в некоректност и по тази тема също обяви, че ДПС ще гласува против.Безсилието на олигархията да скрие истината за своите престъпления взе нов връх и достигна своя апогей в книга за фалираната от същото това задкулисие КТБ. Нелепият „труд“ е плод на играчите на задкулисието в мракобесно съучастие, в което ръкави са запретнали подсъдимите босове и тартори на фабриката за фалшиви новини, бълваща клевети срещу издателя ни Делян Пеевски - Иво Прокопиев, Гриша Ганчев, Цветан Василев, Огнян Донев, а също газовият барон Сашо Дончев.Всички те впрегнали сили под егидата на Драгалевския гуру Иван Костов. Възроденият кръг „Агнешки главички“ има за цел пълното овладяване на държавата, за да може нейните институции да минат на пряко подчинение на олигархията. Причината – търсене на индулгенция за извършените от престъпните играчи далавери на гърба на държавата и гражданите й и уреждане с власт, която да им позволи да се развихрят за нови грабежи.За да се случи това обаче, им трябва скоростно лъскане на имиджа, още повече че през последните няколко години след медиите от нашата издателска група– най-тиражния ежедневник у нас „Телеграф“, авторитетните вестник и агенция „Монитор“ и елитният седмичник Политика“, извадиха на бял свят престъпленията на „Агнешките главички“. Именно затова сега, близо година след като първи издадохме книгата с цялата истина за „Грабежът на века – КТБ“, последвана от още 6 книги, в които описахме престъпните схеми на задкулисните играчи, същите тези олигарси се напънали и те да публикуват книга. Пълна с лъжи, бухнали на 400 страници, финансирани от няколко соросоидни организации. Както казват старите хора: „Видяла жабата, че подковават вола и си вдигнала и тя крака“. В олигархичното издание, ювелирен продукт на фабриката за фалшиви новини на задкулисието, обаче няма да можете да прочете къде са откраднатите от Българския Бърнард Мадоф – Цветан Василев милиарди от КТБ. Просто защото заедно със своите авери олигарси той е един от авторите на чутовния труд. И понеже всеки един от изброените задкулисни играчи има много за коригиране в биографията си, книгата е по-скоро захаросан булеварден роман, отколкото документално разследване за аферата, ужилила хиляди вложители и държавата, за каквото се опитва да се представи.  \n\n\n                    ", "date": "2017.10.18", "title": "Пеевски и Цонев вадят на светло вторичния грабеж на КТБ (ОБЗОР)"}
{"url": "http://www.monitor.bg/a/view/6209-%D0%A1%D0%BB%D0%B5%D0%B4-2-%D0%B3%D0%BE%D0%B4%D0%B8%D0%BD%D0%B8-%D0%BA%D0%BB%D0%B0%D1%81-%D0%90-%D0%B7%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BD%D0%B0-%D1%83%D1%80%D0%B5%D0%B4%D0%B8%D1%82%D0%B5-%D1%81%D1%82%D0%B0%D0%B2%D0%B0-%D0%A1/", "text": "От ноември 2019 г. тръгва подмяна на етикетите\n                    След 2 години се очаква домакинските електроуреди, попадащи сега в най-високия клас за енергийна ефективност „А+++“, да останат в клас „С“ или друг по-нисък, защото Еврокомисията започва подмяна на стандартите и етикетите, научи „Монитор“. Планира се още по новата система на първо време\n\n \n\nпървият клас „А“ да остане празен\n\n \n\nи в него да влизат уреди, които са от най-нови и енергоефективни модели, чието производство е почнало след въвеждането й. За техника с по-бързо продуктово обновление се обмисля празен да остане и клас „В“.\n\n„След по-малко от 2 години трябва да започне подмяната на етикетите, указващи енергийния клас на електроуредите в ЕС с нови, които ще бъдат с повече букви - „А“ до „G”, уточни по време на кръгла маса в София Габриела Чифличка, генерален секретар на Асоциацията на производителите на електродомакински уреди в България.\n\n„До 2 ноември догодина Еврокомисията трябва да приеме делегираните актове за въвеждането на новите етикети за хладилниците, съдомиялните машини, пералните, телевизорите и осветителните уреди. До 2 август 2023 г. пък се планира да влязат в сила актовете и за други групи домакински електроуреди. До същата дата на 2025 г. обаче ЕК трябва\n\n \n\nда представи прегледи на продуктовите групи\n\n \n\nс оглед преобразуване на тяхната скала от „А“ до „G” и, където е целесъобразно, да приеме делегирани актове за това. Според проекторегламента на ЕК не по-късно до 2 август 2026 г., но от 2030 г. по същата скала трябва да преминат и бойлерите, електрическите отоплителни уреди и климатиците. Преглед на продуктова група ще се прави, когато 30% от екземплярите на моделите от нея са в клас А или половината са в клас А и В“, обясни Чифличка.\n\nПо думите й новите етикети трябва да се поставят на електроуредите 14 дни след влизането в сила на делегирания акт на ЕК за съответната продуктова група. До 4 месеца ще се разрешава да има и от двата етикета, а\n\n \n\nслед това ще се допускат само новите.\n\n \n\nСтарите модели домакински електроуреди обаче ще могат да се продават и със старите си етикети върху тях до 9 месеца след влизане сила на документа на Еврокомисията за новите етикети.\n\n„За отделните видове уреди има различни изисквания за това какво още трябва да бъде записано върху етикета, освен енергийния клас“, каза за „Монитор“ Константин Райков, член на КЗП. Той посочи за пример хладилниците и климатиците, за които трябва да има информация за нивото на шум. „За хладилниците още трябва да се изпише и коя част от тях, като хладилната камера или общата, колко ток консумират при температура под -6 градуса и над нея, а също така и обемът им в литри“, поясни той. „КЗП проверява етикетите дали имат цялата налична информация и дали тя отговаря на действителните характеристики на продукта“, поясни той.\n\nПо време на кръглата маса стана ясно още, че в страните от ЕС 40% от електроенергията се харчи в домакинствата, като 75 на сто от консумацията й се пада на домакинските електроуреди. В момента в Испания и Унгария държавата субсидира закупуването от хората на уреди от най-висок клас, като целта е да се намали консумацията на енергия.\n\n \n\n\n\n\n\n\n\n\n\n\n\n\n                    ", "date": "2017.10.18", "title": "След 2 години клас „А“ за ефективност на уредите става „С“"}
{"url": "http://www.monitor.bg/a/view/49412-9-%D1%81%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%82%D0%B5-%D1%80%D0%BE%D0%BC%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B1%D0%BE%D1%8F-%D0%BD%D0%B0%D0%B4-%D0%B3%D0%BE%D1%80%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%B6%D0%B0%D1%80%D0%B8-%D0%B2-%D0%91%D0%B0%D0%BD%D1%8F/", "text": "\n                    Девет роми от махалата на град Баня са задържани от полицията заради нападението над четирима горски служители на 16 октомври вечерта. Първите трима бяха арестувани в следобедните часове на следващия ден, а останалите – вечерта. Осем от арестуваните за 24 часа роми са на възраст около 20 години и един непълнолетен.\n\nЗа всички било установено, че са участвали в побоя над стражарите, които са хванали в понеделник вечерта четири ромски каруци с незаконно отсечена дървесина.\n\nГорските от Хисаря получили сигнал за незаконна сеч и отишли на място в Баня. Там видели натоварените с изсечени дървета талиги на моста над река Стряма при карловския град Баня. Спрели една от тях, за да съставят акт на ромите, а през това време останалите три каруци избягали. След няма и 2-3 минути горските били обградени от тълпа роми, които ги нападнали с камъни и дървени колове. Настанало меле, при което стражарите се въздържали да използват законното си оръжие. Пострадали четирима от седмината служители на Агенцията по горите, които били на място в Баня. Един е със счупена ръка, а друг е приет в болница с наранявания по гръдния кош и по главата. Трите джипа, с които са били горските, са изпотрошени от камъните, които ромите са мятали по тях. В деня след нападението в циганската махала в Баня бяха струпани полицаи от районните управления в Карлово и Хисаря, от „Специализираните полицейски сили” и жандармеристи. Те проверили 52 души от махалата и 64 адреса, както и 32 автомобила, съобщиха от полицията в Пловдив. Били иззети около 40 кубика незаконно отсечени дървета, за което били образувани две досъдебни производства и били съставени 6 акта по Закона за горите. \n                    ", "date": "2017.10.18", "title": "9 са арестуваните роми заради побоя над горските стражари в Баня"}
{"url": "http://www.monitor.bg/a/view/9548-%D0%94%D0%B0-%D0%BD%D0%B5-%D0%B5-%D1%81%D1%82%D0%B0%D0%BD%D0%B0%D0%BB%D0%BE-%D0%BD%D0%B5%D1%89%D0%BE-%D1%81-%D0%BC%D0%B0%D0%BC%D0%B0/", "text": "\n                    Мамино синче, българче, си имало приятелка. Един ден, когато мама и тати ги нямало в къщи, младите решили да се развихрят, награбили се и започнали да правят секс в спалнята, в кухнята, в банята. Накрая момчето подкарало момичето и в коридора, но изведнъж входната врата се отворила и родителите цъфнали на прага. Майката погледнала и казала: „Аууу! Защо бе, мамо, бос на цимента?“Данни на Евростат сочат, че сме на четвърто място в ЕС по мамини синчета. По-дълго един покрив със семейството си делят хърватите, малтийците и словенците. Но и при четирите нации става въпрос за отлитане от родното гнездо над 30-годишна възраст. Това означава, че родителите на момците в тези страни ги отглеждат и възпитават така, че те или не могат, или не искат да започнат по-отрано собствен живот. Задушаваща любов, безгранично треперене, безумни напъни да се осигури всичко на детето, „за да не се мъчи, както ний сме се мъчили“ и накрая то се чувства толкова добре при мама и тати и толкова несигурно да се изнесе от бащиния дом. В народопсихологията на българина помощта на децата е издигната в култ, в първото и най-важно родителско задължение. В непростим грях, ако не бъде направено. С всички сили и средства за благото на детето, дори когато то вече е пораснало и има свои деца. Няма значение, че това поврежда мъжката част от нацията ни. И после се чудим какви са тия млади мъже около нас, които не само че не са чували за казармения ред, например, но и са по-кекави от болно пате – все нещо ги боли и притеснява, да не говорим колко са чувствителни и лишени от издръжливост.Една жена се оплакала на приятелка: „Омръзна ми този мой мъж! Все едно и също слушам от него: мама това, мама онова, мама та мама. Аман от тази негова майка!“. „Слушай сега! Важното е да го заинтригуваш като жена - тогава той просто ще престане да мисли за майка си“, посъветвала я приятелката. Прибрал се мъжът вечерта, а жена му го посрещнала облечена в черно, еротично бельо. Мъжът я погледнал няколко секунди замислено и попитал: „Що си цялата в черно, ма? Да не се е случило нещо с мама?“. Хич не е виц, а самата житейска истина. И за да не бъда обвинена в някаква форма на омраза към мъжете, ще кажа, че според изследването на Евростат българките живеят с мама и татко до 27-годишна възраст, малко по-малко от мъжете, които го правят средно на 31,7 г. Шведките и датчанките напускат дома си преди да навършат 21 г. Пък имало нещо гнило в Дания. Да бе.\n\n\n                    ", "date": "2017.10.18", "title": "Да не е станало нещо с мама?"}
{"url": "http://www.monitor.bg/a/view/70127-xix-%D0%BA%D0%BE%D0%BD%D0%B3%D1%80%D0%B5%D1%81-%D0%BD%D0%B0-%D0%BA%D0%BE%D0%BC%D0%BF%D0%B0%D1%80%D1%82%D0%B8%D1%8F-%D0%BE%D0%B1%D0%B5%D1%89%D0%B0%D0%B2%D0%B0-%D0%BD%D0%BE%D0%B2%D0%B0-%D0%B5%D1%80%D0%B0-%D0%B7%D0%B0-%D0%9A%D0%B8%D1%82%D0%B0%D0%B9/", "text": "\n                    В Пекин започна най-важното събитие за Китай, което ще очертае всичко, което ще се случи в страната през следващите 5 години. На откриването на XIX конгрес на Китайската комунистическа партия президентът Си Цзинпин призова да се води борба \"с думи и дела\", за да се запази авторитетът на Китайската комунистическа партия.Си Цзинпин обеща \"нова ера\" за \"социализма с китайски характеристики\". \"Ние трябва да се противопоставим на всяко действие, което би засегнало интересите на китайския народ или ще отдалечи партията от народа\", заяви Си при откриването на конгреса. \"Ако нашата партия успява да обедини и води народа ние ще можем да се изправим пред огромни рискове, ще можем да преодолеем обстоятелствата\", заяви той. Китайският президент обрисува бъдещото развитие до 2050 г., като разсея всяка надежда за либерализация на режима. ККП възнамерява да превърне Китай в могъща държава. Като се предполага, че това ще се случи до края на века, при условие, че светът остане стабилен. „По време на първия етап от 2020 до 2035 г. ще натрупваме базата на средно задоволено общество и благодарение на още 15 години упорита работа ще достигнем цялостна модернизация“, прогнозира Си. „Вторият етап – от 2035 до 2050 г. ККП ще превърне Китай в богата, могъща, демократична, хармонична цивилизована и модернизирана социалистическа държава“, добави той.Бъдещето пред Китай е светло, но предизвикателствата, в частност икономическите, са тежки. Сред сериозните са разширяваща се разлика в доходите, както и проблеми в сферите на заетостта, образованието, здравеопазването и други. Си заяви, че в Китай са възникнали \"някои остри проблеми в резултат на небалансирано и неправилно икономическо развитие\". \"Реалната икономика чака подобрения, а имаме да извървим и дълъг път в опазването на околната среда\", каза той. \"Трябва да вложим повече енергия в отстраняването на дисбалансите и дефектите в развитието и да предприемем сериозен опит за подобряване качеството и резултатите от развитието\", заяви Си. По думите му китайските власти ще оставят пазара да играе решаваща роля при насочването на ресурси, предаде Ройтерс. Китайската икономика ще продължи да се отваря, а финансовите реформи ще станат още по-дълбоки. Предвижда се и същевременно ролята на държавните компании в икономиката да нарасне. Си заяви, че Китай ще модернизира въоръжените си сили и ще усили тяхната мощ.В речта си Си даде положителна оценка на знаковата за своето управление външнополитическа инициатива за инфраструктурни инвестиции за подобряване на връзките между Китай, Европа и Африка \"Един пояс, един път\". Си каза също, че Пекин ще изгради \"чисто и ясно\" интернет пространство и изложи 14 принципа на социализма с китайска специфика. По думите му борбата с корупцията е укрепила позициите на ККП, като тази кампания вече е набрала огромна скорост. Си заяви, че към корупция вътре в партията не се проявява никаква толерантност. Китайският режим значително засили репресиите на гражданското общество от идването на власт на Си през 2012 година, като задържа адвокати и дисиденти и контролира все повече интернет. В хода на антикорупционната кампания бяха наказани над 1,3 милиона служители, припомнят западни медии.Повече от три часа продължи словото му, произнесено пред гигантска емблема със сърп и чук, кръстосани на фона на червени знамена. Делегатите на \"най-голямата партия в света\" с 89 милиона членове слушаха речта на Си в пекинския Дворец на народа, където са въведени свръхстроги мерки за сигурност. В Пекин са забранени футболните мачове, нощните барове са затворени и навсякъде има полиция - столицата е под особено наблюдение, за да протече без никакви инциденти голямата петгодишна сбирка на управляващите в Китай, която се очаква да продължи една седмица, посочва АФП. Конгресът навярно лесно ще връчи на Си нов петгодишен мандат като генерален секретар и той ще може да обмисли перспективите за още по-дълго властване. Възрастовото ограничение от 68 години, определено за членовете на Политбюрото - 25-членния орган, управляващ Китай, може наистина да отпадне в един момент за случая със Си Цзинпин, който ще бъде на 69 по време на следващия конгрес през 2022 г. За влиянието на Си Цзинпин говори това, че има изгледи името му да бъде включено в партийния устав - почест, отредена досега само на Мао и Дън. Самият Си спомена в словото си, че \"мисли за социализъм в цветовете на Китай, водещ към една нова ера\" - усилията в тази посока наистина може да му донесат подобно отличие, прогнозира АФП.\n\n\n                    ", "date": "2017.10.18", "title": " XIX конгрес на компартия обещава нова ера за Китай"}
{"url": "http://www.monitor.bg/a/view/10264-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-18-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    \n\nДенят е благоприятен за заверка на патенти и вадене на разрешителни. Още утре ще имате проблем с документи и плащания, ако днес не направите нужното за обезпечаване на работни, наемни и творчески дейности. Желателно е да върнете дълг и да подкрепите инициативите на близките. Пазете очите, следете кръвното налягане, не прекалявайте с натоварването и спазвайте определена диета до новолунието. Денят е благоприятен за намиране на жилище или ателие, за огледи на имоти и терени.\n\n\n\n\n\n\n\n\n\n\n\n \n\n\n\nРодените в началото на зодията да избързат с регистрациите и уреждането на документи за работа. Може да ви бъде отнето предимство или работна виза. Рискувате правото си на определена дейност, ако не платите някои данъци и такси. Може да ви направят компромис, но със сигурност ще е временно. Денят носи блага енергетика, дава възможност да играете по тънката струна и да печелите отсрочки, пари и време. Днес и утре спазвайте диета. Прочистете се от вредни връзки и присъствия. Направете си инвентаризация.\n\n\n\n\n\n\n\n\n\n\n\n \n\n\n\nДнес имате реалните шансове да придобиете недвижим имот, да купите жилище, магазин или офис, да подредите фамилията си и децата на по-добро място. Най-добрият ден в месеца за имотни и наследствени сделки. С всеки може да се разберете. Ще намерите път към всяко сърце и спонсори за нужните ви сделки и договори. Движете се в приповдигнато настроение и ще привлечете благоприятни обстоятелства и оптимистично настроени хора. Ден за пътуване и опознаване на ситуацията от друга гледна точка.\n\n\n\n\n\n\n\n\n\n\n\n \n\n\n\nДенят е добър за прехвърляне на имоти и уреждане на наследствени дела. Обзаведете децата с жилище и ги „отбийте”, ако вече им е време да мислят, работят и действат самостоятелно. Тенденцията е всеки да си поеме разходите и отговорностите за личния и професионален избор. Ден с пречистваща и разчистваща пътя енергетика. Предстоят и болезнени раздели, но точно те ще отворят новите шансове и възможности, които чакате отдавна. Миналото остава зад ъгъла, гледайте само напред.\n\n\n\n\n\n\n\n\n\n\n\n \n\n\n\nДен с много екстри за вас. Някои ще извоювате с пот и труд, други ще ви предостави за ползване случайността и тези, които по един или друг начин ви се чувстват длъжници. Ден с разчистваща пътя енергетика. Чудесно е да стартирате нов предмет на дейност, да закупите имот, с който да разширите семейството или сградния фонд на дейността си. Ползвайте посреднически услуги. Не влизайте без проучване в нови фирмени отношения. Родените в първите дни на зодията може да продадат част от активите си, за да заздравят останалото.\n\n\n\n\n\n\n\n\n\n\n\n \n\n\n\nЩе направите силен обезпечаващ ход. Ден за закупуване и наследяване на имот. Всяко ново начинание ще ви носи ползи и ще се отплаща в бъдеще. Може да отдадете под наем или да наемете помещение на изгодни цени. Този ден ще проправи затлачени пътеки, ще ви приближи до хора и терени, до които сте нямали достъп или времето ви е разделило. Разчистете мястото за новото, което идва. Денят е благоприятен за регистрации на фирми. В най-добра позиция са родените в началото и в края на зодията.\n\n\n\n\n\n\n\n\n\n\n\n \n\n\n\nПригответе голямата кошница. Днес ще имате придобивки, които ще ви напълнят живота, ще ви осигурят база за бъдещите дейности и връзки. Денят се свърва с възможността да намерите пристан в кризата, да отделите децата в ново жилище и всеки да започне нов живот на ново място при по-добри условия. Каквото отложите за утре ще носи само болка и неудовлетворение, а може и да изпадне под нечие въздействие и диктат. Не планирайте раждане със секцио за 19-и. Предстои ограбващо силите новолуние във вашия знак.\n\n\n\n\n\n\n\n\n\n\n\n \n\n\n\nДнес е точният съвпад на Меркурий и Юпитер в първите градуси на Скорпиона. Аспектът се свързва с патентното дело и търговското право, с възможността да регистрирате нова фирма, да извадите разрешително за работа или виза, да си осигурите юридическа подкрепа и защита на всички нива на личната ви амбиция и търговска дейност. Не губете време, посетете съответните служби и си уредете нужните документи. Денят е особено благоприятен за придобиване на жилище и имот. Очертават се обезпечаващи фамилията ви сделки.\n\n\n\n\n\n\n\n\n\n\n\n \n\n\n\nДен на Слънцето, в който е възможно духовно прозрение за бъдещето. Шансът ще работи за вас. Може да ви предложат изгодна сделка и да получите ново предложение за работа. Не се отказвайте от нищо, което съдбата и случайността ви предложат. Движете се оптимистично, вярвайте в късмета си и той ще дойде. Ще ви осени блестяща идея. Може да получите разрешение за ползване на имоти и терени или да закупите такива. В живота ви предстои разширение. Нищо важно като сделка и разговор не оставяйте за утре.\n\n\n\n\n\n\n\n\n\n\n\n \n\n\n\nЩе ви е трудно, ще трябва да разделите имот, да отстъпите от позициите си на работното място, но всяка крачка назад ще ви помогне да направите две напред до няколко дни. Направете разчистващи пътя и работата ви процедури. Финализирайте сделка с имот и се подсигурете с жилище. Отделянето от семейството и старите връзки ще е трудно, но ще отвори нови перспективи. Осъзнавате, че това което не е забранено, фактически е разрешено. Вземете решението за промяна. Не товарете кръста и бъбреците.\n\n\n\n\n\n\n\n\n\n\n\n \n\n\n\nСъдбата ще ви предложи дар, който сте заслужили в миналото. Не отхвърляйте подаръците на съдбата, независимо как ви изглеждат на пръв поглед. Може да намерите жилище на човек, който в бъдеще ще стане част от живота и от семейството ви. Днес нищо не е случайно и нищо не се дава даром. Енергетиката е пречистваща и оздравяваща. Отиват към финал връзките, които вече са се изчерпали. Ще се почувствате стимулирани и освежени, ще направите силен и обезпечаващ ход. Добре е за лечения в областта на главата.\n\n\n\n\n\n\n\n\n\n\n\n \n\n\n\nПроведете разговори по имотни въпроси, капарирайте новото си жилище, магазин или офис. Може да отдадете под наем или да наемете обект, в който да разширите дейността си. Подписаните днес договори ще ви отворят пътя в края на седмицата и ще ви донесат щастливи моменти през уикенда. Една тежест се маха от главата ви. Родените в първата декада може да извоюват с лекота финансова независимост. Денят е добър за вадене на патенти и регистрация на фирми. Получавате дългоочаквани покани, поръчки и доставки.\n\n\n\n\n\n\n\n\n\n\n\n \n\n\n\nЛичната ви година е двойка. Излизате от период на зависимост от семейството и средата. Очертава се преход в нова среда, в нова пазарна ниша и на нова работа. 2018 г. ще ви донесе нови възможности и придобивки, които в момента сте на път да уредите. Ще се обзаведете с нов дом, семейство или наследник. Разширявате територията си на влияние.\n\nРодените днес ще бъдат чаровни и красиви, ще имат някакво вродено обаяние, което ще кара околните да им се усмихват, да им правят път и всевъзможни услуги. Ще имат шанс в живота си да живеят от някакъв патент подобно притежателите на марката Кока Кола.\n\nЗаченатите днес няма да загубят връзката си със света на душите. Ще получават видимо и невидимо покровителство, ще се радват на защити и подкрепа в труден момент. Ще наследят дарбите на прародител.\n                    ", "date": "2017.10.18", "title": "Хороскоп за 18 октомври – сряда"}
{"url": "http://www.monitor.bg/a/view/84675-%D0%9D%D0%BE%D0%B2%D0%BE%D1%81%D1%82-%D0%B2-%D1%81%D1%82%D0%BE%D0%BC%D0%B0%D1%82%D0%BE%D0%BB%D0%BE%D0%B3%D0%B8%D1%8F%D1%82%D0%B0-3d-%D0%BC%D0%B0%D1%88%D0%B8%D0%BD%D0%B0-%D0%BF%D1%80%D0%B0%D0%B2%D0%B8-%D0%BA%D0%BE%D1%80%D0%BE%D0%BD%D0%BA%D0%B8-%D0%B7%D0%B0-7-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%B5%D0%B4-%D0%BF%D0%B0%D1%86%D0%B8%D0%B5%D0%BD%D1%82%D0%B0/", "text": "\n                    Зъбна коронка може да бъде направена само с едно посещение на пациента в кабинета на зъболекаря и то за по-малко от час. Това е нова технология CAD-CAM, при която времето за създаване на коронка или мост се съкращава драстично. Иновацията е част от откритата в сряда международна изложба „Медикус, Денто, Галения” в пловдивския панаир.В Пловдив бе показан първият апарат CAD-CAM, който вече се използва направо в стоматологичния кабинет и всичко може да се изработи на него само за няколко минути. „Пациентите получават своите протезни конструкции – корони, фасети, мостове, веднага, на момента, което е голямо облекчение”, казва д-р Тихомир Мурджев от фирмата изложител. Технологията притежава 3D скенер, който сканира разрушения зъб на пациента директно в устата му и машината сама прави дизайна на конструкцията и я изработва. Процедурата е толкова опростена, че стоматологът няма нужда от асистент. Инвестицията в машината не е малка, но все пак стойността на услугата зависи от съответния зъболекар. „Трудно е да се определи цена. Това е нещо уникално и който го предлага, няма конкуренция. Така че цената зависи изцяло от стоматолога. Една стандартна коронка може да бъде готова за 7-8 минути”, уточнява изложителят. Дебютът на машината е бил през април т.г. в Кьолн и вече у нас има заявки за два такива апарата, един от които се очаква да бъде в Пловдив.140 фирми от 20 държави показват новости за здравето в Международната изложба за медицина, стоматология и фармация „Медикус, Денто, Галения 2017“, която продължава до 21 октомври в панаира в Пловдив. Представени са близо 25 иновации, от които 11 световни. Детските стоматологични столове вече приличат на атракции от Дисниленд, тъй като са направени във формата на различни животни, а на монитор се показват анимационни филми. За най-малките се предлагат пасти за зъби, съобразени с възрастта. Те предпазват от кариеси и укрепват венците. Серията за бебета облекчават поникването на зъбите. Последното поколение пасти за възрастни включва комбинации от съставки за избелване, за намаляване на зъбната чувствителност, за заздравяване, за пушачи и за любители на кафе. \n\n\n                    ", "date": "2017.10.18", "title": "Новост в стоматологията:  3D машина прави коронки за 7 минути пред пациента"}
{"url": "http://www.monitor.bg/a/view/66732-%D0%9A%D0%BE%D0%B1%D1%80%D0%B0%D1%82%D0%B0-%D0%9E%D1%81%D1%82%D0%B0%D0%B2%D0%B0%D0%BC-%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82-%D0%B7%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%BD%D0%B0-ibf/", "text": "\n                    Кубрат Пулев остава претендент за световната титла на Международната боксова федерация (IBF). Новината съобщи самият той в ефира на Дарик и така опроверга промоутъра на Антъни Джошуа - Еди Хърн, според когото Кобрата е загубил както статута си на претендент, така и много пари.\n\nПулев трябваше да излезе срещу Джошуа на 28 октомври в Кардиф. В понеделник обаче българинът съобщи, че има разкъсване на гръден мускул и няма да се възстанови навреме за двубоя. Организаторите светкавично му намериха заместник за битката пред близо 80 000 зрители на \"Принсипалити Стейдиъм\" - камерунецът Карлос Такам.\n\n\"Оставам в позицията си на официален претендент. Мачът ще го има. Аз съм жаден за тази битка. Предстоят преговори за мач срещу победителя от срещата между Джошуа и Такам\", разкри Кубрат.\n\nТой допълни, че засега няма яснота дали ще трябва да се изправи срещу междинен съперник. \"Дори и да е така, аз съм готов\".\n\nПромоутърът на Кубрат Пулев Кале Зауерланд също коментира ситуацията с пропадналия сблъсък за световната титла срещу Антъни Джошуа, като увери в ефира на Нова телевизия, че стои зад българина и от агенцията ще направят всичко възможно, за да може той отново да се бие за титлата.\n\n\"Разбрахме вчера (б.р. понеделник) за контузията, говорих с лекарите за окончателната диагноза. Контузията е разкъсване на пекторалиса. Всъщност това дори не е толкова тежка контузия, възстановяването отнема 4 седмици и той може да бъде във форма съвсем скоро, но за мача вече е твърде късно. Сега ще се опитаме да говорим със световните федерации и да сме сигурни, че всичко е ок. Ще се опитаме да го запазим в ранглистата и да подсигурим по най-бързия начин нов мач за титлата, тъй като той е официален претендент. Ситуацията е крачка назад, но ще се опитаме да го запазим като номер 1.\n\nЗа двубоя с Джошуа - това не е доброволен договор, той е по правилото, че Кубрат е задължителен претендент. Така че трябва да бъде съобразено с правилата на IBF. Говорих с промоутъра на Джошуа - Еди Хърн, снощи и обсъждахме варианта за нов мач още идната година, но разбира се техният фокус сега е върху предстоящия двубой с Карлос Такам, който е следващ претендент.\n\nКогато имаш шоу със 70 хиляди зрители, нормално е да се подсигуриш. Аз бих направил същото на мястото на Еди Хърн. Ако има шанс да се боксира за WBO титлата, ще го направи. Нашата цел е не толкова мач с Джошуа, а световна титла. Ще стигнем там, не се тревожете. Ще направим Кубрат световен шампион“, завърши Кале Зауерланд.\n                    ", "date": "2017.10.18", "title": "Кобрата: Оставам претендент за титлата на IBF"}
{"url": "http://www.monitor.bg/a/view/46954-%D0%9C%D0%B8%D1%81-%D0%A8%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D1%83%D0%BA%D1%80%D0%BE%D1%82%D0%B8-%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B8-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB/", "text": "Кайл е най-любящият мъж на света, казва красивата Ванеса\n                    Всички хубави неща на този свят са три, казват хората. Вероятно това важи с пълна сила и за най-опасния футболист на Северна Ирландия – нападателя на националния отбор на страната си и на шотландския „Хартс” Кайл Лафърти. Защото 30-годишният гигант най-сетне, изглежда, е намерил семейното щастие с третата си официална съпруга Ванеса, която впрочем е и носителка на титлата „Мис Шотландия“.Преди три години обаче изобщо не може да се говори за идилия в семейството на 193-сантиметровия футболист. Тогава той е футболист на швейцарския „Сион” и е официално женен за друга шотландка – атрактивната топманекенка Никола Мимнаг. Всичко в брака изглежда наред, докато любящата съпруга не открива, че мъжът й е изпращал палави съобщения от мобилния си телефон на камериерка в хотел, в който двамата са пребивавали. Атрактивната дама веднага подава молба за развод, като дава и пространни интервюта по жълтите вестници, в които описва Кайл като „любовен плъх”. Впрочем същото определение използва и Колийн Рууни за неверния си мъж Уейн, който й слага рога при всяка нейна бременност.Красивата Ванеса обаче очевидно не се впечатлява особено от досегашните любовни завоевания на избраника на сърцето си. „Защо си мислите, че не съм чувала нищо за предишния му имидж?”, коментира брюнетката връзката си с играча, който, впрочем, е известен и като един от най-големите симуланти на терена. „Аз обаче знам още, че не трябва да се вярва на всичко, което се пише по вестниците. Той е най-любвеобилният и всеотдаен човек, когото съм срещала досега. Има голямо сърце и съм щастлива, че то бие за мен.”Футболистът и красивата манекенка се ожениха малко преди европейското първенство по футбол през 2016 г. във Франция. Скоро след щастливото събитие Лафърти си татуира портрет на третата си съпруга на ръката си.Самата Ванеса пък придружи своя мъж на мачовете от шампионата и буквално завъртя главите на феновете при всяка своя поява по трибуните.\n\n\n                    ", "date": "2017.10.18", "title": "Мис Шотландия укроти ирландски нападател"}
{"url": "http://www.monitor.bg/a/view/44776-%D0%91%D0%BE%D0%BB%D1%82-%D0%B4%D0%B0%D0%B2%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%A4%D0%BE%D1%80%D0%BC%D1%83%D0%BB%D0%B0-1-%D0%B2-%D0%9E%D1%81%D1%82%D0%B8%D0%BD/", "text": "Джъстин Тимбърлейк закрива състезанието с концерт\n                    Куп звезди на спорта и светския живот се очаква да се съберат на състезанието от Формула 1 за Голямата награда на САЩ в Остин, Тексас. Надпреварата в неделя започва в 22 ч. българско време, а живата легенда на леката атлетика Юсейн Болт ще даде началото на загряващата обиколка за пилотите на стартовата решетка, съобщиха мениджърите на трасето.От зоната на боксовете пък коментар на живо по типично американски образец ще прави прочутият с гласа си Майкъл Бъфър, известен с това, че коментира повечето от професионалните боксови мачове, които се играят на територията на Северна Америка. С цел събирането на повече реклами и придаването на повече колорит на шоуто цялата процедура около старта се очаква да бъде изтеглена с 15 минути напред, съобщава в. „Билд”. След състезанието пък концерт ще изнесе Джъстин Тимбърлейк.Междувременно асът на „Ферари” Себастиан Фетел обяви, че ще се бори докрай за мечтата си да спечели първа световна титла с „Ферари”, независимо че шансовете му са общо взето илюзорни. „Животът ме е научил никога да не се предавам - каза германецът при пристигането си в Остин. – Освен това винаги съществува вероятността Люис Хамилтън да допусне грешка. Ако предварително се знае кой ще победи, за какво изобщо се прави състезанието? А и да не успея тази година, все някога ще успея.”\n\n\n                    ", "date": "2017.10.18", "title": "Болт дава старта на Формула 1 в Остин"}
{"url": "http://www.monitor.bg/a/view/63419-%D0%94%D0%B2%D1%83%D0%BC%D0%B5%D1%82%D1%80%D0%BE%D0%B2-%D0%BF%D0%BE%D0%BB%D1%8F%D0%BA-%D1%81%D1%80%D0%B5%D1%89%D1%83-%D0%93%D1%80%D0%B8%D1%88%D0%BE-%D0%B2-%D0%A1%D1%82%D0%BE%D0%BA%D1%85%D0%BE%D0%BB%D0%BC/", "text": "\n                    Двуметровият поляк Йежи Янович е първият съперник на поставения под №1 Григор Димитров на тенис турнира от сериите АТР 250 в Стокхолм. Преминалият през квалификациите Янович надигра с 6:2, 3:6, 6:3 Пиер-Юг Ербер (Фр) в първия кръг.Димитров започва направо от осминафиналите, а съперникът му е коварен и неудобен за него. Високият 213 см Янович, бивш №14 в световната ранглиста и сегашен 141, му създаде този сезон проблеми - в София през февруари, когато го надви трудно и после, когато загуби от него на тревните кортове в Щутгарт. Двамата имат по две разменени победи в общо 4-те си срещи.В Стокхолм най-добрият ни тенисист ще гони 4-ти трофей за сезона и общо 8-и в кариерата си. Той спечели първата си титла именно в шведската столица.Местната тенис легенда Матс Виландер, който е коментатор на \"Евроспорт\" и анализатор, определи Григор Димитров за основен фаворит за трофея в Стокхолм. „Григор идва тук с огромно самочувствие, което е и покрито - коментира Виландер. - А това е идеалният начин да играеш в такива турнири. Той има всички основания да се чувства добре тук. Играта му е солидна, а и публиката е зад гърба му, затова логично е фаворит.“„Благодаря на Матс за хубавите думи, но аз не искам да бъда смятан за големия фаворит - отговори Гришо. - Малко е глупаво, защото гледах схемата и в нея е пълно със страхотни момчета, които сервират страхотно, а в Стокхолм това е важно. Сега настилката е по-бърза от други години, но мисля, че ми подхожда. Само се надявам да стане малко по-топло в залата, но знам, че организаторите са помислили и това не е повод за притеснение.\"\n\n\n                    ", "date": "2017.10.18", "title": "Двуметров поляк срещу Гришо в Стокхолм"}
{"url": "http://www.monitor.bg/a/view/84763-%D0%A3%D0%BD%D0%B8%D0%BA%D0%B0%D0%BB%D0%BD%D0%B8-%D0%B2%D1%80%D0%B0%D1%82%D0%B0%D1%80%D0%B8-%D0%B1%D0%BB%D0%B5%D1%81%D1%82%D1%8F%D1%82-%D0%BD%D0%B0-%D0%A0%D0%B5%D0%B0%D0%BB-%D0%A2%D0%BE%D1%82%D0%BD%D1%8A%D0%BC/", "text": "„Ливърпул“ чупи рекорди със 7:0, Попето размаза „Севиля“\n                    „Реал“ (М) и „Тотнъм“ почти сигурно си осигуриха място на 1/8-финалите в Шампионската лига след стратегическо равенство 1:1. На „Сантяго Бернабеу“ в Мадрид точни бяха Кристиано Роналдо и Рафаел Варан, който си отбеляза автогол. Така двата тима останаха на върха в класирането с по 7 точки, а далеч зад тях с по една са „Борусия“ (Дортмунд) и АПОЕЛ.Над всички в мача между испанския и италианския гранд бяха двамата вратари Уго Льорис и Кейлор Навас, които направиха впечатляващи спасявания. Именно това беше отбелязано и от треньорите след двубоя. „Разочарован съм, защото ние играем у дома и искаме винаги да печелим тук, коментира Зинедин Зидан. - Като цяло резултатът е справедлив. На терена имаше атакуващ футбол и двама невероятни вратари“, допълни треньорът на „Реал“. „Юго Льорис показа фантастични изяви, изигра невероятен мач. Ако не бяха той и Кейлор Навас, мачът спокойно можеше да завърши с още 5-6 гола. Всяка точка е ценна, доволен съм“, заяви наставникът на “шпорите“ Маурисио Почетино.В другия двубой от групата АПОЕЛ на Живко Миланов попари амбициите на „Борусия“ (Дортмунд) и завърши 1:1. Българският защитник остана на пейката през целия мач, а равенството най-вероятно ще се окаже фатално за гостите. „Лошо, много лошо“, пък бе коментарът на „Билд“ за срещата.В група „Е“ се разрази истинска голова фиеста, като в двата мача бяха вкарани 13 попадения. В Москва „Спартак“ на Ивелин Попов разгроми с 5:1 „Севиля“ и продължава да е без загуба. Българският национал започна като титуляр и остана на терена до 57-ата минута. В другия мач от групата „Ливърпул“ стигна още по-далеч и си го изкара на „Марибор“ за неубедителните си изяви напоследък. Мърсисайдци размазаха съперника със 7:0 и подобриха рекорда си за най-изразителна победа като гости. „Това беше от тези срещи, в които нещата просто се получават. След мача ми казаха, че чупим рекорди. Хубаво е, че играчите по още един начин могат да се почувстват като част от този славен клуб и да бъдат част от неговата история“, коментира мениджърът на „Ливърпул“ Юрген Клоп.В друг от интересните двубои за вечерта пък „Манчестър Сити“ продължава с наказателната си акция в група „F” и записа трета поредна победа – 2:1 срещу „Наполи“. Любопитното е, че гостите от Италия получиха право да изпълнят 2 дузпи, но вкараха само едната.Спартак (М) – Севиля 5:1\nМарибор – Ливърпул 0:7\nКласиране: 1. Ливърпул 5 т., 2. Спартак (М) 5, 3. Севиля 4, 4. Марибор 1Maнчестър Сити – Наполи 2:1\nФейенорд - Шахтьор (Д) 1:2\nКласиране: 1. Манчестър Сити 9 т., 2. Шахтьор 6, 3. Наполи 3, 4. Фейенорд 0Монако – Бешикташ 1:2\nРБ (Лайпциг) – Порто 3:2\nКласиране: 1. Бешикташ 9 т., 2. РБ (Лайпциг), 3. Порто 3, 4. Монако 1Реал (Мадрид) – Тотнъм 1:1\nАПОЕЛ (Никозия) - Борусия (Д) 1:1\nКласиране: 1. Реал (М) 7 т., 2. Тотнъм 7, 3. Борусия (Д) 1, АПОЕЛ 1\n\n\n                    ", "date": "2017.10.18", "title": "Уникални вратари блестят на „Реал“ - „Тотнъм“"}
{"url": "http://www.monitor.bg/a/view/9455-%D0%A4%D1%8A%D1%80%D0%B4%D0%B8%D0%BD%D0%B0%D0%BD%D0%B4-%D0%BD%D0%B0%D1%80%D0%B5%D0%B4%D0%B8-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B4%D0%BE-%D0%9C%D0%B5%D1%81%D0%B8-%D0%9C%D0%B0%D1%80%D0%B0%D0%B4%D0%BE%D0%BD%D0%B0-%D0%B8-%D0%A0%D0%B8%D0%B2%D0%B0%D0%BB%D0%B4%D0%BE/", "text": "\n                    Бившият английски национал Рио Фърдинанд, който напоследък има претенции да започне боксова кариера, направи любопитна класация. Във връзка с подновяването на мачовете от Шампионската лига 38-годишният бивш футболист на „Уест Хем“, „Лийдс“, „Манчестър Юнайтед“ и КПР направи собствена класация на най-добрите левичари за всички времена. В собствения си Топ 5 той постави трима носители на „Златната топка“, двама световни шампиони, двама аржентинци и по един представител на България, Бразилия и Уелс. Според Рио Фърдинанд най-добрите левичари в историята на футбола са Лионел Меси (петкратен носител на „Златната топка“, Христо Стоичков (една „Златна топка“), Ривалдо (една „Златна топка“ и една световна титла), Диего Марадона (една световна титла) и Райън Гигс.\n\n\n                    ", "date": "2017.10.18", "title": "Фърдинанд нареди Стоичков до Меси, Марадона и Ривалдо"}
{"url": "http://www.monitor.bg/a/view/52520-%D0%97%D0%BB%D0%B0%D1%82%D0%B0%D0%BD-%D1%82%D1%80%D0%B5%D0%BD%D0%B8%D1%80%D0%B0-%D0%BE%D1%82%D0%BD%D0%BE%D0%B2%D0%BE-%D0%9A%D0%B0%D0%BA%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0-%D1%81-%D0%9C%D0%B8%D0%BB%D0%B0%D0%BD/", "text": "\n                    Златан Ибрахимович е започнал тренировки с първия отбор на „Манчестър Юнайтед“, информира “Сън”. Шведският нападател впечатли със своя прогрес след операцията на коляното, а сега той е направил още една крачка към завръщането си в игра. Ибра е тренирал през последните седем дни и „Юнайтед“ го е въвел плавно в основната група. Нападателят е прекарал между 20-25 минути със съотборниците си във всяка една от сесиите и според информацията е работил на около 90%.Пред завръщане в големия футбол е и бразилската звезда Кака. Носителят на „Златната топка“ заяви, че няма да поднови контракта си с американския „Орландо“, който изтича на Нова година. Халфът е на 35 години и обмисля какво да прави след напускането на САЩ. Според италианските медии Кака съвсем скоро ще получи предложение да се завърне в италианския гранд „Милан“, където игра между 2003 и 2009 година. Другите варианти са преминаване в родния „Сао Пауло“ или прекратяване на кариерата.\n\n\n                    ", "date": "2017.10.18", "title": "Златан тренира отново, Кака подписва с „Милан“"}
{"url": "http://www.monitor.bg/a/view/30831-%D0%A1%D0%A2%D0%90%D0%9D%D0%9E%D0%92%D0%98%D0%A9%D0%95-%D0%9E%D0%A2-%D0%91%D0%AA%D0%9B%D0%93%D0%90%D0%A0%D0%A1%D0%9A%D0%90-%D0%91%D0%9E%D0%9B%D0%9D%D0%98%D0%A7%D0%9D%D0%90-%D0%90%D0%A1%D0%9E%D0%A6%D0%98%D0%90%D0%A6%D0%98%D0%AF/", "text": "\n                    Българска болнична асоциация се присъединява към призива на БЛС за заплащане на попадащата извън първоначалната прогноза, но реално извършена в периода от месец април 2016 г. до месец април 2017 г. медицинска дейност в болнична помощ, известна като „надлимитна“.\n\nНезаплащането на предоставените по Лечебните заведения здравни услуги е много опасно и подлага на риск цялата здравна система. Не случайно тази седмица сме свидетел на колапс на Болницата във Враца. \n\nВ последните три години на болниците бяха наложени месечни лимити. Те не отразяват правото на пациентите за свободен избор къде да се лекуват, ограничават възможността за въвеждане на нови дейности от ЛЗ, неглижират задължението на болниците да не отказват лечение на спешни пациенти /в т.ч. синсути,инфаркти и т.н./. Това доведе до натрупване на милиони левове неразплатена, но извършена дейност. \n\n Всички знаем колко пъти за тези 11 години са нараснали разходите за фонд работна заплата, ток, вода, горива и т.н. Всички Болници полагат огромни усилия да се справим с дефицита на медицински кадри. В условията на свободен европейски пазар, натискът за повишение на заплатите е ежемесечен.\n\nОсвен това – грижа на Болниците е осигуряването на съвременна апаратура за диагностика и лечение и консумативи, които са на европейски цени.\n\n\n\nНа следващо място да не забравяме, че сме подложени на ежегодни промени в нормативната уредба, която въвежда нови изискванията към лечебните заведения, без ясна визия и дългосрочна стратегия. Нерядко тези промени са незаконосъобразни и в последствие отменяни от съда. Това води до нарастване на разходите на болниците с цел да се покрият новите условия, които в последствие отпадат. Липсата на добра нормативна база е пречка за нормалната ни работа.\n\n. Само парите отделени за дейности могат да задържат лекарите в България, да осигурят инвестиции и просперитет на болниците и качествено лечение на българските граждани. Нека не свеждаме здравеопазването в България до продажба на лекарства от аптеките и здравен туризъм в чужбина.\n\nПо този повод, считаме че между Министерство на здравеопазването и Лечебните заведения трябва да имат продуктивен диалог. ББА предлага своята експертна помощ и подкрепа, в опитите да се намери устойчивост и стабилен здравен модел.\n\n\n \n\n\n \n                    ", "date": "2017.10.18", "title": " СТАНОВИЩЕ ОТ  БЪЛГАРСКА  БОЛНИЧНА  АСОЦИАЦИЯ "}
{"url": "http://www.monitor.bg/a/view/52324-%D0%90%D0%BD%D0%B5%D0%BC%D0%B8%D1%8F-%D0%B8-%D0%B3%D1%8A%D1%80%D1%87%D0%BE%D0%B2%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B0-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-b12/", "text": "Майки вегетарианки предават заболяването на бебето си\n                    - Трудно се открива, но това не бива да бъде заключение на родителя, а на лекаря, който наблюдава детето. Има симптоми, по които може да стане ясно, че детето има дефицит на витамин B12. На първо място това е анемията. Налице е обаче и неврологична симптоматика, включително гърчове, кожни промени. Детето изостава в надаването на килограми. Може да има забавяне и в нервно-психическото развитие. Това са все симптоми, които един педиатър не би трябвало да пропуска. Но отново казвам, че диагнозата не бива да се поставя от родителя, а от специалист. Изтъквам го, защото напоследък това явление напомня на епидемиологична обстановка. Масово започна да се изследва витамин B12, пише се какво ли не в интернет. Едновременно с това пък при нас постъпват деца, които са късно диагностицирани и са в доста тежко състояние. Причините за липса на този витамин са най-различни. Може да има и такива, които са органично свързани с храносмилателната система, с нарушената резорбция на витамин B12. Но това, което трябва да знаят бъдещите родители, е, че ако една майка е вегетарианка, трябва да приема витамин B12 и по време на бременността и при кърменето. Но детето не бива да бъде изцяло на кърма до 1 година, а трябва да бъде захранено, за да получи необходимото количество витамин B12. Вече сме имали няколко такива случая на майки вегетарианки, чиито деца са с проблеми на централната нервна система, с кожни изменения, лошо наддаване на тегло. И след обикаляне на различни болници се стига най-сетне до правилното диагностициране. За щастие има лечение, то е добро, но трябва диагнозата да бъде поставена навреме. Нека майките вегетарианки знаят това. Другата причина за липсата на витамин B 12 са органични заболявания, но те пак трябва да бъдат изключени от педиатър. Ако едно дете се храни правилно, заболяването не е толкова масово.- Ако дълго време детето не приема достатъчно количество витамин B12, първото нарушение е анемията. Причината е, че този витамин участва в червените кръвни клетки, които пренасят кислорода. Тогава децата не са активни, по-късно се развива и неврологична симптоматика. Може да се наблюдават и кожни изменения. Ако с течение на времето този дефицит не се компенсира, той се задълбочава. Затова и първите деца, които дойдоха при нас, бяха със съмнения за наследствена метаболитна болест, която не се лекува. А има огромна разлика между нея и дефицита на витамин B12.- Да, затова ви казах, че този дефицит влияе и на централната нервна система.- В началото се състои от инжекционно вливане на витамин B12 за по-тежки случаи, след това се преминава на таблетки. Но това трябва да става в лечебно заведение и от хора, които имат представа от заболяването. След това задължително да се проследи състоянието на пациента от медицински специалисти.\n\n\n                    ", "date": "2017.10.18", "title": "Анемия и гърчове може да са сигнал за дефицит на B12"}
{"url": "http://www.monitor.bg/a/view/84255-%D0%9C%D0%B8%D1%80%D0%BE-%D1%81%D1%8A%D0%B0%D0%B2%D1%82%D0%BE%D1%80-%D0%BD%D0%B0-%D0%BF%D0%B5%D1%81%D0%B5%D0%BD-%D0%B7%D0%B0-%D0%9A%D0%BE%D0%BD%D0%BA%D1%83%D1%80%D0%B5%D0%BD%D1%82/", "text": "\n                    Група „Конкурент“ ще отбележи 30 години на сцена с голям концерт и чисто нов албум. Любопитен е факта, че пилотния сингъл от него е дело на Ясен Козев, Крум Георгиев и Мирослав Костадинов -Миро и подозрително носи името „Губя контрол“, досущ като хита, който вкара поп звездата в конфликт със същите композитори преди време.  Юбилеят си „Конкурент“ ще празнуват на 24 март в „Универсиада“, а сред специалните им гости са Данчо Караджов и Александър Мариновски („Сигнал”), Атанас Пенев и Славчо Николов („Б.Т.Р.”), Кольо Гилъна („Контрол”), Дичо, Стоян Захариев, Николо Коцев („Кикимора”) и Милена Славова. Билети за събитието вече се продават в eventim.bg на цена от 25 лв, като на влизане в залата всеки ще получи подарък – сборен диск с най-големите хитове на мелъди рокерите, селектиран и ремастериран през 2017-та.В сетлиста ще влязат емблематични песни от дискографията на „Конкурент“ като „Дай ми време”, „Мама”, „Паякът”, „Конницата”, „Дай шанс”, „Аз съм твоят вечен конкурент”, „Нещо влажно”, „На кой му дреме” и други.\n\n\n                    ", "date": "2017.10.18", "title": "Миро съавтор на песен за „Конкурент“"}
{"url": "http://www.monitor.bg/a/view/29930-%D0%92%D0%B5%D1%81%D0%B8-%D0%91%D0%BE%D0%BD%D0%B5%D0%B2%D0%B0-%D1%80%D0%B0%D0%B7%D0%B1%D0%B8%D0%B2%D0%B0-%D0%BA%D0%BB%D0%B8%D1%88%D0%B5%D1%82%D0%B0%D1%82%D0%B0-%D1%81-%D0%95%D0%BB%D0%B0%D1%82%D0%B5-%D1%81%D0%B8/", "text": "\n                    Не е нужно да си емоционален емигрант, или да чакаш паричен превод от брат си, берач на портокали в Испания, за да настръхнеш, докато слушаш „Елате си“ на Веси Бонева. Любимката на „Дисни“ вече има един патриотичен проект зад гърба си - „Родината“, но този влиза под кожата от раз с изключително силната симбиоза между фолклор, нахъсващи клубни бийтове и играещо по струната на носталгията послание. Историята познава доста злополучни опити за експлоатация на инструмент като гайдата, например, в компютърно генерирани, стерилни денс мелодийки, които стават само за саундтрак на урок по аеробика за отчаяни съпруги. „Елате си“ е класически пример за това как трябва да звучи един световен хит с претенция за национална автентичност, без това да се свежда до бойни възгласи като „Митре, ле“.\n\nПо ред на номерата тук адмирации заслужават Александър Корабов – Bate Sa (за силния текст), Светлин Къслев (музика и аранжимент) и Павлин Иванов-Bashmotion за режисурата. Снимано в село Проглед, видеото въздейства както със спиращите дъха кадри от Родопите, така и с героите си – възрастни хора, държащи табелки с надпис „Търси се“ и лицата на роднините си, отишли да търсят щастието си в чужбина. \n                    ", "date": "2017.10.18", "title": "Веси Бонева разбива клишетата с „Елате си“"}
{"url": "http://www.monitor.bg/a/view/77597-%D0%9C%D1%8A%D0%B9%D0%BD%D0%BE%D0%B2-%D0%B8-%D0%92%D1%8A%D0%BB%D0%B4%D0%BE%D0%B1%D1%80%D0%B5%D0%B2-%D0%BE%D1%82%D0%BB%D0%B8%D1%87%D0%B5%D0%BD%D0%B8-%D1%81-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%9B%D1%8E%D0%B1%D0%B8%D0%BC%D0%B5%D1%86-13-%D0%B2-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4/", "text": "\n                    Актьорът и певец Руслан Мъйнов и авторът на популярна, театрална и филмова музика Стефан Вълдобрев са сред лауреатите на отличията „Любимец 13“, които бяха връчени в драматичния театър „Апостол Карамитев“ в Димитровград във вторник вечерта.\n\nНационалните награди за актьорско майсторство „Любимец 13“ тази година бяха под надслов „Многоликият талант на актьора“. \n\nВ качеството си на актьори, притежаващи и други таланти, отличия взеха също актрисата и певица Ралица Ковачева – Бежан и актьорът Георги Вачев - автор на множество фотографски изложби. Награда бе присъдена и на актрисата, която има поетичен талант Даниела Викторова.\n\nНосител на Голямата награда „Любимец 13 - Легенда на българският театър и кино“  тази година е актьорът, режисьор, аниматор, сценограф, художник и поет Иван Андонов. За съжаление големият български творец получи този престижен приз посмъртно. Отличието прие съпругата му Люба Маричкова.\n\nНова статуетка получиха тази година наградените творци. Тя е с лика на Апостол Карамитев, а нейн автор е Цвятко Сиромашки. Церемонията съвпада с рождения ден на патрона на димитровградския театър Апостол Карамитев. Големият български актьор Карамитев има и свое място в театъра, на който е патрон. За него завинаги е запазано 13-то място на ред 13.\n                    ", "date": "2017.10.18", "title": "Мъйнов и Вълдобрев отличени с наградите „Любимец 13“ в Димитровград"}
{"url": "http://www.monitor.bg/a/view/34108-%D0%9A%D0%B8%D0%B9%D1%80%D0%B0-%D0%A7%D0%B0%D0%BF%D0%BB%D0%B8%D0%BD-%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D0%A1%D0%BE%D1%84%D0%B8%D1%8F/", "text": "\n                    Внучката на легендарния комик Чарли Чаплин – Кийра, призна, че се възползва от участието си в панела на оценяващите на третото издание на „СинеЛибри“ у нас, за да отпочине от натовареното си ежедневие. „Тук трябва само да гледам филми. А и обичам да пътувам“, разкри 35-годишната продуцентка пред InterviewTo. В Ню Йорк, където е постоянната адресна регистрация на звездата, тя се занимава с инициативата Chaplin Award Gala, купува и продава имоти, работи и като модел и актриса. Кийра е категорична, че няма против да бъде постоянно свързвана с прочутия си дядо, а като сувенир за спомен от него пази годежния пръстен, който той подарил на баба й. „Много хора си мислят, че е ужасно жалко, че не съм имала възможността да го срещна, но има толкова много книги, документални филми, неговото творчество, че аз дори не се нуждая да съм го срещала, за да го познавам. Толкова много истории са ми разказвали за него роднини и приятели, че разполагам с огромен архив от истории“, категорична е Чаплин.\n\nАкостирането й в София беляза и нова глава в литературно-филмовия фестивал „СинеЛибри“. За първа година форума състави международна конкурсна програма, а сред състезаващите се адаптации триумфира „Истанбул червен“ на Ферзан Йозптек.\n                    ", "date": "2017.10.18", "title": "Кийра Чаплин на ваканция в София"}
{"url": "http://www.monitor.bg/a/view/62090-%D0%92%D0%B8%D0%B4%D0%B0-%D0%9A%D0%B0%D0%BB%D0%BE%D1%8F%D0%BD%D0%BE%D0%B2%D0%B0-%D0%9B%D0%B5%D1%82%D1%8F%D1%89%D0%B8%D1%8F%D1%82-%D0%91%D0%B0%D1%85-%D0%BD%D0%BE%D1%81%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B8-%D0%B2%D1%8A%D0%BE%D0%B4%D1%83%D1%88%D0%B5%D0%B2%D0%BB%D0%B5%D0%BD%D0%B8%D0%B5/", "text": "Ще заведа танцьорите от The Flying Steps в „Александър Невски“, за да усетят акустиката, казва пианистката \n                      - Това, че нося отговорност за цялата трупа. Когато свиря сама всичко зависи от мен, но сега съм отговорна за безгрешното представяне като цяло. Съпругът ми Кристоф Хагел се свърза с Вартан Басил, основател и креативен директор на The Flying Steps. Заедно развиха концепцията за свръзване на класическа музика с модерен танц.  Когато Кристоф не може да участва в турнетата поради липса на време, аз го замествам на пианото.- Това е най-добрият начин да се докоснеш до тази музика. Преди шест години в Монреал, когато за първи път бях с \"Летящият Бах\", гардеробните на танцьорите бяха точно до моята. Чувах музиката през отворените врати. Стори ми се толкова величествена и ми показа как необятната музика на Бах може да стане достъпна.- Изненада, изумление, въодушевление – все още си спомням първата репетиция на Кристоф в Neuen Natioanlgalere в Берлин. Седях, наблюдавах и буквално бях останала без думи от вълнение. Човек просто не може да си го представи. Първо беше изненадата, след това въодушвелението и накрая изумлението. И най-вече осъзнаването, колко значима е музиката на Бах и до днес.- Не, аз не танцувам. Но намирам този вид изкуство за много атрактивно и с удоволствие гледам танцови спектакли.- Имаме един ритуал: непосредствено преди излизане на сцената се събираме в кръг, хващаме се за рамената и доближаваме глави. Настоящият стейджмениджър казва няколко хубави думи, пожелаваме си взаимно късмет и максимално удоволствие. Всичко завършва с един мотивиращ вик, а след това – направо към сцената.Танцьорите загряват и се настройват със силна музика. Музикантите пък се скриват в гримьорните си и се концентрират върху музиката, която ще изпълнят.- Храната в България е много добра, печените рулца от кайма, по-известни   като кебапчета, са много по-вкусни. Ям ги винаги, когато съм тук и със сигурност ще ги препоръчам на отбора. Катедралата „Св. Александър Невски“ в центъра е великолепна, там също бих отишла с удоволствие. Акустиката вътре е страхотна. Множество религиозни хорови песни са записани там.- Учила съм в Берлин и Хановер, началното си образование за радост получих в България. Всичко това с приемните изпити беше напрегнат и труден житейски път. В момента подготвям изпълнение на пиано през ноември в Берлин с творби на Бах и Бетовен. За следващата година планирам различни вечери с камерна музика.- Дойдох да следвам в Берлин, защото бях поканена от един професор. Все още с удоволствие живея тук, за мен градът е много вълнуващ. Израснала съм в София я харесвам, колкото и преди. Малка е, но въпреки това е столица и е наистина хубава. София е моята малка перла.- Когато съм в София, понякога ходя до сградата на моята музикална гимназия и си спомням времената, когато бях ученичка. Там се случи голяма част от развитието ми като музикант и като човек. Сещам се за България и когато тук времето е лошо. В България е много по-слънчево.   \n\n\n                    ", "date": "2017.10.18", "title": "  Вида Калоянова: „Летящият Бах“  носи изненада и въодушевление "}
{"url": "http://www.monitor.bg/a/view/14753-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D1%81%D0%B2%D0%B8%D1%80%D0%B8%D0%BB%D0%B0-%D1%81-%D0%A4%D0%B8%D0%BB%D1%85%D0%B0%D1%80%D0%BC%D0%BE%D0%BD%D0%B8%D1%8F%D1%82%D0%B0/", "text": "\n                    Силиконката Джулиана Гани разкодира своите „три висши“, с които парадира в любовното гнездо на „ВИП Брадър“. Става въпрос за основно образование, бакалавър и магистър, като по време на първото русокосата изкусителка често свирила с Пловдивската филхармония. „Идват да пеят опери, аз свиря там на някои певици, това онова, ходя да разпявам някакви хора“, разкри опита си в музикалната сфера тя. Еротичният модел обаче отделял между 4 и 6 часа на ден в продължение на 17 години за уроци, което се оказало главен фактор за отказ от кариера в тази сфера. След като завършила музикално училище с профил „Поп и джаз пеене“, Мис Силикон 2013 сменила посоката с „Икономика на туризма“ в Пловдивския университет. „Цял живот бях учила само музика и нищо не разбирах“, изповяда се пред харизматичния Тото от „СкандаУ“ тя. Въпреки това 26-годишната красавица добавила в актива си и магистратура - „Европейски проекти“.Междувременно суетата на Джулиана изкара от равновесие дори естрадната певица Маргарита Хранова. Изпълнителката на „Устрем“ не проумява как някой толкова млад страда от толкова комплекси относно външния си вид. Стигна се до там, че Гани намекна пред Сашка Васева, че екстеншъните й са по-важни от децата на фолкиконата.\n\n\n                    ", "date": "2017.10.18", "title": "Джулиана Гани свирила с Филхармонията"}
{"url": "http://www.monitor.bg/a/view/6863-%D0%93%D0%BB%D0%BE%D0%B1%D0%B8%D1%85%D0%B0-%D0%96%D0%B5%D0%BD%D0%B8-%D0%9A%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0-%D0%B2-%D0%A2%D0%B0%D0%B9%D0%BB%D0%B0%D0%BD%D0%B4/", "text": "\n                    Собственичката на модна къща „Визаж“ Евгения Калканджиева плати глоба от 2000 долара по време на престоя си в Тайланд. Наказанието отнесла след като шофирала мотор без предпазна каска, което е против законите в азиатската страна. „Спряха ме, взеха ми мотора и ме пратиха да ходя пеша до полицията, където трябваше да си платя глобата“, изповяда се пред bTV тя. Шестата по красота в света предупреждава, че в такава държава няма как да се измъкнеш безнаказано. „Ако нямаш пари в себе си, те ще си ги вземат, имат ти номера на кредитната карта. Няма как да не напуснеш страната, без да си платиш“, допълни Жени.Тайланд е една от многото спирки, които 42-годишната красавица направи това лято. Първо Калканджиева и половинката й Стефан Манов-Тачо се възползваха от периода, в който сина им Жорко бе поверен на баба си в Испания, за да се почувстват отново като младоженци. Двойката се отдаде на дълъг уикенд в Банско с приятели, като не пропусна да тества водната пързалка на Бъндеришката поляна. През август семейството отскочи за море в Гърция, а преди дни си спретнаха малка екскурзия до град Априлци.\n\n\n                    ", "date": "2017.10.18", "title": "Глобиха Жени Калканджиева в Тайланд"}
{"url": "http://www.monitor.bg/a/view/18120-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%9A%D0%B8%D0%B5%D0%B2/", "text": "\n                    Четирима души бяха ранени при сблъсъци между полицията и демонстранти, настояващи за големи реформи в украинската столица Киев, съобщава БНР, позовавайки се на Би Би Си.\nПротестиращите призовават за създаването на антикорупционен съд, депутатите да загубят имунитета си от наказателно преследване и за промени в избирателната система. Те се заканиха да останат пред парламента като издигнаха палатки и блокираха главни улици в центъра на Киев.\nЕдин от опозиционните лидери призова президента Петро Порошенко да подаде оставка. \"Време е те да ни чуят\", каза Михаил Саакашвили, бивш грузински президент и бивш регионален губернатор в Украйна. Саакашвили в момента е без гражданство, след като то му бе отнето от бившия му съюзник президента Порошенко. Саакашвили е обвиняван от противниците си, че се опитва да разпалва политическото напрежение в Украйна, която се бори с проруските сепаратисти в източната част на страната. Той отхвърля тези обвинения.\nПрезидентът Порошенко вчера се опита да отговори на исканията на протестиращите като внесе в парламента проектозакон за сваляне на депутатския имунитет. Друго искане на демонстрантите - за промени в избирателната система - също ще бъде обсъдено от депутатите по-късно тази седмица.\nПротестът пред парламента събра няколко хиляди души. Той беше организиран от опозиционните партии и неправителствени организации.\n                    ", "date": "2017.10.18", "title": "Четирима ранени на протест срещу корупцията в Киев"}
{"url": "http://www.monitor.bg/a/view/13212-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%B8-%D0%B1%D1%80%D0%B0%D1%82%D0%B0-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7/", "text": "Рийз Уидърспун също била потърпевша от режисьор\n                    Аманда Сегел, бивш изпълнителен продуцент на сериала \"Мъглата\", обвини Боб Уайнстийн - брата на Харви Уайнстийн, в сексуален тормоз, съобщи АП.Излъчвалата сериала телевизия Спайк разследва случая, разгласен от сп. \"Варайъти\".Аманда Сегел твърди, че Боб Уайнстийн настоятелно я е канил на вечеря, в дома си, в хотелска стая. Предложенията започнали през юни 2016 г. и спрели след няколко месеца, след като адвокатът на Сегел отправил ултиматум към ръководителите на \"Уайнстийн ко.\", че тя ще напусне, ако Боб Уайнстийн продължи да се държи така. Така било постигнато споразумение, ограничаващо контактите на Боб Уайнстийн със Сегел, докато тя работи.Адвокатът на Боб Уайнстийн - Бърт Фийлдс, енергично отхвърли обвиненията, като каза, че те са неверни и подвеждащи, както и че клиентът му никога не е отправял дори намек за докосване.След избухването на скандала с брат му, Боб Уайнстийн го порица публично и увери, че не е имал никаква представа за поведението му. Той изрази и съчувствието си към жертвите в интервю, публикувано в \"Холивуд рипортър\".Боб Уайнстийн е работил над много известни филми, като \"Английският пациент\", \"Убий Бил\", серията \"Писък\". Той е основател на киностудиата \"Дайменшън филмс\".Харви Уайнстийн беше обвинен в сексуален тормоз от десетки актриси, манекенки и служителки на компаниите му. Някои дори разказаха, че ги е изнасилил. Заради скандала той подаде оставка от съвета на директорите на учредената от него компания \"Уайнстийн ко.\", в която притежава около 20 процента от дяловете. На вчерашното заседание на съвета на директорите на компанията е одобрено решението за уволнението му, като му е предоставена възможност да напусне доброволно.Харви Уайнстийн беше изключен от американската Академия за кинематографично изкуство и наука и Британската академия за кино и телевизия.Междувременно и актрисата Рийз Уидърспун каза, че режисьор й е посегнал, когато е била на 16 години. Уидърспун, която е на 41 години, призна, че се е решила да говори за случилото й се на галата \"Жените в Холивуд\" на сп. \"Ел\" в Бевърли хилс след разкритията за скандалното поведение на продуцента Харви Уайнстийн.Тя каза, че инцидентът още я тормози. \"Трудно ми е да предам разнородните чувства, които съм изпитала, безпокойството и вината, че не проговорих по-рано... Чувствам истинско отвращение към режисьора, който ме нападна, когато бях на 16 години и възмущение от агентите и продуцентите, които ме накараха да мисля, че ако искам роли, трябва да мълча\". Рийз Уидърспун каза, че този инцидент не е бил единствен, но вече се чувства \"много по-малко самотна\", след като е чула разказите на колежките си. Тя изрази надежда \"животът вече да е различен\", защото хората подкрепят засегнатите от проблема.  Актрисата Дженифър Лорънс каза, че в ранните години на кариерата й е трябвало да отслабне със седем килограма за две седмици, за да получи роля във филм, предаде АП.Продуцентката я накарала да позира гола с по-слаби от нея момичета, като \"мотивация\" да се подложи на диета. Признанието Дженифър Лорънс направи на галата \"Жените в Холивуд\" на сп. \"Ел\" в Бевърли хилс.Звездата каза, че се е опитала да се защити, но била \"хваната в капан\". Тя се оставила да се отнесат с нея по този начин заради кариерата си. В настоящето отношението към нея било съвсем различно, защото е знаменитост.\n\n\n                    ", "date": "2017.10.18", "title": "Обвиниха и брата на Уайнстийн в сексуален тормоз"}
{"url": "http://www.monitor.bg/a/view/2340-%D0%94%D0%B2%D0%B5-%D1%80%D0%B8%D0%BC%D0%BB%D1%8F%D0%BD%D1%87%D0%B5%D1%82%D0%B0-%D0%BF%D0%BE%D1%82%D0%BE%D0%BF%D0%B8%D0%BB%D0%B8-%D0%A2%D0%B8%D1%82%D0%B0%D0%BD%D0%B8%D0%BA/", "text": "\n                    Две братчета от Рим на по 10 и 12 г. „потопиха“ отново „Титаник“ – гърмят днес медиите на Апенините. Ех, не става дума за потапяне, а за нанасянето на доста осезаеми щети на макет на кораба на голямата трагедия от началото на миналия век. Той е изработен от 200 000 „тухлички“ на „Лего“ в мащаб 1:40, дълъг е 7 м, на палубата му се „разхождат“ миниатюрни пасажери и е показан на изложба във Вечния град. Да, ама снощи 15 минути преди затварянето й в 20 часа, двете братчета се откъсват от родителите си, издебват почти заспалите пазачи и се качват на палубата на „Титаник“-а от „Лего“. И там демонстрират завидна разрушителна мощ – ритат комини, чупят парапети, помитат пасажери и т.н. Естествено пазачите ги спират, но белята вече е направена и уредниците на изложбата предявяват иск към родителите за 1500 евро. Толкова щяло да струва възстановяването на макета в цялото му „легово“ величие.\n                    ", "date": "2017.10.18", "title": "Две римлянчета потопили „Титаник“"}
{"url": "http://www.monitor.bg/a/view/67541-%D0%A1%D0%BE%D1%86%D0%B8%D0%B0%D0%BB%D0%B5%D0%BD-%D1%81%D1%82%D1%80%D0%B5%D1%81-%D1%81%D1%8A%D1%81%D0%B8%D0%BF%D0%B0%D0%BB-%D0%94%D1%80%D0%B5%D0%B2%D0%B5%D0%BD-%D0%95%D0%B3%D0%B8%D0%BF%D0%B5%D1%82/", "text": "\n                    Крахът на Древния Египет вероятно се дължи на \"социален стрес\", причинен от климатични промени и вулканични изригвания, пише в. \"Дейли експрес\".\n\nДжоузеф Манинг, ръководител на проучването от Тринити колидж в Дъблин, Ирландия, отбелязва, че комбинацията от природните бедствия е довела до масови безредици.\n\n\"Древните египтяни са зависели почти изцяло от лятното прииждане на река Нил, причинено от характерните за сезона мусони в Източна Африка, за да отглеждат насажденията си. През годините, повлияни от вулканични изригвания в региона, наводненията са намалявали. Това е предизвикало социален стрес, довел до безредици и други неблагоприятни политически и икономически последици. Резултатите от проучването ни могат да послужат в настоящия дебат за климатичните промени\", обяснява Манинг.\n\n\"Рядкост е науката и историята да предоставят подобно убедително и подробно доказателство за това как общества са реагирали на климатични сътресения в миналото\", допълва съавторката на изследването Дженифър Марлон.\n\nЗа да обяснят какво се е случило с античната цивилизация, специалистите са използвали модели на вулканични изригвания, наводнения и съвременни находки.\n\nИзследователите обясняват, че оскъдното количество валежи сериозно е възпрепятствало способността на Древен Египет да поддържа армия. Недостигът на храна е причинил политически и икономически смут и е тласнал древната цивилизация към упадък. Вулканичната активност в региона е ограничило летните прииждания на река Нил, на които тя съществено е разчитала за прехрана си.\n                    ", "date": "2017.10.18", "title": "Социален стрес съсипал Древен Египет"}
{"url": "http://www.monitor.bg/a/view/88716-%D0%94%D0%B6%D0%BE%D1%80%D0%B4%D0%B6-%D0%A1%D0%BE%D0%BD%D0%B4%D1%8A%D1%80%D1%81-%D1%81%D0%BF%D0%B5%D1%87%D0%B5%D0%BB%D0%B8-%D0%91%D1%83%D0%BA%D1%8A%D1%80/", "text": "\n                    Американският писател Джордж Сондърс спечели известната литературна награда за книга на английски език \"Ман Букър\", предадоха агенциите.\n\nПреди обявяването на наградата Сондърс беше фаворит на букмейкърите сред шестимата финалисти. Американският писател беше удостоен с отличието за книгата си \"Линкълн в Бардо\".\n\nРоманът фокусира вниманието върху смъртта на сина на Ейбрахам Линкълн - Уили - на 11-годишна възраст.\n\nСондърс стана вторият американски писател, спечелил наградата. Миналата година тя бе присъдена на сънародника му Пол Бийти за неговата книга \"Разпродажбата\".\n\nЕдин от съперниците на Сондърс беше друг американски писател, Пол Остър, авторът на \"Нюйоркска трилогия\". Остър, който тази година отпразнува 70-годишнината си, кандидатства за приза със 17-ия си роман \"4, 3, 2, 1\". Сред финалистите за наградата бяха още американката Емили Фридлънд с дебютния си роман \"История за вълци\", две британки - шотландката Али Смит с четвъртия си роман \"Есен\" и 29-годишната Фиона Моузли с дебютния си роман \"Елмет\"- и Мохсин Хамид, който има британско и пакистанско гражданство, с книгата си \"Западен изход\".\n\nНаградата \"Букър\" е учредена през 1969 г. През 2002 г. неин спонсор става финансовият конгломерат \"Ман груп\", който я преименува на \"Ман Букър\". До 2014 г. за нея можеха да претендират само автори от Великобритания, Ирландия и Общността на нациите, в която фигурират бившите британски колонии. Победителят получава парична премия от 50 000 британски лири.\n                    ", "date": "2017.10.18", "title": "Джордж Сондърс спечели \"Букър\""}
{"url": "http://www.monitor.bg/a/view/17094-%D0%A0%D0%B0%D1%85%D0%BE%D0%B9-%D0%BF%D1%80%D0%B8%D0%B7%D0%BE%D0%B2%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BA%D1%8A%D0%BC-%D0%B1%D0%BB%D0%B0%D0%B3%D0%BE%D1%80%D0%B0%D0%B7%D1%83%D0%BC%D0%B8%D0%B5/", "text": "\n                    Испанският премиер Мариано Рахой призова каталунския лидер Карлес Пучдемон да \"действа благоразумно\", предаде Ройтерс. Апелът бе отправен преди в четвъртък да изтече крайният срок, който централното правителство даде на каталунското, да се откаже от аспирациите си за независимост. \"Приканвам Пучдемон да действа благоразумно, балансирано, за да постави на първо място интересите на всички граждани\", каза испанският премиер в националния парламент.\n\nНа същото заседание заместник министър-председателят Сорая Саенс де Сантамария даде да се разбере, че не е изключено Мадрид да суспендира автономията на Каталуния, предаде АФП. Ако не изпълни исканията на испанското правителство, \"Пучдемон ще провокира прилагането на член 155 от конституцията\", каза Саенс де Сантамария. Този член позволява автономията на Каталуния да бъде суспендирана. Неговото задействане обаче е сложно и досега испанското правителство даваше да се разбере, че може да прибегне и до други сценарии, отбелязва АФП. Крайният срок, даден от Мадрид на сепаратистките лидери в Барселона, изтича в 10 ч. (11 ч. българско време) днес.\n\nИспанското правителство няма да приложи член 155 от конституцията за ограничаване на автономията на Каталуния, ако лидерът на автономната област Карлес Пучдемон обяви свикването на нови регионални избори, съобщи радио „Кадена сер” като се позова на източници в централната власт.\n\nПремиерът ще обсъди с опозиционните лидери какъв отговор да бъде даден, в случай че Пучдемон не разясни до 10 ч. в четвъртък дали е обявил независимост на Каталуния.\n\nЗасега Мадрид настоява, че ако няма ясен отговор на регионалния лидер, ще бъде активиран член 155 от основния закон, който никога досега не е бил използван. Той позволява на централното правителство на Испания да изземе част от пълномощията на властите в Каталуния. Ако Пучдемон сам свика предсрочни избори в автономната област, Мадрид няма да прибягва до такава твърда мярка. Отговарящият за външните работи в регионалното правителство на Каталуня, Раул Ромева, обаче заяви пред Ройтерс, че избори не сега не се обсъждат.\n\nНа заседанието на испанския парламент петдесетина депутати, от каталунски, но и от други партии, издигнаха плакати с искане да бъдат освободени двамата лидери на движения за независимост на Каталуния, поставени под стража, предаде Асошиейтед прес. Протестната акция продължи около 15 секунди. След това депутатите се вслушаха в предупреждението, че нарушават реда, и си седнаха по местата.\n\nЖорди Санчес и Жорди Куишарт, ръководители съответно на организациите \"Каталунско национално събрание\" и \"Омниум културал\", бяха задържани в понеделник в рамките на разследване за евентуално подстрекателство към метеж. Вчера десетки хиляди хора в Каталуния поискаха двамата да бъдат освободени.\n\nНа 1 октомври в испанската автономна област бе произведен забранен от централните власти референдум за самоопределение. Над 90 процента от участвалите в допитването 2,28 милиона от общо 5,31 милиона каталунски избиратели се обявиха за независимост.\n\nПремиерът Рахой бе дал на каталунското ръководство срок до 10 ч. в понеделник да изяснят ситуацията и настоя за ясен отговор дали е била обявена независимост.\n\nВместо да отговори обаче, Пучдемон изпрати писмо с настояване за среща с Рахой и диалог. След този двусмислен отговор Пучдемон получи нов срок до четвъртък, за да излезе с ясна позиция и да избегне твърд отговор от страна на централното правителство.\n                    ", "date": "2017.10.18", "title": "Рахой призова Барселона към благоразумие"}
{"url": "http://www.monitor.bg/a/view/46330-%D0%91%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D1%81%D0%B5-%D1%82%D0%BE%D0%BF%D0%B8/", "text": "\n                    Богатството на американския президент и милиардер Доналд Тръмп се е стопило с 600 милиона долара за една година, пише сп. „Форбс”.\n\nПричините са спадащите цени на пазара за недвижими имоти в Ню Йорк, скъпоструващи съдебни процеси, както и президентската кампания на милиардера. Това е довело до спад в състоянието му от 3,7 млрд. на 3,1 млрд. долара в рамките на последните 12 месеца. Това са 16% по-малко от парите му през 2016. Така Тръмп отива на 248-мо място сред най-богатите хора в САЩ. По това време миналата година той е 156-ти в същата класация. Изчисленията показват, че най-много загуби са му донесли луксозните му имоти. Това се дължи предимно на спада в цената на няколко от тях, намиращи по „Пето Авеню” в Манхатън, което е лишило Тръмп от 400 милиона долара. Над 100 милиона са стрували на американския президент самата кампания, голяма част от която плати сам, както и делото покрай т.нар. „Университет Тръмп” – курсове за бъдещи предприемачи, легитимността и ползата от които беше оспорена от някои хора, заплатили за тях.\n\nВ същото време стана известно, че съд в Хаваите е блокирал изпълнението на най-новата версия на забраната на правителството на Тръмп за пътувания от определени страни. Това стана броени часове, преди тя да влезе в сила, предаде АП. Най-новите ограничения на правителството на Тръмп се отнасяха до гражданите на Чад, Иран, Либия, Северна Корея, Сомалия, Сирия и Йемен - както и до някои представители на венецуелските власти и техните семейства.\n                    ", "date": "2017.10.18", "title": "Богатството на Тръмп се топи"}
{"url": "http://www.monitor.bg/a/view/76104-%D0%98-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D0%B1%D1%8F%D0%B3%D0%B0%D1%82-%D0%BD%D0%B0-%D0%BF%D0%BE%D1%80%D0%B0%D0%B7%D0%B8%D1%8F-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    През 2016-та година 124 076 чиста проба италианци са забегнали в чужбина или с 15,4 на сто повече отколкото през предишната 2015-та – констатира не без тревога влиятелната на Апенините Конференция на италианските епископи. Авторитетната институция подчертава в поредния си годишен доклад „Италианците по света“, че за съжаление най-много – с 23,3%, се е увеличил броят на емигриралите от страната млади хора между 18 и 34 години – 48 600 души! В същата ниша на нарастването като процент следват лицата между 50 и 64 години – 9,7%, които най-често са хора, останали без работа и съответно без надежди за по-добро бъдеще. Като цяло според мощната католическа организация в сравнение с 2006 г. през миналата година държавата е била изоставена, при това най-вероятно завинаги, от 60,1% повече мъже, жени и деца.\n\nОсновната причина за „бягството“ в чужбина е икономическата, тоест търсенето на по-високо възнаграждение за положения труд. При младите хора обаче доминира желанието за по-добра реализация отколкото в родината в научната сфера, в авангардните технологии, съвременната индустрия, ресторантьорството, туризма и дори в селското стопанство. Доколкото до възрастовата група емигранти, то при нея единствената цел е постоянната прилична заплата и съответните осигуровки, които би трябвало да гарантират по-добри старини. По принцип голямата част от „бягствата“ са индивидуални, но не са никак малко и тези на семейства с малолетни деца – над 20% от общия брой. Доста са и случаите, когато с младите хора емигрират техни родители, които в мнозинството от случаите са навършили 65 години и вече са си осигурили някаква пенсия.\n\nПрез 2016 г. предпочитаният континент от мигрантите – италианци е бил Европа, следван от Северна Америка. Що се отнася до конкретните дестинации, то за разлика от 2015 г., когато най-привлекателна е била Германия, то през миналата най-много жители на Апенините са ги напуснали с еднопосочен билет за Великобритания. Ако се вярва на Конференцията на епископите, то към 1 януари 2017 г. живеещите и работещите в чужбина италианци с роден паспорт са били почти пет милиона души.\n                    ", "date": "2017.10.18", "title": "И италианците бягат на поразия в чужбина"}
{"url": "http://www.monitor.bg/a/view/39729-%D0%A1%D1%82%D1%80%D0%B5%D0%BB%D0%B1%D0%B0-%D0%B2-%D0%B1%D0%B8%D0%B7%D0%BD%D0%B5%D1%81-%D0%BF%D0%B0%D1%80%D0%BA-%D0%B2-%D0%9C%D0%B5%D1%80%D0%B8%D0%BB%D0%B5%D0%BD%D0%B4/", "text": "\n                    Неизвестен нападател откри стрелба в бизнес парк Емортон в Харфорд Каунти, щата Мериленд, съобщи местната полиция. При стрелбата са простреляни петима души - трима от тях са мъртви. Стрелецът се е скрил от мястото на престъплението и местната полиция е започнала издирването му. Силите на реда призоваха местните жители да стоят далеч от мястото на стрелбата.\n\n\n                    ", "date": "2017.10.18", "title": "Стрелба в бизнес парк в Мериленд - има загинали"}
{"url": "http://www.monitor.bg/a/view/1610-%D0%92%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BC%D1%8A%D0%B6-%D0%BF%D0%BE%D1%87%D0%B8%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7/", "text": "\n                    Жител на село Великово почина по време на обсъжданията на доклада на оценка на въздействието върху околната среда към инвecтициoннo пpeдлoжeниe за проучване и добив на природен газ на територията на община Генерал Тошево, научи „Монитор”. Обсъждането се проведе в съседното на Великово село Калина. Петър Стефанов Стефанов, който сега бил пенсионер, но преди е работил като преподавател в Минно-геоложкия институт, работил е в мини в Русия и България, поискал думата. Според очевидци, мъжът задал три въпроса, изключително компетентно, но се развълнувал много и му прилошало. За жалост, до идването на линейката Петър Стефанов издъхнал. Свидетели твърдят, че бившият преподавател получил инфаркт. Пyбличните oбcъждaния били прекратени веднага, заради трагичния инцидент.\n\nНа извънредно заседание на Общински съвет Генерал Тошево във вторник бе приета декларация срещу предложението на фирма „Русгеоком\" АД да се добива природен газ в региона. Същата декларация бе внесена от земеделците и до Областния управител през миналата седмица. С нея са запознати премиерът Бойко Борисов, както и земеделският министър Румен Порожанов. Разговор по темата предстои и с министъра на енергетиката, която е планирана за следващата седмица.\n\nСпоред противниците на добива на природен газ в региона на Генерал Тошево, водоносният хоризонт, познат като Малм Валанж, разпростиращ се почти под цяла Североизточна България, ще бъде подложен на риск, тъй като всички предвидени сондажи ще преминават през него! Щом става въпрос за подземните води на Добруджа, единствен източник на питейна вода и вода за бита, при това най-скъпа в страната, не трябва да се допуска дори и един процент риск от замърсяване, намаляване на дебита и или евентуалното и изчезване!\n\nИмайки предвид, че тези дейности са предвидени да се осъществяват в силно сеизмичен регион от осма и девета степен на сеизмичност и точно на разлома на планината Вранча, има сериозни опасения, че могат да бъдат провокирани земетресения с пагубен ефект върху живота на хората в цяла североизточна България!\n\nМножеството сонди и съпътстващото ги оборудване, шумът и вибрациите, както множеството газопроводи и тежка транспортна техника, ще повлияят изключително негативно на земеделието и пчеларството, което ще доведе до постепенно спадане на добивите, съответно на рентите, които се явяват основен източник на средства за местните хора.\n\nИсканата от фирма „Русгеоком” АД 35-годишна концесия е един изключително дълъг период, през който ще бъдат прокарвани множество сондажи, което умножава всички рискове, се казва още в Декларацията.\n\nПротест срещу намерението за добив на природен газ ще има на 19 октомври, четвъртък, в Генерал Тошево, а на 28 октомври земеделци ще затворят републиканския път за границата с Румъния с тежки селскостопански машини.\n                    ", "date": "2017.10.18", "title": "Възрастен мъж почина заради добив на природен газ"}
{"url": "http://www.monitor.bg/a/view/20948-%D0%A8%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D1%8A%D0%B6-%D0%B7%D0%B0%D0%BA%D0%B0%D0%BD%D0%B8%D0%BB-%D1%81%D0%B5-%D0%B4%D0%B0-%D0%B7%D0%B0%D0%BA%D0%BE%D0%BB%D0%B8-%D0%B1%D0%B0%D1%89%D0%B0-%D0%B8-%D1%81%D0%B8%D0%BD/", "text": "\n                    Шест месеца „лишаване от свобода“ при първоначален общ режим получи кюстендилец, който се закани да убие баща и син. Срещу него беше повдигнато обвинение по чл. 144, ал. 3 от НК.\n\nСлучаят е от 26.07.2016 г., в Кюстендил, когато Димитър Станков се заканил на баща и син с убийство, изричайки думите „че те заколям рано или късно“, „ще се срещнем някъде, знаеш какъв ще бъде изходът от тази среща”, „че ви изколям”. „Деянието, извършено от подсъдимия, представлява престъпление против личността“, коментираха магистратите от Кюстендил.\n\nДелото срещу Станков е приключило със споразумение, сключено между негов защитник и прокурор в Районна прокуратура – Кюстендил, което съдът е одобрил.\n                    ", "date": "2017.10.18", "title": "Шест месеца затвор за мъж, заканил се да заколи баща и син"}
{"url": "http://www.monitor.bg/a/view/71277-%D0%A2%D0%B5%D0%B6%D0%BA%D0%BE%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%BA%D0%BE%D0%BC%D0%B0%D0%BD%D0%B4%D0%BE%D1%81%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D0%9F%D0%BE%D0%BB%D1%88%D0%B0/", "text": "33-годишният мъж изкарал от търговия с хора 1.2 милиона злоти\n                    Полицeйски части от Лубуската област в Полша арестуваха в зрелищна акция 35-годишен гражданин на България, за когото има подозрения, че е търгувал с жива плът и е печелел от склоняване на жени към проституция. От експлоатацията на установените до момента жертви българинът е изкарал ок. 1.2  милиона злоти, приблизително 300 хиляди евро. Арестуваният ще изкара в предварителен арест следващите три месеца, задържана е и съпругата му, на която е повдигнато обвинение за пране на мръсни пари, съобщи говорителят на полицията в Лубуска област Марчин Малуди.\n\n\n\n\n\n\n                    ", "date": "2017.10.18", "title": "Тежковъоръжени командоси арестуваха българин в Полша (ВИДЕО)"}
{"url": "http://www.monitor.bg/a/view/163-%D0%9C%D1%8A%D0%B6-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D1%81%D0%BB%D0%B5%D0%B4-%D0%B1%D0%B5%D0%B7%D1%80%D0%B0%D0%B7%D0%B1%D0%BE%D1%80%D0%BD%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%9B%D0%BE%D0%B7%D0%B5%D0%BD%D0%B5%D1%86/", "text": "\n                    Мъж, който запивал от вторник вечерта, гърмя с боен пистолет в центъра на София. Купонджията едва не убил младо семейство, което било наблизо. Инцидентът станал на столичната улица „Цветна градина“ в скъпарския квартал „Лозенец“. Сигналът бил получен в МВР около 13,40 часа в сряда.\n„От близко заведение се стреля. Едва не ни убиха“, казал притеснен мъж на операторката на тел. 112. Към мястото веднага били изпратени полицейски екипи, които задържали цялата компания. Оказало се, че те пият от предишната вечер. Заради голямото количество алкохол и приповдигнато настроение, единият от мъжете решил да извадни законно притежавания си пистолет и да стреля във въздуха. Куршумите обаче рикоширали от близка сграда и просвистели покрай ушите на младото семейство, което дори било с малко дете.\n„Само късметът ни спаси. Няколко крачки по-напред и щяхме да сме мъртви“, разказал изплашеният баща пред магазинерка от близко павилионче. След разпит компанията била освободена. Зад решетките останал само собственика на оръжието, който произвел изстрелите. Предстои материалите за провинението му да бъдат докладвани в прокуратурата.\n\n\n                    ", "date": "2017.10.18", "title": "Мъж е задържан след безразборна стрелба в столицата"}
{"url": "http://www.monitor.bg/a/view/66642-%D0%A0%D1%83%D1%81%D0%B8%D1%8F-%D0%BA%D1%83%D0%BF%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%B8-%D0%BD%D0%B0-%D0%A1%D0%90%D0%A9-%D0%B7%D0%B0-%D0%BE%D1%89%D0%B5-23-%D0%BC%D0%BB%D1%80%D0%B4/", "text": "\n                    Русия купи държавни облигации на САЩ за още $2,3 млрд. през август и вече има портфейл от тях за 105,4 милиарда, сочат данни на американското финансово министерство, цитирани от „Прайм“.\n\nМосква за втори път след юли през тази година увеличава количеството на притежаваните американски държавни облигации. От октомври миналата година руснаците продаваха щатските ценни книжа, като през юни спрямо май намалиха обема им във валутния си резерв с 5,8 млд. долара.\n\nВ момента Русия е извън десетката на държавите най-големи притежатели на държавни ценни книжа и е 14-та. Китай е номер една с облигации за 1,2 трлн. долара, втора е Япония с портфейл за 1,1 трлн. долара, а трета - Ирландия 307,2 млрд. долара.\n                    ", "date": "2017.10.18", "title": "Русия купи държавни облигации на САЩ за още $2,3 млрд."}
{"url": "http://www.monitor.bg/a/view/36547-statoil-%D0%BF%D1%83%D1%81%D0%BD%D0%B0-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%A8%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%BF%D1%8A%D1%80%D0%B2%D0%B8%D1%8F%D1%82-%D0%B2-%D1%81%D0%B2%D0%B5%D1%82%D0%B0-%D0%BF%D0%BB%D0%B0%D0%B2%D0%B0%D1%89-%D0%B2%D0%B5%D1%82%D1%80%D0%BE%D0%BF%D0%B0%D1%80%D0%BA/", "text": "\n                    Държавният норвежки енергиен гигант Statoil обяви за началото на експлоатацията на първия в света плаващ ветропарк, съобщи „Прайм“.\n\nHywind Scotland е пуснат съвместно с Masdar и вече захранва с ток 20 хил. домакинства в района на Абердиншър, Шотландия. Съоръженията му се намират на 25 км от бреговете на британската провинция. Мощността на ветропарка е 30 МВт. Statoil смята, че след 12 години цената на електроенергията от ветропарка ще падне до 40-60 евро за МВтч.\n                    ", "date": "2017.10.18", "title": "Statoil пусна край бреговете на Шотландия първият в света плаващ ветропарк"}
{"url": "http://www.monitor.bg/a/view/5413-%D0%97%D0%B0%D0%B1%D1%80%D0%B0%D0%B2%D1%8F%D0%BC%D0%B5-%D0%BD%D0%B0%D0%B9%D1%87%D0%B5%D1%81%D1%82%D0%BE-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%BF%D0%B0%D1%80%D0%B8-%D1%82%D0%B5%D1%85%D0%BD%D0%B8%D0%BA%D0%B0-%D0%B8-%D0%B4%D0%B5%D1%82%D1%81%D0%BA%D0%B8-%D0%BA%D0%BE%D0%BB%D0%B8%D1%87%D0%BA%D0%B8/", "text": "Служителите помнят интересни истории около връщането на някои от вещите\n                    За последните четири години общият брой на загубените или забравени вещи на летище София е 4 565. От тях повече от половината са върнати на собствениците им, а останалите непотърсени се съхраняват в специални помещения, съобщават от аерогарата.\n\nСамо за първите девет месеца на годината летище София е върнало 604 вещи на техните собственици от общо намерени за периода 1 300, останалите – все още не са потърсени. За сравнение през цялата 2016 г. са намерени 1 162 предмета. Притежателите на 616 от тях са си ги взели, а другите все още очакват собствениците си.\n\nОт началото на 2013 г. досега са върнати 353 лаптопа, 225 телефона, 128 таблета, 111 IPAD-а, 58 IPHONE-а, 49 фотоапарата и др., показва статистиката. Освен посочените предмети са върнати и големи суми пари – 178 500 рубли, 16 222 евро, 10 010 лв., 4 302 паунда, 4 200 канадски долара, 580 долара.\n\nЧесто забравяни вещи още са: ръчни часовници, лични документи, очила, колани, детски колички, дрехи, инструменти, накити и портфейли.\n\nИнтерес случай помнят служителите, които отговарят за загубените или забравени вещи. Такава е историята с двойка, която забравя годежен пръстен на летище София. Липсата е установена на борда на самолета, но благодарение на бързата реакция на летищната дирекция „Сигурност“ годежният пръстен е открит и върнат на притежателката му. За това, че времето е относително понятие напомня и дамски часовник, забравен през февруари 2016 г. и върнат година по-късно. Друг любопитен случай от тази година е за забравена раница с паспорти и документи, 4 200 канадски долара, 250 долара, 221 лв. и таблет, които са върнати веднага на собственика им.\n                    ", "date": "2017.10.18", "title": "Забравяме най-често на летището пари, техника и детски колички"}
{"url": "http://www.monitor.bg/a/view/1712-%D0%94%D0%BE-2022-%D0%B3-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B2%D0%BD%D0%B0%D1%81%D1%8F%D1%89%D0%B8-%D0%B2%D1%82%D0%B5%D1%87%D0%BD%D0%B5%D0%BD-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-%D1%89%D0%B5-%D1%81%D1%82%D0%B0%D0%BD%D0%B0%D1%82-47/", "text": "\n                    Обемът на втечнен природен газ (LNG) ще продължава да се разширява и към 2022 г. ще достигне почти 200 млрд. куб. м, се казва в доклада, на Международната агенция по енергетика (МАЕ), съобщава „Прайм“. В документа, озаглавен „Световна газова сигурност 2017“ се казва още, че след 5 години старите вносители на втечнен метан ще станат 47, като през миналата 2016 г. са били 38, основни играчи на пазара ще станат САЩ и Австралия. Американците ще бъдат доставчик номер 1 за района на Северна Америка.\n\nОбщата достъпност до мощностите за втечняване на природен газ през миналата година са останали на ниво от 81%, колкото са били и през 2015 г. Техниката не се използва напълно по 3 основни причини. В две трети от случаите не достига газ. На второ място с дял от една пета за престоите са техническите проблеми, а на трето с 14% - съображенията за сигурност, се казва още в доклада на МАЕ.\n\nС най-високо натоварване - 95% през 2016 г. са работили мощностите в Катар, който доставя 30% от LNG в света. Русия и Норвегия са постигнали малко над 90% използваемост, но те имат само по един завод за втечняване на метан.\n\nОт МАЕ отчитат, че от 2010 г. досега не се изменил делът от 34% на договорените количества за товарене от терминалите да са без точен пункт за получаване. Прогнозите към 2022 г. той да се увеличи до 53 на сто.\n                    ", "date": "2017.10.18", "title": "До 2022 г. страните внасящи втечнен природен газ ще станат 47"}
{"url": "http://www.monitor.bg/a/view/30316-159-%D0%B5%D0%B2%D1%80%D0%BE-%D1%82%D0%B0%D0%BA%D1%81%D0%B0-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B4%D0%BE-%D0%9D%D0%B8%D1%88/", "text": "\n                    Пътуването по новите участъци на магистралата от България до Ниш ще струва 190 динара за водачите на леки коли, съобщи БНТ. Това прави 1,59 евро, или около 3,10 лв.\n\nПлащането за ползването на новите участъци на магистралата се въвежда официално от януари 2018 г. Цената за автобус ще бъде 560 динара, което прави около 9,20 лв. Камионите ще трябва да заплащат по 1120 динара - около 18,40 лв.\n\nИзточното разклонение на коридор номер 10 от Ниш до границата с България е с дължина от 86,9 км. Строителството все още върви в Сичевачката клисура. Работи се по изграждането на отсечката от тунела „Банцарево“ до Цървена река, както и на отсечката от Станичене до Пирот.\n\nБългарските шофьори, които пътуват от Ниш към София, ще трябва да заплащат тол такса само на рампата при Димитровград. Очаква се тя да бъде поставена на няколко километра преди граничния пункт с България ГКПП Градина.\n                    ", "date": "2017.10.18", "title": "1,59 евро такса за новата магистрала до Ниш"}
{"url": "http://www.monitor.bg/a/view/7823-32-%D0%BC%D0%BB%D0%BD-%D0%BB%D0%B2-%D0%BF%D0%BE%D0%BC%D0%BE%D1%89%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D1%80%D0%BE%D0%B4%D0%BD%D0%B8%D1%82%D0%B5-%D0%BF%D1%87%D0%B5%D0%BB%D0%B0%D1%80%D0%B8/", "text": "\n                    Над 3,250 млн. лева помощи получиха 1628 родни пчелари, изпълнили поетите ангажименти по тригодишната Национална програма за пчеларство, съобщиха от пресцентъра на Държавен фонд \"Земеделие\". Това прави средно около 2000 лева на пчелар. Средствата са преведени след приключване на задължителните административни ревизии и направените проверки на място, чрез които се установява дали кандидатите са изпълнили всичко по договорите.\n\nДържавата не е разпределила пълния бюджет от планираните средства за пчеларите, а им е дала само 70% от него. Така са спестени 1,5 млн. лева, става ясно от съобщението. До 15 август, когато изтече крайният срок за подаване на заявленията за подпомагане, са били подадени 1648 заявления за плащане по петте отворени мерки от Националната програма за пчеларство 2017 -2019 г.\n\nСпоред Фонд „Земеделие“ основната цел на програмата е подобряване на условията за производство и търговия с пчелния мед и пчелните продукти, повишаване ефективността на производството, качеството и конкурентоспособността на българския пчелен мед и пчелни продукти.\n                    ", "date": "2017.10.18", "title": "3,2 млн. лв. помощи получиха родните пчелари"}
{"url": "http://www.monitor.bg/a/view/19531-%D0%9F%D1%80%D0%B0%D0%B2%D1%8F%D1%82-%D0%BF%D0%B0%D1%80%D1%86%D0%B5%D0%BB%D0%B0%D1%80%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0-%D0%B1%D1%8A%D0%B4%D0%B5%D1%89%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%BE%D1%82-%D0%A0%D1%83%D1%81%D0%B5-%D0%B4%D0%BE-%D0%91%D1%8F%D0%BB%D0%B0/", "text": "Отсечката ще е част от аутобана до Велико Търново\n                    Изготвят се парцеларен план за строителството на автомагистрала „Русе - Велико Търново“ за участъка Русе - Бяла и обходен път на гр. Бяла. Изработването на проекта за плана на 76-километровата отсечка е възложено на Агенция „Пътна инфраструктура“ със заповед на министъра на регионалното развитие и благоустройството Николай Нанков. Съгласно заданието за проектиране ще се засегнат землища на градовете Русе и Мартен и селата Николово, Басарбово в община Русе, селата от община Иваново - Красен, Божичен, Иваново и Тръстеник, гр. Две Могили, селата Екзарх Йосиф и Обретеник в община Борово, селата Ценово, Белцов, Пиперково и Долна Студена в община Ценово и с. Стърмен, гр. Бяла, с. Полско Косово и с. Пейчиново, община Бяла, съобщиха от МРРБ.\n\nВ изпълнение на разпоредбите на Закона за устройство на територията, при изработването на ПУП-ПП ще се извършат и инженерно-геоложки и хидрогеоложки проучвания.\n\nАвтомагистрала „Русе - Велико Търново“ е сред приоритетните обекти за осигуряване на транзитния трафик по Трансевропейски транспортен коридор № 9 и международен път Е85 в границите на България. Изграждането й ще доведе до подобряване на функционирането и стандарта на транспортно обслужване на международния и вътрешен трафик, обезопасяване на пътуващите и живущите по направлението.\n\nОт строителното министерство съобщиха още, че АПИ ще изработи изменение на проект на ПУП-ПП и за изграждане на кръгово кръстовище при км 23+020 на главен път Пловдив - Асеновград, което да улесни влизащите и излизащи от кв. Долни Воден на Асеновград. В момента главният път се уширява и реконструира основно с европейски средства от Оперативна програма „Региони в растеж“ 2014-2020 г. В хода на изпълнение на строителните дейности правителството реши да бъдат изработени нови технически решения с цел улесняване на гражданите и индустриалните предприятия, което налага ситуационни промени в проекта.\n                    ", "date": "2017.10.18", "title": "Правят парцеларен план за бъдеща автомагистрала от Русе до Бяла"}
{"url": "http://www.monitor.bg/a/view/71277-cer-%D0%BE%D0%B1%D1%8F%D0%B2%D0%B8-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%B5%D0%BD-%D1%84%D0%BE%D1%82%D0%BE%D0%B3%D1%80%D0%B0%D1%84%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D1%81/", "text": "\n                    Общността на европейските железници и инфраструктурни компании (CER) организира Европейски железопътен фотографски конкурс, в който могат да вземат участие и любителите на железопътния транспорт в България. От изпратените фотографии ще бъдат отличени 12 снимки, подчертаващи темата на конкурса „Железниците - транспортиране на хора и стоки през границите”, които ще бъдат представени на Европейските железопътни награда CER/UNIFE на 20 февруари 2018 г. в Брюксел. В състезанието се приемат до пет фотоса.\n\nЖелаещите да участват в конкурса могат да изпращат своите фотографии на официалната интернет страница на CER на следния електронен адрес: http://www.cer.be/forms/railway-photography-contest. На този адрес участниците трябва да попълнят регистационна форма за конкурса, а за всяка от снимките е необходимо да бъдат посочени дата и място на заснемане.\n\nКрайният срок за изпращане на снимките е 1 декември 2017 г.\n\nФотографиите на печелившите участници ще бъдат публикувани на официалната интернет страница на CER (http://www.cer.be/) с посочени имена на фотографите и техните държави, като отличените в съревнованието ще получат парични награди.\n\nУчастниците в конкурса трябва да се съобразят със следните условия:\n\nВ състезанието се приемат до пет фотографии, които са направени само в страните-членки на Европейския съюз и Албания, Босна и Херцеговина, Грузия, Македония, Молдова, Черна гора, Норвегия, Сърбия, Швейцария, Турция и Украйна;\n\nЗа участие в конкурса ще бъдат приемани снимки с висока резолюция (с ширина поне 1600 пиксела), като препоръчителен е хоризонтален jpeg формат;\n\nДопуснатите снимки не трябва да изобразяват конкретно разпознаваеми влакове и търговски компании;\n\nНеобходимо изискване към участниците, е да притежават всички права върху представените фотографии, като гарантират, че те са техен оригинален труд, който не нарушава нечие авторско право;\n\nПри снимки, на които присъства разпознаваемо човешко лице, се изисква специалното писмено разрешение на заснетия. Получаването на разрешение е задължение на участника в конкурса, а разрешението се представя в случай, че снимката бъде наградена.\n\nОбщността на европейските железници и инфраструктурни компании (CER) е създадена през 1988 г. CER представлява интересите на своите членове пред Европейския парламент, Европейската комисия и Съвета на министрите на ЕС, както и пред други институции, формиращи европейската политика за железопътния транспорт. Основните цели на CER са защита на интересите на железопътните компании-членки и приоритетно развитие на жп транспорта в Европа, като един от най-сигурните и екологични видове транспорт.\n\nКъм настоящият момент в Общността членуват над 80 компании оператори и инфраструктурни управители от страните-членки на ЕС. „Холдинг БДЖ” ЕАД е пълноправен член на CER и активно участва в дейността на Общността.\n                    ", "date": "2017.10.18", "title": "CER обяви Европейски железопътен фотографски конкурс"}
{"url": "http://www.monitor.bg/a/view/6185-100%D0%B3%D0%BE%D0%B4%D0%B8%D1%88%D0%BD%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%B5-%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82-%D0%B2-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D1%81%D1%8A%D1%85%D1%80%D0%B0%D0%BD%D0%B8-%D1%80%D0%BE%D0%B4%D0%BD%D0%B8%D1%8F-%D0%B2%D0%BA%D1%83%D1%81-%D0%BD%D0%B0-%D0%9B%D0%B8%D0%B4%D0%BB/", "text": "\n                    100-годишна семейна рецепта е сред претендентите в кампанията на Лидл България „Съхрани родния вкус“. До този момент над 1000 участника от цялата страна са споделили своята автентична рецепта с надеждата тя да стане част от продуктовата линия „Родна стряха“ и да донесе на своя автор парична награда в размер на 10 000 лв., съобщиха от търговската верига.\n\nНай-многобройни сред получените предложения са рецептите за лютеница и туршия, а като най- нестандарни се открояват предложения като джанканада (лимонада от джанки), конфитюр от люти чушки, сладко от пъпеш, както и уникални домашни рецепти за бабек, суджук и други.\n\nИзключително важна роля в кампанията „Съхрани родния вкус“ има кулинарният тандем шеф Манчев и шеф Шишков. Те, заедно с екипа на Лидл България, трябва да селектират онези рецепти, които се отличават със своята история, носят автентичния български вкус и притежават търговски потенциал. Кулинарните предложения, които отговарят на тези три критерия, ще продължат в следващия етап на инициативата, където Манчев и Шишков ще имат тежката задача да дегустират избраните рецепти и да изберат онази, която ще намери своето място в магазините на веригата, под продуктовата линия „Родна стряха“.\n\nКампанията „Съхрани родния вкус“ стартира през септември тази година и има за цел да съхрани уникалните български рецепти и традиции. Тя е естествено продължение на дългосрочната политика на веригата в подкрепа на българските продукти, българските производители и родния вкус. В рамките на инициативата потребителите могат да споделят свои рецепти за традиционни български консервирани продукти или сурово-сушени деликатеси от месо.\n\nДо края на седмицата, 22 октомври, е крайният срок, до който всички желаещи могат да участват, като се регистрират на gotvi.lidl.bg или изпратят попълнен регистрационен формуляр по пощата или го пуснат в предназначените за целта кутии във всеки Lidl магазин.\n\nПовече за кампанията потребителите могат да намерят на gotvi.lidl.bg\n\nLidl е най-голямата верига магазини за хранителни стоки в Европа, част e от немската Schwarz-Gruppe и присъства в над 25 държави. В България Lidl стартира своята дейност през 2010 г. Днес компанията има 85 магазина в 45 града и над 2 300 служители, а марката Lidl е затвърдила водещата си позиция на пазара на хранителни стоки. Лидл България е носител на 7 медала Best Buy Award PRIVATE LABEпL Bulgaria 2017/2018 за най-добро съотношение цена-качество на продукти със собствена марка и 7 отличия QUDAL - QUality meDAL 2016/2017 за най-високо качество на продукти със собствена марка в България.\n                    ", "date": "2017.10.18", "title": "100-годишна рецепта е претендент в кампанията „съхрани родния вкус“ на Лидл"}
{"url": "http://www.monitor.bg/a/view/67201-%D0%A1%D0%BF%D0%B8%D1%80%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B8-%D1%81-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%B7%D0%B0%D0%B5%D0%BC%D0%B8/", "text": "\n                    Догодина няма да има нови инвестиционни проекти, финансирани чрез държавни заеми или чрез издаване на държавна гаранция. Това реши правителството по време на редовното си заседание вчера.\n\nОт решението става ясно, че в проекта на Закона за държавния бюджет на страната ни за 2018 г. подобни проекти няма да бъдат одобрявани по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане.\n\n„Това ще осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2018-2020 г.“, пише в решението на кабинета от последното му заседание в сряда.\n                    ", "date": "2017.10.18", "title": "Спират финансирането на проекти с държавни заеми"}
{"url": "http://www.monitor.bg/a/view/14715-%D0%9A%D0%B0%D0%B7%D0%B2%D0%B0%D1%82-%D0%B4%D0%BE-%D0%BC%D0%B5%D1%81%D0%B5%D1%86-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "\n                    Депутатите поискаха от Агенцията за приватизация и следприватизационен контрол (АПСК) да предложи поправки в закона за дейността си. От икономическата комисия дадоха срок от един месец на ръководството на агенцията, за да предложат поправки, с които да се компенсира отпадането на ипотеките и да се ограничи броят на съдебните дела срещу държавата.\n\nАгенцията има да събира над 500 млн. лв., което трудно може да се осъществи с малкия й състав, коментира Руси Статков, член на надзорния съвет на АПСК. „Преди две години бяха направени законодателни промени в ресорния закон. Тогава отпадна правото на държавата да налага ипотеки и обезпечения на собствениците на предприятия, които не изпълняват задълженията си. В момента неизрядни собственици съдят държавата за близо 50 млн. лв., обяви Статков.\n\nОт отчета на ведомството за първите шест месеца на 2017 г. стана ясно, че агенцията влага 1,5 млн. лв., за да събере глоби за 1 млн. лв. от неизрядни купувачи. Приходите от дейността на АПСК са 3 млн. лв., от които 2,5 млн. са получени след продажба на държавна собственост.\n                    ", "date": "2017.10.18", "title": "Казват до месец промените в закона за приватизацията"}
{"url": "http://www.monitor.bg/a/view/24016-%D0%9D%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B0%D1%82%D0%B0-%D1%82%D0%B5%D0%B6%D0%B5%D1%81%D1%82-%D1%81-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%94%D0%9E%D0%9F%D0%9A/", "text": "\n                    Със закона се правят промени и в редица други нормативни актове. Сред тях са Закона за акцизите и данъчните складове и Закона за местните данъци и такси и други. Повиша се контрола при извършване на годишните технически прегледи на колите, като занапред проверката за платен данък ще става чрез достъп до автоматизирани системи за обмен на информация. Пред предвижда юридическите лица, които не са осъществявали дейност през дадената година и са освободени от подаване на годишен отчет, да бъдат освободени от задължението да подават и годишна данъчна декларация в търговския регистър. При заявяване за вписване пред Агенцията по вписванията пък лицата ще могат едновременно с това да упражнят и правото си за доброволна регистрация по Закона за ДДС, като в този случай ще се извършва по облекчена административна процедура. След това депутатите приеха на второ четене на промените в Закона за специалните разузнавателни средства. С тях се въвежда мандат от пет години за председателя на Държавна агенция „Технически операции“ (ДАТО).\n                    ", "date": "2017.10.18", "title": "Намаляват административната тежест с промените в ДОПК"}
{"url": "http://www.monitor.bg/a/view/24700-%D0%93%D0%95%D0%A0%D0%91-%D0%93%D0%B5%D0%BE%D1%80%D0%B3%D0%B8-%D0%A1%D1%82%D0%BE%D0%B8%D0%BB%D0%BE%D0%B2-%D0%B1%D0%B8%D0%BB-%D1%81%D1%8A%D0%B4%D1%80%D1%83%D0%B6%D0%BD%D0%B8%D0%BA-%D1%81%D1%8A%D1%81-%D1%81%D0%BD%D0%B0%D1%85%D0%B0-%D1%81%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D1%80%D0%BE%D1%82%D0%B0%D1%82%D0%B8%D0%B2%D0%BA%D0%B8/", "text": "Цацаров разпореди проверка на зам.-министър от ОП\n                    ГЕРБ и БСП влязоха в поредна схватка заради социалиста Георги Стоилов, чийто брат Илия бе арестуван преди дни в Русе като шеф на група за рекет.От БСП заявиха, че застават зад своя колега и няма да позволят той да бъде очернен и определиха атаката срещу него като опит вниманието на обществото да бъде отклонено. Успоредно с това обаче червените решили дарението, което е направил Илия за кампанията на БСП от 400 лева, да бъде върнато. От ГЕРБ се опитват да ни отговорят с дребнотемие, заяви Таско Ерменков и увери, че Стоилов няма нито една обща фирма с брат си или пък за парични преводи. Освен това братът на Георги Стоилов не бил участвал и в обществени поръчки и не разпределял обществен ресурс.От ГЕРБ от своя страна попитаха, след като няма нищо нередно, защо БСП връща парите. „Имаме въпрос към БСП и искаме да ни отговорят конкретно, а не чрез хвърляне на димки. Първо те твърдят, че Георги Стоилов не е имал никакви бизнес отношения с брат си. Ние питаме вярно ли е, че до 2013 година е бил съдружник със съпругата на брат си във фирмата „Монарх Мултигейм техноложи – Русе“, заяви Тома Биков и поясни, че компанията се е занимавала с внос на ротативки и тяхната поправка. Социалистите твърдят, че Стоилов не е фактор в БСП, но по думите на Биков през 2013 година той е бил назначен за шеф на ДФ „Земеделие“ в Русе. Това според тях е доста висока позиция, която се занимава с разплащане на средства. „Вярно ли е, че през 2016 година е взривен Лексус, собственост на брата на депутата, който е бил управляван от самият Стоилов“, попитаха накрая от ГЕРБ.От партията на Бойко Борисов обаче отказа да отговорят на другите нападки на БСП. Червените нападнаха кабинета , че не се борил ефективно с корупцията. Социалистите обвиниха зам. - транспортния министър Ангел Попов в корупционни схеми, за които се знаело още преди неговото назначаване, тъй като браншовите организации подали сигнал до МС и премиера. В периода от 2012 година до 2014 година като шеф на сдружението на БГ превозвачи той събирал пари от колегите си с цел да урежда издаването на разрешителни. От БСП се закланиха да внесат сигнал в прокуратурата, ако Борисов все още не го е направил. Нищо няма да ни спре, закани се и Ерменков, който беше категоричен, че левицата ще се бори с шуробаджанащината и калинките.Размяната на обвинения за роднински връзки продължи и малко по-късно. „ и допълни – „Нека да отговори, може пък да не е вярно това“. Ерменков призова медиите да влязат в положението на Стоилов, защото не му било приятно да говорят постоянно за брат му, нямал дар слово и бил по-свит. „Има обвинения срещу брат ми, не срещу мен. В такъв водевил няма да участвам\", коментира единствено Георги Стоилов.Атаката срещу Ангел Попов от страна на БСП е заради отнет лиценз, заподозряха на свой ред от НФСБ, от чиято квота е назначен зам.-транспортния министър. Попов. Борис Ячев, който е секретар на ПГ на „Обединените патриоти“, обясни в парламента, че в началото на май е  имало същата атака със същия сигнал, а сега това се правело чрез депутатите от БСП. Ячев определи тази атака като „удари под пояса“ и „претопляне на стара манджа“, а БСП определи като \"сепия“, която хвърля мастило, за да отвлече вниманието от скандала в Русе около соцдепутата Георги Стоилов и неговия брат Илия.  Патриотите изтъкнаха, че именно Ангел Попов има активна роля върху ограничаването на фиктивните книжки за неграмотните джигити.Междувременно главният прокурор Сотир Цацаров се самосезира във връзка със случая след публикация със заглавие „БСП: Зам.-министър на транспорта изнудвал превозвачи“ и разпореди незабавно извършване на проверка.В хода на проверката Софийска градска прокуратура ще снеме обяснения от соцдепутата Георги Свиленски и Ангел Попов. Ще бъде изискана информация и от кабинета на премиера дали при него е постъпвал сигнал от Националното сдружение на българските превозвачи с оплаквания срещу действия на Ангел Попов, както и от самото сдружение.\n\n\n                    ", "date": "2017.10.18", "title": "ГЕРБ: Георги Стоилов е бил съдружник със снаха си, продавал е ротативки (ОБНОВЕНА)"}
{"url": "http://www.monitor.bg/a/view/55469-%D0%9F%D1%80%D0%B5%D0%B8%D0%B7%D0%B1%D1%80%D0%B0%D1%85%D0%B0-%D0%9C%D0%B0%D0%BA%D1%81%D0%B8%D0%BC-%D0%9C%D0%B8%D0%BD%D1%87%D0%B5%D0%B2-%D0%B7%D0%B0-%D1%88%D0%B5%D1%84-%D0%BD%D0%B0-%D0%91%D0%A2%D0%90/", "text": "\n                    С пълно единодушие парламентът преизбра току-що Максим Минчев за нов мандат като генерален директор на БТА. Той бе подкрепен от всички 141 гласували, след което положи клетва пред депутатите. Това е втори официален 5-годишен мандат на Минчев след приемането на закона, макар той да е на поста от 2003 г.\n\nСтарият-нов генерален директор бе подкрепен от всички парламентарни групи, като в дискусията преди гласуването те се изказаха ласкаво за него. БТА е оазис, там липсват фалшиви новини, от каквито страдаме всички, заяви Иван Ченчев от БСП.\n\nЗа разлика от другите медии, които акцентират на негативното, БТА представя България пред Европа в положителна светлина, популяризира позитивното и качественото, което става в страната ни, похвали го и Вежди Рашидов от ГЕРБ. И разказа, че докато е бил министър на културата работел добре с Минчев с цел достигане на новините до българите в чужбина.\n\nБТА е една от малкото медии, които наистина работят за българите в чужбина, каза и Юлиян Ангелов от ОП.\n                    ", "date": "2017.10.18", "title": "Преизбраха Максим Минчев за шеф на БТА"}
{"url": "http://www.monitor.bg/a/view/10064-%D0%94%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B0-%D0%B8%D0%B3%D1%80%D0%B0%D1%87%D0%BA%D0%B0-%D0%BF%D0%B5%D0%B5-%D0%90%D0%BB%D0%BB%D0%B0%D1%85-%D0%90%D0%BA%D0%B1%D0%B0%D1%80/", "text": "\n                    Семейство от Тетевен опита да зарадва детето си със забавна играчка - пееща овчица. Когато обаче родителите задействали механизма на пластмасовото животинче, то пропяло на арабски. Нещо повече, песничката звучала неразбираемо, но ясно се откроявала фразата, с която се взривяват атентаторите \"Аллах Акбар!\", съобщи \"Блиц\".Възмутеният баща заснел видео с \"джихадистката\" овчица, което,предизвика нечуван отзвук във Фейсбук. \"Можете ли да си представите, това го има в България! Купено е от български магазин\", възмущава се бащата.\n\n\n                    ", "date": "2017.10.18", "title": "\"Джихадистка\" играчка пее \"Аллах Акбар\" (ВИДЕО)"}
{"url": "http://www.monitor.bg/a/view/67002-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BC%D0%B5%D1%81%D1%82%D0%B0%D1%82%D0%B0-%D0%B7%D0%B0-%D1%81%D0%BF%D0%B5%D1%88%D0%BD%D0%B8-%D0%B4%D0%BE%D0%BA%D1%82%D0%BE%D1%80%D0%B8-%D0%B2-%D0%A0%D1%83%D1%81%D0%B5-%D0%B2%D0%B0%D0%BA%D0%B0%D0%BD%D1%82%D0%BD%D0%B8/", "text": "\n                    Половината от местата за лекари във филиала в Русе на Центъра за спешна медицинска помощ са вакантни. Това съобщи д-р Пенка Бахчеванова, директор на центъра, който освен в Русе има още четири филиала в областта – в Бяла, Ветово, Две могили и Сливо поле.\n\nСамо десет доктори на основен трудов договор обслужват областния център и близките села, а трябва да бъдат 20. Във филиала в Бяла недостигът е още по-голям. Там работят двама лекари, а са необходими шест, уточни д-р Бахчеванова. Тя каза, че се справят благодарение на това, че назначават на втори трудов договор лекари от болницата или с извънреден труд на постоянния персонал.\n\nНа днешното заседание на областната комисия по здравеопазване в Русе бе съобщено, че в Центъра за спешна медицинска помощ има 12 незаети места за фелдшери. Недостигът на тези специалисти е в петте филиала. През 2016 г. е имало и девет вакантни места за шофьори на линейки, но те вече са заети.\n\nНа заседанието стана ясно също, че през м.г. в Русенска област няма напуснали лекари по дентална медицина. 12 медицински сестри са заминали зад граница и вече работят в Англия, Белгия, Франция и други страни от Западна Европа. От лекарския съюз в Русе не могат да съобщят колко лекари са заминали за работят в чужбина, но изнасят информация, че през 2016 г. са издали 22 сертификата за добра медицинска практика – документ, който е необходим за работа зад граница. През 2015 г. са издадени на лекари 37 такива сертификата.\n                    ", "date": "2017.10.18", "title": "Половината от местата за  спешни доктори в Русе вакантни"}
{"url": "http://www.monitor.bg/a/view/30633-%D0%91%D0%B5%D0%B7-10%D0%B3%D0%BE%D0%B4%D0%B8%D1%88%D0%BD%D0%B0-%D0%B4%D0%B0%D0%B2%D0%BD%D0%BE%D1%81%D1%82-%D0%B7%D0%B0-%D0%BD%D0%B5%D0%BE%D0%B1%D0%B5%D0%B7%D0%BF%D0%B5%D1%87%D0%B5%D0%BD%D0%B8%D1%82%D0%B5-%D0%B4%D1%8A%D0%BB%D0%B3%D0%BE%D0%B2%D0%B5/", "text": "\n                    Няма да има 10-годишна абсолютна давност на необезпечените дългове за физически лица. Това решиха депутатите при гласуването на последните промени в ГПК. Предложението бе на ГЕРБ, но в крайна сметка бе отхвърлена от зала, а преди това и в праната комисия.\n\nПредложението бе отхвърлено с гласовете на 114 от народните представители.  Даниел Кирилов от ГЕРБ, който оглавява  комисията, обясни, че тази идея не намерила подкрепата сред съдебната практика и учените. По думите му 10 г. е кратък срок и така длъжникът ще бъде изкушен да укрива дългове продължително време. Кирилов обясни, че и в момента в ГПК има възможност длъжникът да бъде разтоварен, ако се чувства притиснат  и това може да се развие . По думите му и сега един длъжник може да отиде при районния съдия и да декларира и обяви цялото си имущество.  „За съжаление свръхдлъжници ми пишат от Лондон и ми държат сметка защо този закон не се приема“, обясни Кирилов.\n\nОт БСП пък обясниха, че това е неуспешен опит да се реши проблема с „вечния длъжник“, защото повече дългове към банки са обезпечени или чрез залог, или чрез ипотека или пък чрез поръчители. Според червените решението се крие в приемане на закон за частния фалит.\n\n Преди това депутатите гласуваха възможността длъжникът да оспорва оценката на имота, ако той да дава на публична продан. Поводът е  да се предотврати практиката имоти да се продават на много ниски цени, а хората да продължават да бъдат длъжници. Разписан е и механизмът по който това ще става. Сред другите текстове е този какъв размер над минималната заплата може да бъде запориран при дълг. В момента, ако получаваме под 460 лева, тези доходи не могат да се пипат. Ако обаче получаваме например 530 лева, то остават 70 лева върху, които може да бъде наложен запор. Досега се взимаше 1/5 от тази сума, а занапред това ще  бъде 1/4.,\n\n Междувременно омбудсманът Мая Манолова обясни в кулоарите на парламента, че след 6 месеца е готова да внесе нови предложения за промени в  ГПК, ако тези не работят или има някъде пропуски, особено ако ЧСИ-та се опитват да заобикалят закона. Манолова обяви, че още една битка на гражданите срещу несправедливостите е спечелена и се закани, че от утре на ред са банките. Прекратява се тормозът върху гражданите, гражданите вече няма да бъдат съдени, без да знаят., обясни Манолова. Хората ще могат да си платят дълга по време на съдебния процес, намаляват се таксите за ЧСИ, обобщи тя.  \n                    ", "date": "2017.10.18", "title": "Без 10-годишна давност за необезпечените дългове"}
{"url": "http://www.monitor.bg/a/view/63925-237-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B8-%D1%89%D0%B5-%D1%87%D0%B8%D1%81%D1%82%D1%8F%D1%82-%D0%A1%D0%BE%D1%84%D0%B8%D1%8F/", "text": "2000 лв. глоба за непочистена спирка\n                    237 снегоринa ще чистият пътищата на територията на Столичната община през зимния сезон. Това съобщи кметът на София Йорданка Фандъкова, която присъства на проверка на Столичния инспекторат в база на фирма, отговаряща за снегопочистването на града. Тя обясни, че това е минималният брои и при нужда фирмите имат ангажимента и готовността да изкарат още машини по улиците. Във всеки столичен район ще има и малък роторен снегорин за почистване на тротоарите. На машините ще се веят и знамената на България и Европейския съюз заради председателството на страната на съвета на ЕС догодина. Общината ще пусне и нови снегорини, които отговарят на всички екологични стандарти. „Всички нови камиони са са Евро 6 и да се надяваме, че и частният бизнес ще взема пример от нас, когато купува нова техника, тя да бъде от висок екологичен стандарт“, каза Фандтковаа. От началото на седмицата е започнала проверка на готовността на фирмите за зимния период. За борбата със снега от „Московска“ 33 предвиждат 15 млн. лв. за градската част и 5 млн. лв. за общинските пътища.Фандъкова обясни, че София е разделена на седем зони за снегопочистване, а 68 са точките, от които тръгват камионите. Изградена е видеосистема, чрез която ще се следи работата на снегорините - дали например се движат със спуснати или вдигнати гребла. Общината предвижда и солени глоби при неизпълнение на работата. Например, ако спирка на градския транспорт не бъде почистена до 7,30 сутринта фирмите ще отнасят 2000 лв. санкция. Кметът на София каза, че при неизпълнение на задълженията по договор е възможно и да се стигне дотам, чефирмите да не получат никакво заплащане. За миналата година са наложени санкции за непочистени пространства за над 2,5 млн. лв, каза шефката на Столичния инспекторат Веска Георгиева.Както „Монитор“ вече писа около 3000 машини са предвидени да поддържат републиканската мрежа през зимата. По данни на АПИ прогнозните средства за поддържане на републиканските пътища през следващите месеци са между 65 и 80 млн. лв.\n\n\n                    ", "date": "2017.10.18", "title": "237 снегоринa ще чистят София"}
{"url": "http://www.monitor.bg/a/view/34792-%D0%A1%D1%82%D1%80%D0%BE%D1%8F%D1%82-%D0%BE%D1%89%D0%B5-%D0%BA%D0%BB%D0%B0%D0%B4%D0%B5%D0%BD%D1%86%D0%B8-%D0%B7%D0%B0-%D0%BF%D0%B8%D1%82%D0%B5%D0%B9%D0%BD%D0%B0-%D0%B2%D0%BE%D0%B4%D0%B0-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Изграждането на дублиращи кладенци за питейна вода на Хасково вече започна. Четири от общо осемте кладенци ще са разположени на площадката „Северна вододайна зона“. Изграждането им стартира в сряда, а срокът е да са готови до 73 дни. Поради ограниченото време обществената поръчка беше възложена с пряко договаряне на фирмата „Водно строителство Хасково АД“. Кладенците ще ще бъдат с дълбочина 60 метра и ще осигуряват около 3000 куб. метра вода за денонощие.\n\nПроектирането, инженеринга и строителството на четирите кладенеца ще струват малко повече от 400 хил. лева.\n\nВ сряда в кметството на Хасково бяха отворени ценовите оферти за изграждане на останалите четири кладенци. Предстои избор на фирма-изпълнител, след което ще стартира и строителството им.\n\nСредствата за изграждането на всички кладенци е около 2 млн. лева. Те бяха отпуснати с решение на правителството. До това се стигна след водната криза, която сполетя Хасково заради превишените стойности на уран и алфа активност в питейната вода на града.\n                    ", "date": "2017.10.18", "title": "Строят още кладенци за питейна вода в Хасково"}
{"url": "http://www.monitor.bg/a/view/63052-%D0%92%D0%BB%D0%B0%D0%B4%D0%B8%D0%BA%D0%B0%D1%82%D0%B0-%D0%93%D1%80%D0%B8%D0%B3%D0%BE%D1%80%D0%B8%D0%B9-%D0%BE%D1%81%D0%B2%D0%B5%D1%89%D0%B0%D0%B2%D0%B0-%D0%B1%D0%B5%D0%BB%D0%B8%D1%82%D0%B5-%D0%BF%D1%80%D0%B5%D1%81%D1%82%D0%B8%D0%BB%D0%BA%D0%B8-%D0%BD%D0%B0-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8/", "text": "\n                    Владиката Григорий ще освети белите престилки на врачанските доктори в Деня на българския лекар, 19 октомври, съобщиха от митрополията в града под Вола. Това ще се случи след прожекцията на документалния филм „Светителят хирург”, посветен на един от най-големите светци на 20 век – св. Лука Войно-Ясенецки, наричан още и Кримски.\n\nЛентата на журналиста Ангел Бончев е за живота и знаменателните открития в хирургията, направени от светеца, по чийто учебници студентите и до днес учат. В нея се разказват и случаи на чудодейни изцеления, станали по молитвите на св. Лука.\n\nФилмът за свети Лука гостува във Враца по покана на митрополията и общината.\n\nПо идея на владиката Григорий и автора на филма са помолени всички лекари, които ще дойдат на прожекцията, да донесат своите бели престилки, които да бъдат осветени със специална молитва.\n                    ", "date": "2017.10.18", "title": " Владиката Григорий освещава белите престилки на врачанските лекари"}
{"url": "http://www.monitor.bg/a/view/53644-%D0%A1%D0%B8%D0%BD%D0%BE%D0%BF%D1%82%D0%B8%D1%86%D0%B8-%D0%A1%D0%BD%D0%B5%D0%B3%D1%8A%D1%82-%D0%B8%D0%B4%D0%B2%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    В първите дни на ноември ще се задържи топло време. Ще има разкъсана облачност, в планините ще грее слънце, но в равнините ще има мъгла, която ще задържа температурите по-ниски.\n\nДългосрочната прогноза за ноември е за температури, които ще се движат между 4 и 9 градуса, а във високите полета между 2 и 6 градуса. Месечните количества валежи ще се движат около нормата, като за страната ,тя е 35-75 литра на квадратен метър, в планините 75 -105 литра на квадратен метър. Най-ниските температури през месец ноември ще са между минус 8 и минус 3 градуса, а максималните температури ще са между 14 и 21 градуса, съобщава Канал 3.\n\nОчаква се динамика на атмосферните процеси. Ще има условия за превалявания. Но времето като цяло ще се задържи топло. Слабо понижение на температурите в края на първото десетдневие на ноември. В началото на второто десетдневие на месеца ще има превалявания от дъжд, това ще донесе понижение на температурите, но със спирането на валежите и температурите ще тръгнат нагоре около 14 ноември.\n\nМъгливо време в равнините и слънчево в планините. Около 19-20 ноември ще започне заоблачаване, което ще донесе дъжд, температурите ще се понижат. През третото десетдневие на ноември температурите ще останат ниски. Ще вали дъжд, а в Северна България и по високите полета на Западна България ще има сняг. На места ще има временно спиране на снеговалежа. Около 28-30 ноември в цялата страна ще завали сняг и температурите ще продължат да падат.\n \n\n\n\n\n                    ", "date": "2017.10.18", "title": "Синоптици: Слънце още 2 седмици, снегът идва в края на ноември"}
{"url": "http://www.monitor.bg/a/view/52077-%D0%91%D0%B8%D0%B2%D1%88-%D1%83%D1%87%D0%B8%D0%BB%D0%B8%D1%89%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%89%D0%B5%D1%82%D0%B8-%D0%B7%D0%B0-%D0%BD%D0%B0%D0%B4-28-%D1%85%D0%B8%D0%BB-%D0%BB%D0%B2/", "text": "\n                    Софийска градска прокуратура (СГП) внесен обвинителен акт в Софийски градски съд (СГС) срещу бившия директор на 166-то СУ „Васил Левски“ Елисавета П., която нанесла щета в размер на 28 122,10 лева с ДДС на школския бюджет и умишлено не положила достатъчно грижи за управлението и стопанисването на повереното й имущество. Обвинението е за периода от 9 април 2013 година до 7 юни 2013 година.Елисавета оглавявала 166-то СУ „Васил Левски”, през периода от септември 2006г. до 19 януари 2015 г. Тя се явявала третостепенен разпоредител с бюджетни кредити към кмета на Столична община. Поради необходимост от ремонт на училищната сградата, по разпореждане на директора на 26 март 2013 година на Портала за обществени поръчки била публикувана публична покана за „Ремонт покривна конструкция, подмяна дограма частично, ремонт ученически кабинети, коридори, стълбища и баня със съблекалня (жени) в 166-то СУ „Васил Левски“. Обявеният критерий за оценка на офертите бил „икономически най-изгодна оферта”, а прогнозната стойност на поръчката била 264 000,00 лв. без ДДС. По отправената публична покана оферти подали 5 фирми. Според протокол на назначена комисия по проверка на документация, одобрен от директорката, четирима от петте участника в процедурата били отстранени, поради липса на част от необходимите документи.Проверка на Агенцията по държавен финансов контрол (АДФИ) обаче установила, че отстранените участници всъщност отговаряли на изискванията и отстраняването им е незаконосъобразно.В крайна сметка се оказало, че до участие била допусната само една фирма, която била предложилa цена за изпълнение на поръчката 229 137,71 лв. с ДДС. Така на 9 април бил сключен и договор с посочената фирма за извършване на ремонта. При изпълнение на строително-монтажните дейности Елисавета П. не упражнила необходимия контрол и въпреки, че били налице разминавания между фактурираните и реално извършени дейности, тя одобрила плащане по 3 бр. фактури на обща стойност 229 137,71 лв. с включен ДДС.Разликата между реално извършени и отчетени строително-монтажни работи възлизала на 28 122,10 лева с ДДС и това се явява причинена щета от извършеното престъпление. За престъплението е предвидено наказание лишаване от свобода от две до осем години , като съдът може да постанови и лишаване от право да се заем определена държавна или обществена длъжност. Спрямо Елисавета П. е взета мярка за неотклонение „подписка“.\n\n\n                    ", "date": "2017.10.18", "title": "Бивш училищен директор отива на съд за щети за над 28 хил. лв. "}
{"url": "http://www.monitor.bg/a/view/60112-%D0%94%D0%B5%D1%86%D0%B0-%D0%B3%D0%BE%D1%82%D0%B2%D0%B8%D1%85%D0%B0-%D0%BF%D0%BE-%D1%80%D0%B5%D1%86%D0%B5%D0%BF%D1%82%D0%B8-%D0%BD%D0%B0-%D0%9F%D0%B5%D1%82%D0%BA%D0%BE-%D0%A1%D0%BB%D0%B0%D0%B2%D0%B5%D0%B9%D0%BA%D0%BE%D0%B2/", "text": "\n                     \n\n \n\nВъзпитаници на честващото 60-годишния си юбилей  старозагорско основно училище „Петко Рачов Славейков“ сготвиха рибни ястия и десерти от тиква , като някои от тях използваха рецепти на патрона на школото си. Хлапета и техните родители представиха вкусотиите си на шеф-готвача Манчев, който имаше нелеката задача да определи кой от кулинарните екипи се е справил най-добре със задачата.\n\nНа един от етажите на училището децата подредиха и специален кът, където представиха ястия по събирани от поета рецепти  по времето, когато роденият точно преди 190 години творец е бил тук учител и първи кмет на Стара Загора веднага след освобождението от турско робство.\n\nКулинарните рецепти на Петко Р. Славейков са събрани в първата специализирана книжка от този род у нас, тя е издадена в далечната 1870 година и е отпечатана в цариградската типография „Македония“. В книгата авторът, който е бил и гастроном  е отделил специално място за съвети как да се оправи развалено вино или да се направи от бяло черно и обратно. Според книгата му може да се прави вино от праскови, сливи, стафиди, черници, круши, ябълки и бъз. В отделна глава е вкарана бирата, която писателят нарича пиво.\n                    ", "date": "2017.10.18", "title": "Деца готвиха по рецепти на Петко Славейков     "}
{"url": "http://www.monitor.bg/a/view/59244-%D0%9F%D1%80%D0%B5%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BD%D0%B5%D1%80%D0%B0%D0%B1%D0%BE%D1%82%D0%B5%D1%89%D0%BE-%D0%BB%D0%B5%D1%82%D0%B8%D1%89%D0%B5-%D0%BD%D0%B0-%D0%9A%D0%BE%D0%BD%D1%81%D0%BE%D0%BB%D0%B8%D0%B4%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F/", "text": "\n                     \n\nСъс свое решение от сряда МС преобразува от публична в частна държавна собственост 1187 дка земи край Стара Загора , върху които има 93 сгради. Огромният имот с ще бъде апортиран към капитала на „Държавна консолидационна компания“ ЕАД.\n\nТеренът е на неработещото от близо 2 десетилетия някогашно пътническо летище , което известно време е било използвано за нуждите на вертолетния полк преди пребазирането си край Пловдив.\n\nНеотдавна имотът беше дискутиран като  място за изграждане на свободна икономическа зона след като стана ясно, че поне на този етап липсва заявен интерес от чужди инвеститори за направата на карго-летище.\n\nПрехвърлянето му в капитала на ДКК ЕАД изненада кмета на Стара Загора Живко Тодоров, той обаче отхвърля вероятността терените да станат обект на продажба.\n\nВ Стара Загора очакват съвсем скоро правителството да им прехвърли собственост върху близо 1 000 дка  терени, собственост на МО. Те ще бъдат използвани за замяна със земи, частна собственост в района на река Бедечка, който беше обособен като парк. Според градоначалника в момента се извършвало техническото отделяне на парцелите с отпаднала за армията необходимост.\n                    ", "date": "2017.10.18", "title": "Прехвърлиха неработещо летище на Консолидационната компания     "}
{"url": "http://www.monitor.bg/a/view/89418-%D0%9F%D0%B0%D0%BD%D0%BE%D0%B2-%D0%BF%D0%BE%D0%B3%D0%B0%D0%B7%D0%B8-%D1%81%D1%8A%D0%B4%D0%B8%D0%B8%D1%82%D0%B5-%D1%81%D0%BB%D0%B0%D0%B3%D0%B0-%D0%B8%D0%BC-%D1%81%D0%B2%D0%BE%D1%8F-%D0%BF%D0%B8%D0%BE%D0%BD%D0%BA%D0%B0-%D0%B7%D0%B0-%D1%88%D0%B5%D1%84-%D0%B2%D1%8A%D0%B2-%D0%92%D0%9A%D0%A1/", "text": "Магистратите му скочиха и посякоха напъните му за овладяване на Темида  \n                    В олигархичния кръжец влизат подсъдимите босове Цветан Василев, Иво Прокопиев, Огнян Донев, Гриша Ганчев и авера им – газовия барон Сашо Дончев. Ментор на задкулисната сбирка пък е драгалевския лаборант Иван Костов, който е и гуру на самия Панов и двамата поддържат топли приятелски взаимоотношения от година.у нас пък лъснаха в стенограмите „АРГОгейт“, от които стана ясно, че Панов в разрез със законите и Конституцията на страната дори е имал амбицията да става държавен глава. Мераците му обаче бяха попарени заради съмнителната репутация на съпругата му Бети Панова, която сламеният лидер на „Да(й), България“ Христо Иванов нарича „Черен лебед“.За да може да обслужи интересите на господарите си от „Агнешките главички“ и да им поднесе Темида на тепсия, мъжът на Черния лебед буквално прегази решение на общото събрание на ВКС в опит да отстрани един от заместниците си – председателя на Гражданската колегия на ВКС Красимир Влахов. Като част от плана за пълно овладяване на най-важния съд у нас, Панов свика в сряда общо събрание на Гражданската колегия, уж за да поиска мнението на върховните съдии. На събранието Панов заявил, че са минали 3 г., откакто общото събрание на колегията реши тя да бъде ръководена от съдия Влахов и той се съобрази със съдийското самоуправление, но сега искал да си подбере свой екип, „за да има по-добра комуникация в съда“, научи „Монитор“ от информирани източници. Освен това Панов отправил и политически послания към върховните съдии, като заявил в прав текст, че се „нуждае от по-голяма подкрепа за битката, която водел извън съда“.Въпрекиединодушно всички 45 присъстващи на събранието дали отлична оценка на Влахов. Гласуването е било явно. Явно забравяйки и показвайки клетвите си, че винаги ще се съобразява със съдийското самоуправление, държаният на каишка от задкулисния кръг „Агнешките главички“ Панов съобщил на върховните съдии, че въпреки решението им, ще предложи на Висшия съдебен съвет да освободи от длъжността председател на Гражданската колегия на ВКС Красимир Влахов и на негово място да назначи съдия Светла Димитрова.Панов вече бил разговарял с нея и тя дала съгласие да оглави колегията. Светла Димитрова е бивш член на ЦИК от квотата на БСПза парламентарния вот през 2005 г.,президентските избори през 2006 г., както и председател на ЦИК за евровота през 2007 г., при местните избори същата година, както и шеф на ЦИК при парламентарните избори през 2009 г.тъй като в Закона за съдебната власт съдийското самоуправление е посочено като основен приоритет за Темида.В опит да прикрие скандалните си действия и погазването на решението на общото събрание на ВКС, чрез пиарката си Панов разпространи спешно пресъобщение малко след заседанието на магистратите. В захаросания текст от администрацията на скандалния съдия са посочили, че колегите му изразили „положителната си оценка за дейността на съдия Красимир Влахов като заместник на председателя на ВКС, своята благодарност към него и очакването си добрата работа и екипността да продължат да бъдат характерни за Гражданската колегия и при следващия й ръководител“. Хората на Панов обаче са пропуснали да посочат в съобщението, че с решението си за смяна на Влахов, шефът на ВКС буквално погазва магистратите от най-важния съд у нас, като буквално има налага своя пионка за шеф.Според източници от Съдебната палата Панов и Влахов са в обтегнати отношения през последните месеци. Една от причините е несъгласието на Влахов с политическите позиции, които председателят на ВКС изразява, както и провокирането на напрежение в комуникацията с останалите органи на съдебната власт и отделни магистрати. Освен огромен натиск над съдии от търговското и гражданското отделения, където се гледат делата с най-голям материален интерес, Панов въвел абсурдното правило всеки съдия, дори и шефовете на отделения, даПанов завари Влахов при встъпването си в длъжност през 2015 г. като зам.-председател на ВКС. На тази позиция той е още от 2012 г. В Темида неофициално се говори, че Панов няма да се спре и ще поиска смяната и на председателя на Наказателната колегия Павлина Панова, която бе кандидат за поста шеф на ВКС преди Панов, с удобната му съдия Мина Топузова.\n\n\n                    ", "date": "2017.10.18", "title": "Панов опита да погази съдиите (ОБНОВЕНА)"}
{"url": "http://www.monitor.bg/a/view/25209-%D0%98%D0%B7%D0%B4%D0%B8%D0%B3%D0%B0%D1%82-%D1%81%D0%BB%D0%B5%D0%B4-%D1%81%D0%B5%D0%B4%D0%BC%D0%B8%D1%86%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B8-%D0%B7%D0%B0-%D1%88%D0%B5%D1%84-%D0%BD%D0%B0-%D0%9D%D0%A1%D0%BB%D0%A1/", "text": "\n                    Нито един кандидат за директор на Националната следствена служба не бе издигнат на заседанието на прокурорската колегия на ВСС в сряда. Това означава, че на следващото заседание на колегията на 25 октомври ще е ясно кой или кои ще са номинираните за поста на административен ръководител на следствието.\n\nСпоред Закона за съдебната власт право да правят номинации имат минимум трима членове на прокурорската колегия на ВСС, главният прокурор или министърът на правосъдието.\n\nПроцедурата бе открита с решение на прокурорската колегия от 11 октомври т.г. във връзка с предсрочното освобождаване на Евгени Диков като директор на НСлС поради встъпването му в длъжност като член на ВСС, считано от 3 октомври т.г.\n\nИзборът на нов директор на НСлС трябва да се проведе на 6 декември т.г., като за целта е нужна подкрепата на поне осем от членовете на колегията, които са 11.\n                    ", "date": "2017.10.18", "title": "Издигат след седмица кандидатури за шеф на НСлС"}
{"url": "http://www.monitor.bg/a/view/30130-%D0%9F%D1%80%D0%BE%D0%BC%D0%B5%D0%BD%D1%8F%D1%82-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%B8-%D0%BF%D0%BB%D0%B0%D1%82%D1%86%D0%B8/", "text": "\n                    Депутатите поискаха от Агенцията за приватизацията и следприватизационен контрол (АПСК) да предложи поправки в закона за дейността си. От икономическата комисия дадоха срок от един месец на ръководството на агенцията, за да предложат поправки, с които да се компенсира отпадането на ипотеките и да се ограничи броя на съдебните дела срещу държавата. Агенцията има да събира над 500 млн. лв., което трудно може да се осъществи с малкия си състав, коментира Руси Статков, член на надзорния съвет на АПСК. „Преди две години бяха направени законодателни промени в ресорния закон. Тогава отпадна правото на държавата да налага ипотеки и обезпечения на собствениците на предприятия, които не изпълняват задълженията си. В момента неизрядни собственици съдят държавата за близо 50 млн. лв, обяви Статков. От отчета на ведомството за първите шест месеца на 2017 г. стана ясно, че Агенцията влага 1,5 млн. лв., за да събере глоби за 1 млн. лв. от неизрядни купувачи. Приходите от дейността на АПСК е 3 млн. лв., от които 2.5 млн. са получени след продажба на държавна собственост.\n                    ", "date": "2017.10.18", "title": "Променят закона за приватизацията заради лоши платци"}
{"url": "http://www.monitor.bg/a/view/36567-%D0%9A%D0%A1-%D0%BE%D0%B1%D1%80%D0%B0%D0%B7%D1%83%D0%B2%D0%B0-%D0%B4%D0%B5%D0%BB%D0%BE-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2/", "text": "\n                    Конституционният съд образува дело във връзка с оставката на депутата от ГЕРБ Делян Добрев, съобщиха от съда. Докладчик по делото е Константин Пенчев.\n\nИскането е от страна на Парламентарната група на „БСП за България“ и е подписано от 62-ма народни избранници. Червените внесоха документите малко по-рано през деня и искат за обявяване за противоконституционно на решението на НС, с което беше отхвърлена оставката на Добрев. В мотивите си твърдим, че НС няма тези правомощия да откаже освобождаването на Добрев, а би следвало само да потвърди оставката, каза Филип Попов от БСП. По думите му оставката е личен акт и работодател на народния представител е народът, а не НС. Според тях в случая е нарушена свободата на волеизлеяние и свободата на избор къде и какво да работи.\n\nДобрев подаде оставка като депутат на 1 октомври, като причината за това бяха обвиненията на БСП за шуробаджанащина в община Хасково. В резултат ГЕРБ оттегли подкрепата си за кмета на Хасково Добри Беливанов, а оставката на Добрев бе отхвърлена с 97 гласа „за“, 99 „против“ и 19 „въздържал се“. \n                    ", "date": "2017.10.18", "title": "КС образува дело за оставката на Делян Добрев"}
{"url": "http://www.monitor.bg/a/view/14558-%D0%92%D0%B4%D0%B8%D0%B3%D0%B0%D1%82-%D0%BC%D0%B0%D0%B9%D1%87%D0%B8%D0%BD%D1%81%D0%BA%D0%B8%D1%82%D0%B5-%D0%BD%D0%B0-380-%D0%BB%D0%B2-%D0%BE%D1%82-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "Първите 3 дни болнични ще се плащат на 50% вместо досегашните 70%\n                    Обезщетението на отглеждане на детето между 1 и 2 години ще бъде увеличено на 380 лв. Това предвижда проектобюджетът на Държавното обществено осигуряване (ДОО) за догодина. От 2014 година досега майчинството беше замразено на 340 лв. От догодина обезщетението ще бъде увеличено с 40 лв., което представлява около 75% от новия размер на минималната заплата.\n\nДруга промяна, която предвижда правителството е в размера на обезщетението за временна неработоспособност. Идеята е от 2018 година през първите три дни служителите в болнични да получават 50% от надницата си, вместо досегашните 70 на сто. Поправката, която ще бъде направена в Кодекса за социално осигуряване, има за цел да облекчи бизнеса, който поема разходите за първите три дни от болничните.\n\nПроектобюджетът предвижда още ръст на минималното дневно обезщетение за безработица. Това е компенсацията, която получават всички регистрирали се в бюрото по труда безработни, които са били уволнени или са напуснали сами. Правителството планира от догодина тези хора да получават по 9 лв. на ден, вместо досегашните 7,2 лв.\n\nВъвежда се и максимален дневен размер на това обезщетение, който ще се определя всяка година, а за 2018 година се предлага стойността му да не надхвърля 74 лв. За да бъдат намалени разходите във фонд „Безработица“ се въвеждат нови критерии за достъп. От догодина право на компенсация, заради съкращение от работа ще имат хората, които трябва да се осигурявали поне 12 от последните18 месеца. Досега обезщетението се даваше на хора, които са се осигурявали срещу риска да останат без работа поне 9 от последните 15 месеца.\n\nОт юли 2018 година също така всички пенсии ще бъдат увеличени с 3,8%. Така минималната сума за старини ще нарасне до сегашните 200 лв. на 207.60 лв.\n                    ", "date": "2017.10.18", "title": "Вдигат майчинските  на 380 лв. от догодина "}
