{"url": "https://www.monitor.bg/bg/a/view/chitalishte-obuchava-dopylnitelno-romcheta-na-bylgarski-ezik-182801", "text": "Читалищни дейци стартират допълнително обучение по български език на ромските деца от Кюстендил. Инициативата за това е на Народно читалище ,,Васил Левски 1965“ – Кюстендил, което ще наеме двама квалифицирани педагози и един образователен медиатор. Специалистите ще преминат специално обучение за работа с експериментална методология за възприемане на българския език чрез майчиния на децата. Досега такъв подход не използван в цялата област Кюстендил и ние се явяваме като новатори, съобщи председателят на читалището Петър Игов.  Допълнителното обучение ще обхване над 20 деца, като учениците ще са в начален и прогимназиален етап. Те ще бъдат разделени на две групи според нивото на владеене и знанията им по български език. „Вярваме, че преминалите обучението ще повишат качествените си показатели в училище. Отделно от това ще имат необходимите знания за успешно полагане на изпит за национално външно оценяване по български език и литература за IV и VII клас“, каза председателят на читалищното настоятелство Петър Игов.", "date": "2019.12.06", "title": "Читалище обучава допълнително ромчета на български език"}
{"url": "https://www.monitor.bg/bg/a/view/8-dekemvri-182802", "text": "", "date": "2019.12.06", "title": "8 декември"}
{"url": "https://www.monitor.bg/bg/a/view/zagl-pravim-parti-v-tramvaja-za-200-lv-na-chas-182800", "text": "Частно парти в трамвай от столичния градски транспорт излиза 200 лв. на час. Наемането на двойно съчленен трамвай, който разполага с 40 седящи места, струва 220 лв. на час, а за единично съчленен с 32 седалки – 180 лв. Чешките трамваи, които са с по-малко места – 26, се отдават за 165 лв. Това става ясно от справка на Столичната община, предоставена на „Монитор“. Тролейбусите пък излизат пък по 180 лв. Маршрутите на движение се определят от трамвайната и тролейбусната мрежа на София, а мероприятията не може да бъдат с продължителност по-малка от 2 часа, като в тях се включва времето за излизане и прибиране в депо. Най-често желаещите да наемат превоз от „Столичен електротранспорт“ са туристически агенции с цел обиколки, както и от филмови, кинопродукции и рекламни агенции. Най-често личните поводи, за които се използват електрическите возила, сасватби, Популярна практика пък е сред служители на дружеството, водачи на тролейбуси и трамваи да използуват за семейни поводи превозното средство, което управляват и в работното си ежедневие. „Дните и часовете на организиране на събитие са предмет на договаряне за всеки отделен случай. За всяко събитие се сключва индивидуален договор, в който се описват видът на превозното средство, срокът на движението му и маршрутът. Превозните средства, които се предоставят, варират в зависимост от заданието на клиента и експлоатационните възможности на дружеството ни - трамваи, тролейбуси, ретро трамваи“, заявиха от „Столичен електротранспорт“. При наемането на автобуси от столичния автопарк заплащането е на километър, като за единичните броим по 4,20 лв. на км, а за съчленените - 4,80 лв. През 2018 г. са били наети 44 автобуса, а от началото на годината - 35. Всички превозни средства на „Столичен автотранспорт“ може да се наемат при възможност, ако това няма да наруши изпълнението на транспортната задача. Не могат да бъдат наемани обаче автобуси, които са купени със средства по европейски програми. Също така е разрешено да се движат само на територията на Столичната община. В Пловдив наемането на автобус за ден в различните транспортни фирми в града излиза между 140 и 350 лв. на ден, установи проверка на „Монитор”. Цената е в зависимост както от броя на пътническите места, така и от маршрута. За по-дълги разстояния се плаща пробег на километър, който е около 0,55 - 0,60 лв. За наемане на автобус за чужбина по-малките автобуси вървят по-евтино. Така например за микробус с 8 пътнически места трябва да се плати както наем, така и пробег, който е около 0,65 - 0,70 лева на километър. За 20-местен автобус сумата скача двойно, а за по-големите 50-местни наемът за един ден варира от 220 до 260 лева, като цената на километър пробег у нас е около 1,40 - 1,50 лева, а за чужбина е с около 5 - 10 стотинки по-скъпо. 190 лв. искат превозвачески фирми за наем на автобус за по малко от ден във Варна, като събитието – сватба или погребение, е в рамките на града. За цял ден 20-местен автобус е 160 лв., като за града цената е 1 лв./км, а извън града – 1,10 лв./км. При 30-местен автобус цената за ден е 260 лв. при 1,50 лв./км в града и 1,55 лв. извън него. За 50-местен автобус цената е 330 лв. при 1,70 лв./км в града и 1,75 лв. извънградско. Офертата при извънградския транспорт е по-висока, защото на шофьора, ако е необходим такъв. От общинския превозвач „Градски транспорт“ във Варна заявиха, че не дават автобуси под наем за различни събития. От частния превозвач „Транстриумф“ пък казаха, че за година са имали 1 - 2 оферти за наем на техни автобуси за сватби и нито една за погребения. Обяснението е, че фирмите, сватбените или траурните агенции разполагат със свой транспорт и го включват в общата оферта за услугата си. Организирането на мероприятие с бургаски автобус в рамките на града от общинския превозвач „Бургасбус“ излиза 60 лв. За извънградски курсове тарифата е различна и се изчислява на километър. „В този случай наемът е от 1,50 лв. до 1,70 лв. в зависимост от разстоянието, което ще се изминава“, обясниха от фирмата. За наемане на автобус в рамките на града и на близки разстояния такса престой не се начислява. За по-далечни разстояния първите два часа престой са гратис, а след това се начисляват по 5 лв. на час.  Средно между 40 и 50 автобуса се наемат годишно от общинския превозвач на Бургас. Според статистиката на дружеството през последните две-три години „Промяната не е драстична, но има такава тенденция“, обясниха от компанията. Според експерти причината била в нелоялната конкуренция, практикувана от частници, които били склонни да не начисляват ДДС, ако клиентът не държи на фактура, и така подбивали цената. В Добрич пък цената на километър при наемането на микробус или автобус от фирмите е 2 – 2,10 лв. на километър, която включва и престой.", "date": "2019.12.06", "title": "Правим парти в трамвая за 200 лв. на час (ТЕМАТА)"}
{"url": "https://www.monitor.bg/bg/a/view/sedmichen-monitoring-2-6-dekemvri-182796", "text": "Разни хора, разни идеали. Разни репортери, разни класации. Разни експерименти и провокации, разни реакции. Ако човек се задържи покрай телевизора по времето, когато там се излъчват новинарските емисии, рязко му идва от раз да види сметката на дистанционното. Седмица, в която медиите ни убеждаваха, че шаранът бил евтин, а магазинерите усилено не четяха вестници. Контролираната от олигарха Прокопиев среда оказа топъл прием на новоизбрания главен прокурор Иван Гешев в Брюксел. Ако някой е мислил, че клонингите на разградското лъвче, взело на няколко скока пътя към светлото издателско поприще, ще отразят посещението безпристрастно, калкулацията му е била погрешна. Находка на деня: игла в пържола. Докато бг мамите умуват какво и как е било инжектирано в месото с нея, изследователска група от японския университет „Мейджи“ е подала заявка за провеждане на експеримент по отглеждане на човешка жлеза в организма на прасе. Подобен експеримент в скоро време няма да може да бъде провеждан у нас – покрай африканската чума „материалът“ намаля с една пета. На този фон логично идва и информацията, че свинското месо е поскъпнало със 17% този ноември спрямо същия месец на миналата година. От Комисията по стоковите борси и тържищата отчитат, че това са най-високите цени за последните 10 г. А с пуйките как стоят нещата? Както изглежда, на Коледа от фурната ще ни се пуйчи пуйка с кестени вместо свинска мръвка, а на Нова година може да се сервира шаран. Тогава цените на рибата евентуално няма да са никулденски. В понеделник България се прости завинаги с един емблематичен за българското кино актьор. Звездата си остава звезда и на небосклона. Поклонението пред Народния театър каза всичко за отношението на хората към големия Стефан Данаилов. Искаше ми се поне той да бъде отминат от човешката злоба, която се излива в социалните мрежи. Не би. Намериха се гнусни тролове, които да изрецитират дежурната си реплика за „един комунист по-малко“. Простено да им е! От който трябва. Тук, на земята, опрощение за тези същества няма. Пътна карта с мерки за подобряване на медийната среда – това са предложили представителите на организацията „Репортери без граници“. За границите ясно, но къде са репортерите? Не ги виждам, да се покажат. С лицата и имената си. С 25 години и повече журналистически стаж и две издадени книги така и не съм достигнала до нивото да бъда анкетирана от високоуважаваната организация „Репортери без граници“. Висока е фрийленсър летвата явно. Полин Адес-Мевел и Кристоф Делоар биха могли да си хванат пътя и без допълнителни срещи, защото така или иначе информацията, която достига до тях, е манипулирана и изкривена до безобразното 111-о място за свободата на словото. Въпреки това им препоръчвам да направят една елементарна проверка – колко от участниците в анкетите им са работещи журналисти и колко – диван репортери. Може да кажат евентуално и колко от анкетираните са били на работа или работят и в момента за един олигарх със запорирано имущество. Прозрачността изисква тези неща да се казват. Иначе и анкетите, и изводите от тях са чиста проба манипулация. 20 топадвокати шиканират делата в спецсъда, стана ясно на семинар за антикорупционното законодателство и практиката на магистратите. Причината за разтегливостта на процеса е, че съдиите са принудени да се съобразяват с графика на защитниците, които се прехвърлят от зала в зала и от дело на дело. Така ако нормалните дела с по-малък брой подсъдими и извън фокуса на общественото внимание приключват в рамките на три до шест месеца, то „специалните“ минават всякакви срокове. Ако не може да се спусне някакво ограничение за делата, които един защитник е в състояние да поеме, без работата му да води до безкрайни отлагания, то явно схемата не е домислена. Дълги години законодателните инициативи бяха приоритет на адвокатското лоби. Прокуратурата и съдът имат много да наваксват, докато системата проработи действително. Да сте чували инициативата „Правосъдие за всеки“ да даде конкретни мерки как да се спре порочната практика с безкрайните отлагания на делата? Не й е работа да го прави. Тя реформира съдебната система предимно с протести. Забавно става, когато парите за това свършат. Въздухът в „Красна поляна“ щял да бъде филтриран с приставки на 2000 комина в квартала. Пречиствателите щели да се предоставят безвъзмездно на живеещите там с финансиране от Столичната община. Днес там, утре - и в други квартали, в които се горят гуми, дрехи и други боклуци. А филтри на боклуците, които се пафкат по спирките на градския транспорт, ще има ли? За едни непушачи, принудени да дишат споделено цигарения дим, питам. Иначе много обичаме да копираме чуждия опит, но в това отношение сме с железни принципи – правата на другите не ни интересуват. 840 дела срещу магистрати водел един роден бандит с крокодилски псевдоним и ранима същност, който постоянно се възприемал като жертва. Завалията, има много време да разсъждава кои права са му накърнени. Интересно попадение е обаче, че служебният му защитник в повечето случаи бил един. В задачата се пита само – освидетелстван ли е Крокодила, че да се възползва от адвокатската врътка, с която се точат пари от Бюрото за правна помощ. Мис Жаба била за кратко в затвора за убийство по непредпазливост. Докато чакала хората да я позабравят, научила, че в затвора ще идва цирк. - Ихааа - казала тя, – тъкмо имах нужда от малко развлечение и разнообразие. Надзирателят обаче я изгледал и казал: - По настояване на директора на цирка животните с големи усти няма да се допускат до представлението. Жабата си стиснала устичката на фунийка и казала: - Ей сега Крокодила го прецакаха яко. Така жалбите станали 841. Уточнение: поднасям искрените си извинения на Крокодила Гена, който се почувства обиден, че съм го нарекла Емил. Кампания в София за спасяването на най-старото и все още – по чудо – действащо кино в София „Влайкова“. Ако кинодейците се бяха сетили овреме, нямаше да е толкова уникално, че в столицата има оцеляло кино. Прожекцията в кино „Влайкова“ свърши, лампите светнаха. Г-жа Стоянова установи, че през цялото време е стояла в полупразната зала до г-н Стоянов. Пое дъх, както многократно беше правила в дългогодишното им семейно съжителство, и се развика: „Мръсен негодник! Така значи гледаш детето, докато аз гледам нещастната си болна майка!“ И в четвъртък се убеждаваме, че „Репортери без граници“ не четат вестници. Не си проверяват и пощата. От доста време така. Дано журналистите от кръга „Капитал“ имат по-голям късмет и да се доредят до среща с тях, че да не ги мислим. В петък социалните мрежи прегряха от коментари за невъзпитан депутат, който се интересува от бельото на репортерка. Чувството за хумор, проявено от депутата от „Обединени патриоти“ (НФСБ) Петър Петров в сряда, показва само едно – този народен представител не си е взел бележка от гафа, който допусна спрямо децата с увреждания. Такова поведение, ненормално във всяко едно отношение, заслужава всички критики, които се изсипаха върху голата депутатска глава. Информация на ухо: Бельото на Петров било дантелено. Петък, ден на майстора. Министърът на правосъдието Данаил Кирилов прие в кабинета си осъден убиец. Австралийският гражданин Джок Полфрийман изостави каубойските си одежди, за да се докара в подходящ вид за срещата, на която се явява като представител на Българското затворническо сдружение за рехабилитация. В графика на министъра дали ще се намери място за някоя и друга регулярна среща с Емил Милев - Крокодила? И той има какво да каже за проблемите в затворите.", "date": "2019.12.06", "title": "Седмичен мониtоринг  (2 – 6 декември)"}
{"url": "https://www.monitor.bg/bg/a/view/specheli-igri-na-voljata-i-200-000-lv-182805", "text": "Добрин е големият победител в първия сезон на \"Игри на волята\". Той си заслужи любовта на зрителите и чек за 200 000 лв. До финалните две битки стигнаха учителят по физкултура Юлиан, оперната певица Ана-Мария, акробатът Добрин и шофьорът Веселин.  В началото на края четиримата участници трябваше да мерят сили в игра за баланс. Веско, който се прочу с израза \"Изглади ми ризата\", надви пръв конкурентите си. Добата втори успя да се справи със задачата. Юлиян изоставаше през цялото време, но все пак успя да надвие Ана-Мария. Втората битка в епизода тази вечер бе предимно за сила и издържливост с пъзел накрая. Добрин пръв се справи със задачите, а Юлиян се класира след него. Веско се затрудни със задачата с пресмятане и това му коства шанса за голямата награда. Припомняме, че Юлиян си спечели много неприятели в предаването, тъй като често влизаше в конфликт и обиди много от съотборниците си. Но той  определено се доказа като най-комплексен играч в битките и неведнъж спасява племето си в безнадеждни моменти.  Веско беше любимец на зрителите, докато не постъпи изключително грозно с Ана-Мария. Оперната певица беше най-слабото звено във всеки отбор, в който попадаше. Стигна се до етап в играта, в който заради нея отпадна Март и това беше първата провокация за Веско срещу нея. След това Ана-Мария изпрати и него на номинация и след като победи близначките, той накара Ана-Мария да му изглади ризата и да го нарича г-н Панчев. С това тя излезе жертвата, а той си спечели репутация на женомразец.  Добата бе единственият играч с кауза - неговата мечта е да спаси планетата и именно в тази посока акробатът твърди, че ще изхарчи голямата награда. Останалите членове от отбора на Траките често му се подиграваха, но той бе сред най-чистосърдечните играчи. ", "date": "2019.12.06", "title": "Добата спечели \"Игри на волята\" и 200 000 лв."}
{"url": "https://www.monitor.bg/bg/a/view/trima-postradaha-pri-eksplozija-v-ceh-za-biogaz-182799", "text": "Трима мъже са пострадали при експлозия в цех за производство на биогаз в село ямболското село Симеоново.  Около 15.30 часа, в дежурната част на ОДМВР - Ямбол е постъпил сигнал за инцидент в цех за събиране и обработка на животинска тор за производство на биогаз (метан) в Симеоново, съобщиха от МВР. Незабавно към мястото са насочени екипи на полиция, пожарна и Бърза помощ. По първоначални данни, след експлозия, без последвал пожар, един от работниците е пострадал по-сериозно, а двама са леко ранени. Тримата са транспортирани в МБАЛ – Ямбол за преглед и лечение. Няма опасност за населението в района. На местопроизшествието се извършват процесуално-следствени действия, образувано е досъдебно производство.", "date": "2019.12.06", "title": "Трима пострадаха при експлозия в цех за биогаз"}
{"url": "https://www.monitor.bg/bg/a/view/chetirima-ubiti-sled-strelba-vyv-voennomorska-baza-na-sa-sht-vyv-florida-182797", "text": "Нападател с огнестрелно оръжие откри огън в американската военноморска база в Пенсакола, щата Флорида. Убити са четирима души, включително нападателия, предаде Асошиейтед прес, цитирайки полицията. 11 души са били простреляни, включително двама заместник-шерифи. Единият от тях е убил нападателя. Стрелбата, открита в една от учебните сгради на базата, е предизвикала масивен отговор от страна на правоохранителните сили, при което базата е била затворена. Обстоятелствата не са ясни, не се съобщава дали стрелецът е бил военен. В базата работят над 16 000 военни и 7400 цивилни. Тя е една от най-големите и най-известните бази на ВМС на САЩ. Заема обширна територия по крайбрежието на Мексиканския залив в най-северозападния район на Флорида, близо до границата с щата Алабама. Играе ключова роля в местната икономика. Там е базиран и прочутият въздушен демонстрационен екип \"Сините ангели\" на американските въоръжени сили, там се намира и Националният музей на военноморската авиация на САЩ - популярна туристическа атракция в тази част на Флорида. Днешната стрелба в Пенсакола е втората във военноморска база на САЩ тази седмица. Моряк от американска подводница в Пърл Харбър, на Хаваите, откри огън срещу трима цивилни служители в сряда, като уби двама, преди да се самоубие.", "date": "2019.12.06", "title": "Четирима убити след стрелба във военноморска база на САЩ във Флорида"}
{"url": "https://www.monitor.bg/bg/a/view/lozan-s-nova-politicheska-rech-v-syrceto-na-temida-182803", "text": "Скандалният шеф на Върховния касационен съд продължи с традицията си да чете политически речи в сърцето на Темида. 4 години след като изуми обществеността с откровено политическото си слово „Не на страха“, той отново събра отбрани грантаджии в Зала „Тържествена“ на Съдебната плата в София. Поредната кампания на Панов този път бе замаскирана като конференция на тема „Независимостта на съда – актуални аспекти в практиката на Европейския съд по правата на човека“. На събитието официални гости бяха зам.-председателят на Европейския съд по правата на човека Робърт Спано, като и представителят на България в ЕСПЧ Йонко Грозев. В същото време бе посочено, че поканени били и всички съдилища в страната, но в залата присъстваха само 45-50 гости. Сред тях се открояваха Атанаска Дишева от Съдийската колегия на ВСС, шефът на ССБ Калин Калпакчиев заедно с други от членовете на съюза – Весислава Иванова, Нели Куцкова, Атанас Атанасов, Мирослава Тодорова. В обичайния си стил Панов поиска промени в конституцията и се оплака от „всевластната прокуратура“ и „заплаха от пълзяща автокрация“, а пък съдът бил останал „единственият ориентир за посоката право напред, в която трябва да се движим“. Освен това се опита да обясни как държавното обвинение влияело върху кариерното развитие и атестацията на съдиите, въпреки че това са въпроси, с които се занимава единствено съдийската колегия на Висшия съдебен съвет. Нито един от присъстващите магистрати обаче не го поправи, най-вероятно защото тази теза се лансира от близо месец от грантаджийските медии и съдии. В речта на Панов силно впечатление направи и частта, в която той призова съдиите да обясняват публично решенията си. Същият призив преди година отправиха изданията от „Телеграф медиа“, подкрепени от останалите национални всекидневници. Под надслов „Правосъдие на светло“ се проведе и среща между главните редактори на изданията, инициирали идеята за повече публичност в Темида и представители на ВСС, сред които главният прокурор Сотир Цацаров, председателят на Върховния административен съд Георги Чолаков, представляващият ВСС Боян Магдалинчев и говорителите на съдийската и прокурорската колегия в съвета Цветинка Пашкува и Даниела Машева. На срещата обаче Панов демонстративно не се появи, въпреки отправената покана към него. От друга страна планът на Панов за ново очерняне на България пред високопоставени чужди представители не успя. Зам.-председателят на ЕСПЧ Робърт Спано обясни пред присъстващите, че ситуацията в страната ни далеч не е толкова страшна, колкото я описват Панов и останалите грантаджии. Той даде пример с родната му Исландия, в която миналата година политическите сили в страната буквално си „инсталирали“ свои хора в новосъздадения третоинстанционен съд.", "date": "2019.12.06", "title": "Лозан с нова политическа реч в сърцето на Темида"}
{"url": "https://www.monitor.bg:443/bg/a/view/njama-vinovni-za-smyrtta-na-3-godishnija-aleks-182786", "text": "Министърът на здравеопазването Кирил Ананиев получи окончателния доклад от проверката, която възложи на Изпълнителна агенция „Медицински надзор“ по случая с починалото 3-годишно дете, съобщиха от пресцентъра на здравното министерство.  Окончателният доклад потвърждава причината за смъртта на 3-годишния Алекс – тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези, които са от съществено значение за изключително бързото развитие на болестта, разясняват още от здарвното ведомството. Проверката на Изпълнителна агенция „Медицински надзор“ не е констатирала пропуски в диагностично-лечебния процес. От днес директорите на лечебните заведения са възстановени на работа. В Министерството на здравеопазването са постъпили и констативните протоколи както от проверките в лечебните заведения СБАЛДБ „Проф. д-р Иван Митев“, УМБАЛСМ „Н.И.Пирогов“ и УБ „Лозенец“, така и в практиката на личния лекар на детето. Всички получени от ИАМН доклади – два предварителни и един окончателен, както и съпътстващите протоколи, независими експертизи и документи от хода на проверката, ще бъдат предоставени на Прокуратурата, която също се сезира по случая. Целта е да бъде оказано пълно съдействие на компетентните органи в хода на разследването. 3-годишното момченце почина на 14 ноември, а родителите му обясниха, че са били разкарвани между три болници в столицата - Педиатрията, \"Пирогов\" и болница \"Лозенец\". ", "date": "2019.12.06", "title": "Окончателният доклад: Алекс починал от пневмония, няма пропуски в лечението "}
{"url": "https://www.monitor.bg/bg/a/view/sedmichen-horoskop-za-7-13-dekemvri-182793", "text": "Вижте какво вещаят за вас звездите за предстоящата седмица. Очертава се знаменателна седмица, в която ще постигнете напредък в делови план, в личната ви и търговска инициатива, но що се касае до връзките ви ще попадате все на неравностойни любовни партньорства, ще правите компромиси и ще се ядосвате после на себе си. На 8-ми е Ден на сърцето и сърдечните работи. На 9-ти някои ангажименти ще се подновят, други ще се забравят и разрушат. На 10-ти Всичко предприето ще привлича спонсори, ще носи късмет и ползи. На 11-и Венера е в прегръдките на Сатурн и за родените около 10 април това ще носи авантюри, ревност и раздели. Седмица на придобивки и уреждане на важни дела. На 8-ми Родените в първите дни на зодията може да ударят джакпота в живота. От 9-и планетата на бизнеса и търговската инициатива Меркурий вече няма да ви гледа в опозиция. Ще получите и нова информация даваща възможност да тръгнете в желаната от вас посока. На 10-ти вечерта не оставайте сами. На 11-ти е важно всичко да се дели поравно.Тръгнете смело към важни сделки, пътувания и преговори. Връзките ви ще се стабилизират, а родените около 10 май може да получат и предложение за брак. Предстоящото пълнолуние ще напълни банковата ви сметка. Предстоящото пълнолуние ще противопостави Луната от вашия знак на Слънцето и Меркурий от Стрелец, а Нептун от Риби ще дърпа конците и ще ви кара да се държите като марионетка. На 8-ми съдбата завърта своето колело, запраща някой надолу и издига друг до висините на триумфа и постиженията. На 9-ти Печелите съюзници и симпатизанти. На 10-ти не изпускайте ръководната роля и се намесете в нужния момент. 11-12-и ще бъдат тежки и рискови дни за вас. Смирете амбицията, не планирайте старт на съвместни проекти и не правете опити да излизате от средата си. Всичко да е дозирано, премерено и с мярка. 7-и 13-и са дните с най-голяма тежест, с много грижи за вас и с неблагоприятно стечение на обстоятелствата. На 8-и идват придобивки поради елиминацията на конкурент. Нещо непредвидено ще изскочи и ще ви вкара в нов коловоз. 9-10-и залагат нови отношения и правила. По дрехите ви ще ви посрещат и по делата и ума ще ви изпращат. 10-ти е ден на важни делови срещи.Отделяте своите от чуждите, набелязвате бъдещите задачи. 11-и е ден на агресия, на неравностойни и рискови връзки. 12-и носи помирение, но на 13-и попадате в капани. 7-и е ведър и хармоничин ден, но 8-9-и ще дойдат с конфликти и неочаквани случайности, с неприятни срещи и взаимодействия, които ще ви ограбват душевно, материално и физически. Бъдете дипломатични и в следващите два дни, за да доминирате в средата си и да получите каквото ви е нужно. От нещо дребно може да възникнат проблеми и да се случат събития, които да объркат планове и намерения. На 11-ти ще намерите изход от засадите и капаните На 12-и ще разделите неделимото преди, а на 13-и ще направите силен и обезпечаващ ход. Настоящият период има за вас своята светла и тъмна половина. На 8-ми съдбата ще елиминира конкурент, ще парира опитите на някой да ви навреди и подлее вода. На 9-ти Променяте начина си на работа и живот. До 10-и ще постигате методично целите си, ще получите и уредите нужните ви субсидии и оферти, ще се радвате на разбиране и протекции. Чакайте подаръци от съдбата, уреждане на важни за бъдещето ви споразумения и договори. Търсете спонсори и съюзници. На 11-12-и газите в тресавище от болки, грижи и неприятности. Ще получите нови предложения и назначения. Запазете неутралитет на 13-и. На 7-и не се опитвайте да надскочите себе си, а на 8-и бъдете внимателни с техника и транспорт. Ден на неочаквани обрати особено за родените в третата декада. 9-10-и са дни на активни действия в посока на бизнес интересите ви. 9-ти е благоприятен за сключване на нови договори. Не отминавайте без внимание всяко предложение. На 11-и не рискувайте в любовните връзки. Венера е в прегръдките на Сатурн. Родените около 10 януари трудно ще се справят с изкушенията. На 12-и духовете се успокояват. На 13-и пренебрегвате задълженията си и грешите. 8-10-и са три дни, в които програмата, намеренията и отношенията ви коренно ще се разбъркат, променят и поемат в различна от планираната посока. Бъдете много внимателни в неделя. Не тръгвайте рано на път, особено ако условията не са подходящи. Луна и Уран ви гледат в опозиция. В тези дни не давайте и не взимайте заеми. На 9-ти не бързайте да започвате нови дейности. На 10-ти Всеки компромис ще ви носи грижи и ядове. На 11-и смирете недоволството, за да не изпуснете контрола в ситуацията. На 12-13-и влизате във форма и постигате напредък. На 7-и проблемите се уреждат. На 8-и отвявате конкуренцията и получавате изгодни предложения. Животът на много от вас радикално ще се промени до дни. От 9-и планетата на бизнеса и търговската инициатива Меркурий навлиза във вашия знак. И докато другите се стягат повече за празниците, вие може да направите своя изненадващ и печеливш ход в бизнеса. На 10-ти свикайте и семейния съвет, обсъдете належащите инициативи и действия. На 11-ти бъдете умерени в искания и претенции. Довършете започнатото и си вземете своето. Чакайте награди и повишение. В събота непрежението ще нараства и лесно ще се изпокарате. Но от утре ситуацията ще се промени. Късметът ви се отпушва, в живота ви се появява важен покровител, спонсор и благодетел. Ще ви се обаждат с предложения, ще направите своя силен и обезпечаващ бъдещето ход, а някой може и да се ожени. На 9-ти Външните промени ще се отразят положително на вътрешно ниво. До 10-и чакайте изгодна сделка, поръчка и пари в брой. На 11-и е точният съвпад на Венера и Сатурн във вашия знак. Той събира старото с младото и богатото с бедното. Чудесен съботен ден с много варианти за приятни преживявания. Това не може да се каже за следващите три дни, в които ще се печете на бавен огън, ще давате повече отколкото ще получавате и плановете ви ще се променят в нежелана посока. На 8-ми Нещо, което сте смятали да ви излезе евтино ще се окаже двойно по-скъпо и губещо. На 9-ти променете прическа и визия и другите може да погледнат различно на вас. На 10-ти Разделете приятелите от враговете и направете нужния болезнен избор. На 11-и взимате и това, което не ви дават, държите се агресивно и предизвикателно. На 12-и всичко да се дели поравно. На 13-и не престъпвайте закона. На 8-ми всяко добро дело ще се отплаща и носи радост. На 9-ти извършете цялостно преобразяване, променете поведението и отношенията си и ще излезете на челни позиции. На 10-ти всичко предприето ще носи късмет и ползи. До 11-и ще постигате максималното в ситуацията, в която се намирате. Пълнолунието ще напълни потребителската ви кошница. Чакайте извънредни пари и придобивки. Някой ще се похвали и с повишение или с така желаното преназначение. Нарастват личните ви амбиции и възможности, но на 11-и е добре да се поспрете. На 12-и спазвайте закона, а на 13-и действайте и вървете напред.", "date": "2019.12.06", "title": "Седмичен хороскоп за 7-13 декември"}
{"url": "https://www.monitor.bg:443/bg/a/view/dirigent-skochil-ot-prozorec-zaradi-pojar-v-hotel-182787", "text": "Младият диригент Димитър Косев разкри от личния си профил във Фейсбук драматични подробности за пожара, опустошил рано заранта в четвъртък ресторанта в старозагорския хотел „Железник“ и едва не станал причина за смъртта на някои от общо 40-те отседнали там гости на Града на липите. 27-годишният талантлив изпълнител, който през 2017-а дирижираше на стадиона в Стара Загора песента „Барселона“ за мача между тима на Христо Стоичков и испанския гранд е написал:„Хотел Железник  – Стара Загора. 4:19 ч. Сутринта. Това е прозорчето, през което успяхме да скочим, за да се спасим от капана, в който бяхме хванати всички в хотела. След 50-минутен опит на рецепционистката и вечерната охрана да изгасят сами пожара, бе подаден сигнал към 112. Тогава бяхме събудени от нея, тропайки от врата на врата по етажите. Вече беше твърде късно… Без известителна система, без евакуационно осветление, без осветление на 2-ри и 1-ви етаж и при ЗАКЛЮЧЕНИ врати на аварийните изходи на всеки етаж (външна стълба), за да не влизат хора отвън. При нулева видимост, дезорентиран и задушавайки се от всичкия дим, който беше обгърнал цялото стълбище, бе късмет, че успяхме да стигнем и скочим от този прозорец. Линейка, спешно, реанимация...но концерт вечерта / В Ловеч с оркестъра на старозагорската опера/имаше, на столче и с една ръка, но пък мина хубаво.“ Стотици приятели на диригента са отбелязали публикацията и са я коментирали. Сходна история за случилото се разказаха и други по чудо отървали се само с уплахата наематели на стаи в хотела същата нощ. Според тях служителите са действали неадекватно, опитвайки се сами да гасят, наместо да потърсят веднага съдействие от пожарната в Града на липите.", "date": "2019.12.06", "title": "Диригент скочил от прозорец заради пожар в хотел"}
{"url": "https://www.monitor.bg/bg/a/view/vseki-vtori-ne-kazva-nazdrave-182804", "text": "Младите мислят, че традиционните добри маниери и любезност са старомодни и имат нови правила за поведение, съобщи в. \"Дейли мейл\". Цели 40 процента не биха отстъпили място на възрастни или на бременна жена в обществения транспорт. Една трета не се срамуват да се прередят на опашка, а почти половината не биха казали \"наздраве\", когато някой кихне. За 84 процента думи като \"благодаря\" и \"моля\", или да държиш отворена вратата на някого, са си просто старомодни. Да пропуснеш жена да мине първа също е демоде. Задължително за младите е да не се наднича в чужд телефон или съобщения в социалните мрежи, както и да не се разглеждат нечии снимки без разрешение. Най-големите прегрешения за младите са да се хвърля боклук, да се пуска силно музика на обществено място, да се говори високо в обществения транспорт, или да се използва телефон на масата. Недопустимо е също да се четат чужди съобщения, да се гледа телефонът или да се оставят слушалки на ушите по време на разговор, да си направиш чай, без да предложиш на останалите. Цели 70 процента от британците мислят, че хората вече не са толкова любезни, колкото преди 10 години. Анкетата е направена от фирмата \"Привилидж мотър иншурънс\".", "date": "2019.12.06", "title": "Всеки втори не казва „наздраве“"}
{"url": "https://www.monitor.bg:443/bg/a/view/izvadiha-na-pokaz-haznata-na-naj-starija-ni-manastir-182788", "text": "Съкровище, най-вероятно хазната на най-стария в Европа действащ манастир -“Свети Атанасий“ край чирпанското село Златна ливада, може да бъде видяно в старозагорския регионален исторически манастир. За Деня на банкера, 6 декември, там  показаха за пръв път 919  монети /т.нар. билонови скифати/, сечени при управлението на византийските императори Мануил /1118-1181/ и Андроник /1183-1185/  Комнини /ХІІ в./. Гърненцето с бронзовите и леко покрити със сребро монети са намерени в дома на козар от  село Зетьово в хода на спецполицейска акция през пролетта на м.г. В досъдебното производство притежателят , 58-годишният Славчо Христов признал, че се натъкнал на имането при нелегални разкопки  като ползвал модерен металотърсач, закупен под предлог че ще дири самородно злато и останки от метеорити. По думите на куратора на изложбата, специалистът по нумизматика в РИМ – Стара Загора Марияна Минкова монетите най-вероятно са били заровени от монасите, за да ги опазят от рицарите на Фридрих Барбароса /Швабски/, които преминавали през българските земи на път за Светите места през далечната 1189 година. Първоначално се смятало че гърненцето е на принадлежало на жител от средновековното селище Близеос, което се намирало в района, но при проучванията на останките му станало ясно, че населението му едва ли е разполагало с такова богатство. Затова учените – историци смятат, че далеч по-вероятно е това да дарения за основания от свети Атанасий Летни още през 344 година при пътуването си за вселенския събор в Сердика манастир. Минкова припомня, че рицарите са дошли откъм Филипопол,презимували в град Боруй и преди да потеглят към Константинопол изклали населението и опожарили крепостта. На монетите има изображения на Богородица и коронясвания от нея император и образа на Божия син.Все още не е изяснена покупателната им стойност . Редом с монашеското имане са показани открити през това археологическо лято монети на територията на археологическия резерват „Августа Траяна“ и няколко съвременни фалшификата, иззети при полицейски акции .", "date": "2019.12.06", "title": "Извадиха на показ хазната на най-стария ни манастир"}
{"url": "https://www.monitor.bg:443/bg/a/view/novi-sluchai-na-a-ch-s-po-gligani-v-blagoevgradsko-182783", "text": "Два нови случая на АЧС при диви свине са установени в района на Благоевград. След изследване на пробите от отстреляните в „Държавно ловно стопанство Благоевград“ животни, беше потвърдено, че са носители на вируса. Това беше съобщено от Югозападното държавно предприятие (ЮЗДП). Труповете са унищожени съгласно изискванията , а ловците твърдят, че не имало първични индикации за наличието на болестта. Очаква се дейностите в инфектираната зона да бъдат ограничени и да бъде обозначена със забранителни табели. ЮЗДП призовават към спазване на мерките за биосигурност в превенцията и борбата с АЧС.", "date": "2019.12.06", "title": "Нови случаи на АЧС по глигани в Благоевградско"}
{"url": "https://www.monitor.bg:443/bg/a/view/mila-jovovich-kachi-22-kg-po-vreme-na-bremennostta-si-snimka-182784", "text": "Актрисата Мила Йовович е качила 22 килограма по време на бременността си. Това обяви самата тя, като не пропусна да разкаже на феновете си с какви предизвикателства се е сблъскала досега в очакването на третата си рожба. Звездата от „Заразно зло“ обясни, че девет седмици я делят от голямото събитие – раждането на дъщеричката й. Искам да кажа, че този път не съм тренирала по време на бременността, както правех преди, но и съм супер параноична и наистина внимателна да не направя нещо, което би довело до риск от спонтанен аборт“, обяснява Йовович. Повод за притесненията й е абортът, който се наложи да направи преди две години, тъй като раждането започна още през четвъртия месец от бременността. Бебето, което ще се роди в началото на месец февруари, ще бъде трето дете за актрисата и съпругът й – режисьорът Пол У. С. Андерсън. Двамата са семейство от 2009 г., като вече възпитават 11-годишната Евър и 4-годишната Дашиъл.", "date": "2019.12.06", "title": "Мила Йовович качи 22 кг по време на бременността си (СНИМКА)"}
{"url": "https://www.monitor.bg:443/bg/a/view/nigeriec-se-razvihri-kraj-skarata-za-nikulden-v-zarata-182789", "text": "Живеещия от четвърт век в Казанлък нигериец Стивън Ипке  се превърна в основна фигура за старозагорци, които обсадиха централния градски парк „Пети октомври“ в празничните дни около Никулден и Коледа.  Афроамериканецът е добре познат на всички, които през лятото катерят Бузлуджа за събора на БСП. Сега е надянал червена шапчица на джудже и свещенодейства край скарата с кебапчета и пържолите, които се предлагат с чаша греяно вино в студа. 58-годишният нигериецът, който преди време с голи ръце обезвреди крадец, проникнал в магазинчето му за бързи закуски и лично го заведе в полицията със свински опашчици около китките, обяснява, че заран хваща първия микробус от Града на розите за Зарата, за да подготви по собствена рецепта каймата. „Бизнесът си е бизнес, без значение дали скарата ти дими на Историческа поляна или край елхата, хората искат да хапнат нещо вкусно …“, обяснява той и залага на качеството и количеството, а не на изкуствено завишените цени на вкусотиите си. За догодина Стивън си е обещал да направи тандем с танзаниеца Джоузеф Малиса от Велики Преслав, който е сред редовните участници в патриотичните възстановки на връх Шипка  и двамата да покажат как България може да стане втора родина на родените в Африка.", "date": "2019.12.06", "title": "Нигериец се развихри край скарата за Никулден в Зарата"}
{"url": "https://www.monitor.bg:443/bg/a/view/izprashtame-stojanka-na-rojdenija-den-na-lambo-182790", "text": "В живота на поколения българи има непоклатими жалони, които правят битието някак ни по-подредено и поносимо. Духовни стожери, които ни съпътстват в годините, доказвайки, че човек има сили да върви срещу проблемите, болката, възрастта и смъртта, за да продължи да бъде полезен и да носи радост и упование на другите. В 6.20 сутринта навръх Никулден още един такъв морален титан рухна и направи света по-тъжно място: великата комедиантка Стоянка Мутафова си отиде 2 месеца преди да навърши 98 години, точно на именния ден на любимия си Нейчо. Поклонението пред голямата актриса ще се състои на 9 декември (понеделник) от 11 до 16 ч. във фоайето на Сатиричния театър, с който бе свързана кариерата й в продължение на 7 десетилетия. Там България ще се сбогува с една от любимите си звезди точно на рождения ден на друг огромен артист, когото изпратихме седмица по-рано – Стефан Данаилов. И Ламбо, и Стояна прекараха последните си отредени дни в реанимацията на Военномедицинска академия, където лекарите полагаха всички възможни усилия за спасяването им. Уви, има ситуации, в които медицината е безсилна. Стоянка Мутафова почина от усложненията след жлъчна операция и развилия се впоследствие сепсис, изтощил организма й. Според близките й, до края тя така и не е узнала за кончината на своя по-млад колега Стефан Данаилов. „Ние се познавахме от 40 години, но не личното ми отношение е важно. Кака беше пример за професионализъм, за емоционалност, за човек, който не е безразличен към случващото се на улицата, за личност, Искам всички да я запомнят така. Тя беше истинска жена и дама, с която можехме да говорим както за деца, така и за политика и литература. Важно е оттук нататък как ще съхраним ценностите, които тя изповядваше и защитаваше“, сподели за „Монитор“ Калин Сърменов – директорът на Сатиричния театър, на който Мутафова изцяло бе отдала таланта и енергията си. „Родена аристократка, шут – по призвание... Една от най-големите Дами в българския театър... Жена – история, не само по висотите на своя интелект, а и като творец, спомогнал за създаването на Сатиричния театър и неговия облик...“, написаха колегите й в сайта на Сатирата. Актрисата от трупата Добрина Гецова – единствената, която някога е дублирала Стоянка на сцената (поради заболяване на комедийната прима я е замествала в част от представленията на „Скакалци“ от Ст. Л. Костов), сподели: „Познавахме се още когато тя беше млада актриса и участваше в спектакъла „Свекърва“ на Ямболския театър. Винаги ще я помня на сцената. Стоянка живееше, за да е изправена на сцената, пестеше силите си през деня, за да е вечер на сцената най-енергична, най-активна, най-ефектна. И съумяваше да го постигне“. Дългогодишният председател на фондация „А'Аскеер“, която през 2002 г. удостои Мутафова с голямата награда за цялостно творчество – актьорът Милен Миланов, призна пред „Монитор“: “Стоянка беше личност, която можеше да бъде наградена за всичко. Талантът й е безспорен, но тя беше сред малцината, чиято интелигентност надхвърляше необходимата за нашата професия. Странно е, че минаваше за комедийна актриса – тя беше изключително дълбок театрален човек, който чрез комедийното успяваше да изрази тъгата и високия драматизъм, който носеше“. Миланов припомни, че не е играл с нея, но тя го е гледала на сцената. „Губим не само голяма актриса, но и ерудит, който вече няма да гледа театър. Поколения актьори няма да бъдат гледани от нея – а тя имаше критерии да преценява стойностите. Това също е загуба за изкуството“, допълни той. „И Стояна отлетя. С Богом Столетие мое. За мен беше чест да те познавам и да работя с теб“, сподели в социалната мрежа режисьорът Владо Петков, поставил с примата една от последните й роли – в спектакъла „Столетие мое“. Актрисата Росица Александрова, нейна партньорка в постановката, написа: „Все си представях как играем на стогодишнината й“. Наистина – на 95-ия си рожден ден от сцената на Сатирата голямата актриса бе казала, че се надява и на 100-ния си рожден ден да е там, а нейната публика все така да й се радва и аплодира... “Знаех, че ще се случи в петък и че задължително ще е Празник... Тази сутрин Стоянка Мутафова почина... Бог да я прости... Тя бе Чудовище, с цялото ми уважение и преклонение към това определение..., което малцина ще разберат“, коментира във Фейсбук Ина Шкарова – драматург в Сатиричния театър. „Нейният Нейчо си я прибра на Никулден! Поклон пред светлата й памет! Обичам те! И там мястото ти ще е специално!“, убеден е Евгени Боянов, мениджърът й, който до последно бе с нея. „Каквото и да кажа, ще е малко. Благодаря, че работихме заедно в магията на театъра, че се докоснах до теб и твоята душа! Обич завинаги!“, е посланието на друг импресарио, движил в последните години проекти с нейно участие – Кирил Кирилов. Ирен Кривошиева, която партнираше на примата в коронния й спектакъл „Г-жа стихийно бедствие“, разкри в националния тв ефир: „Последния път – погледна ме, позна ме, но не говореше. Няма да забравя какво ми е казвала: най-важното за актьора е характерът. Каквото и да учи, както и да го научи, всъщност характерът е този, които те прави актьор“. Ирен допълни, че молитвите ни сега трябва да са за дъщерята на великата актриса – Мария Грубешлиева-Муки, за която ще е най-тежко. Подобно нещо споделя и Вили Марковска, снимала се с Мутафова в сериала „Столичани в повече“: „Беше и остава една от най-големите ни актриси ! Космически талант! Ще я помня с думите, които ми каза в един зимен уютен ден, докато снимахме: „Моето дете, за актьорската професия най-важното е характерът, запомни го!”. Ето и прощалните думи на Биляна Петринска: „Ох,Стояно... Така ще те помня.... Горда Водолейко!!! Да,обречена на вечност...! Моята \"сценична мащеха\", когато бях само на 20... Напускате ни един по един. Дали ще успеем да надградим себе си, професията... Тежки задачи и цели. Уроци по раздаване на себе си, по живеене на сцената. Аплодисменти за Небесния театър... Каква трупа събра тази 2019... Да се ценим един друг приживе“. Мариан Бачев: „И със Стоянка Мутафова нямам снимка. Но имам случка. Отивам на представление в Сатирата и виждам Стояна, която седи в гримьорната. Аз се спрях пред отворената врата и казах: - Здравейте, госпожо Мутафова! - и тъй като знаех, че недовижда, подадох й ръка и добавих - Мариан Бачев съм. - Знам те, бе. Аз по гласа те познавам. Много сте добри при Слави, но при теб ми харесва твоята деликатност, чувство за хумор и тънка ирония - казва с онова типично „р“, което тя произнася, с леко вибриране. И добави:  - Много е важно да работи актьора в детайл, иначе джаста-праста всеки може... Достолепие и аристократизъм с огромна доза самоирония – така го живя тоя живот! Няма джаста-праста! Лек път на душата й!“, завършва Бачев. Касиел Ноа Ашер: „Винаги съм си представяла, че И ще бъде щастлива от такава смърт... Толкова бясна, мощна, невероятна...колкото повече трупаше години, толкова по-неукротима, жива и харизматична беше...Така ми е мъчно от тази смърт, но знам, шоуто на Стояна ще пленява и небесните обитатели... Браво и сбогом!“. Ева Волицер: „Харесвах Стояна! Харесвах нейната жизненост, хъс за живот, хъс на сцената, аристократизъм и борбеност! Не цепеше басма, не се навеждаше, беше кралица и на сцената, и в живота! Когато мисля за нея се усмихвам с лекота. Нека душата й бъде в Райската градина!“. Младата актриса Мариела Топалова: „На празник си отиват най-големите! Първото ми представление след завършване беше с теб на сцената. Благодаря за смеха и съветите в гримьорната! Великан си, Стояно! Поклон до земята...“. Отиде си аристократката на българския театър. В навечерието на нейното столетие. Без нея Сатирата няма да е същата. Честит е денят, в който на българската театрална и кино сцена стъпва Стоянка Мутафова. Денят, в който българската и световната публика се сдобива с една от най-талантливите и бляскави актриси, със своята любима лудетина. Благодарните почитатели остават верни на своята Стояна\". \"Как ли не я нарече публиката през годините – „Примата на театъра”, „Урагана Стояна”, „Дръзката Госпожа Стихийно бедствие”, „Неотразимия женски феномен на българското кино”, „Фината аристократка на сцената”, „Бунтарката, която може да се държи и като принцеса, и като уличен гамен”, „Школа за начинаещите артисти”... Стояна + Публика ще продължава да бъде равно на смях на квадрат! Ще я намираме винаги тук, сред нас, на сцената на Сатирата, където беше и ще продължава да бъде нейния живот и съдба. Благодарим й за положителните емоции, с които даряваше поколения българи, за смеха, мъдростта и уроците как да останем вечно млади по дух. През целия си живот тя побеждаваше лошото настроение. Нека да я изпратим с усмивка, обич, свалени шапки и дълбок поклон!“ „С нея всяка зала и всяка публика ставаше голяма, значима, одухотворена. Тя остава златна епоха в българския театър и кино. С голямо прискърбие научих за загубата на Стоянка Мутафова - изключителна личност и творец. Призвана да дарява своя безграничен талант, обичана безрезервно от публиката... Винаги е успявала да покаже по удивителен начин, че истинският извор на непрекъсващата и ярка човешка енергия е себераздаването. Надарена с удивителната сила на таланта, изпълнена с обич и уважение към всеки зрител - така десетилетия наред Стоянка Мутафова владееше сцената на голямото изкуство. Тя се превърна в негов символ. Дълбок поклон и вечна памет!“   „Светла й памет на Стоянка Мутафова! Отиде си един изключителен мил и добър човек. Тя винаги ще бъде от символите на българския театър. Поклон!“   „Скърбя за загубата на Стоянка Мутафова – една легенда на театъра, един невероятен талант! Сцената осиротя!... Тъжно е, че един след друг двама много знакови и големи за нацията си отидоха. Отиват си хората, които създават морал, хората, които проповядват морал. Аз съм пораснал с достойнството на тези хора – просто една епоха си отиде. Въздухът обедня буквално все повече и все по-малко озон остава в него... Но изкуството е вечно“.   Парламентът почете с минута мълчание паметта на голямата актриса Утре от 15 ч. в рубриката „НепознатиТЕ“ бТВ ще излъчи филма на Георги Тошев „Неукротимата Стоянка Мутафова” Родена е на 2 февруари 1922 г. в София. Баща й Константин Мутафов е драматург в Народния театър „Иван Вазов“. През 1941 г. завършва Първа софийска девическа гимназия, след това класическа филология в Софийския университет „Климент Охридски“, Държавна театрална школа към Народен театър „Иван Вазов“ в София (1946 – 1947) и театралния отдел на Академията за изкуства в Прага, Чехословакия (1947 – 1949). От 1946 г. до 1949 г. работи в театър в Прага, а от 1949 до 1956 г. в Народния театър. Тя е сред основателите на Държавния сатиричен театър „Алеко Константинов“, където работи от 1956 до 1991 г., след това в Драматичен театър „Адриана Будевска“ в Бургас – от 1991 г. Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова и др. На 94-годишна възраст през 2016 г., осъществява мащабно турне в театрални зали в САЩ, Канада, Германия, Холандия, Швейцария и Великобритания. От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески срещи разговор и представяне на книгата „Добър вечер, столетие мое“. Носител е на над 20 почетни знака и редица награди, сред които и най-високото отличие на Министерството на културата „Златен век“. Пано с отпечатъци, послание и шарж на Стоянка Мутафова ще останат завинаги на Стената на славата пред Театър 199.  ", "date": "2019.12.06", "title": "Изпращаме Стоянка на рождения ден на Ламбо (ОБЗОР, СНИМКИ)"}
{"url": "https://www.monitor.bg:443/bg/a/view/burgazlijata-petyr-valeriev-razstreljan-s-kalashnik-zaradi-dylg-ot-50-bona-182794", "text": "Дълг от 50 000 лева стои зад бруталното убийство на 33-годишния бургазлия Петър Валериев, който беше разстрелян с автомат Калашников на 16-ти ноември т.г. Килърът - 32-годишният Иван Петров от шуменското село Мадара бе изправен в петък пред съда в Бургас, където се гледа мярката му за неотклонение. Прокуратурата беше категорична в искането си той да остане за постоянно в килията. Магистратите приеха, че има достатъчно доказателства и остави убиеца в ареста. Според представените доказателства шуменецът, който от дълги години се подвизава в Бургас, е единствен извършител на жестокия разстрел. Килър и жертва имали неуредени финансови отношения. В съдебната зала бяха изнесени данни, че единият поискал от другия внушителната сума от 50 бона. Не стана ясно обаче дали парите са дадени или само поискани. Запознати твърдят, че Петър бил комарджия, проигравал всичко на хазарт и непрекъснато бил затънал в заеми, които не връщал. Най-вероятно той взел въпросните 50 000 лева от своя приятел и не му ги върнал, което сложило край на другарството им, а вбесения Иван го разстрелял. Според друга версия, твърдяна и от самия убиец, Петър му поискал за пореден път заем от 50 бона, които обаче Иван отказал да му даде. От страх, че след отказа съучастника му може да пропее и да го издаде за предишните им съвместни обири, той го екзекутирал.  По делото са приложени доказателства от ДНК експертиза, която свързва категорично убиеца с въоръжен грабеж, извършен преди три години в столицата. Предполага се Калашника, с който е убит Валериев, е бил По време на съдебното заседание стана ясно още, че тялото на Петър е местено. Според прокурор Иванов обвиняемият е казал, че се притеснил, че трупът ше бъде намерен твърде лесно. Затова и го преместил. Първоначалното място на което е извършен разстрела било до жп линията в кв. Долно Езерово. Часове по-късно той го преместил на около 200 метра в блатиста местност. Престъплението бе разкрито след суперразследване, продължило 17 денонощия, завършило с арест на килъра, обяви преди два дни в Бургас новоизбрания за главен прокурор Иван Гешев.  Според прокуратурата обвиняемият е направил самопризнания, които се потвърждават от извършения следствения експеримент. За това престъпление Петров може да получи до 10 години затвор. „ДНК експертизата го уличава и в извършване и на други тежки престъпления”, заяви пркурор Иванов. „Моят подзащитен помага активно в разследването от началото на задържането. Оставям съдът да прецени каква мярка да му наложи”, заяви адвокатът на обвиняемия. Убиецът остана безмълвен в съдебната зала. ", "date": "2019.12.06", "title": "Бургазлията Петър Валериев разстрелян с Калашник заради дълг от 50 бона"}
{"url": "https://www.monitor.bg:443/bg/a/view/babh-globjava-magazina-prodal-pyrjolata-s-igla-182791", "text": "Българската агенция по безопасност на храните (БАБХ) ще наложи административно наказание съгласно Закона за храните на търговския обект в София, продал свинската пържола с игла, за допусната опасна храна на пазара, съобщиха от агенцията. Тя е проверила всички обекти, през които е преминало месото от кланицата, в която са заклани свинете, предприятието, където трупното месо е транжирано на едри разфасовки и търговския обект, в чиято транжорна едрата разфасовка е нарязана под формата на пържоли и реализирана до краен потребител. Никъде не са открити видими признаци за наличие на чуждо тяло. Установено е, че свинското месо не е претърпяло допълнителна обработка (като например осоляване, мариноване, шприцоване, тумблиране и др.), а е предлагано като прясноохладена разфасовка. Технологията на добив и обработка на месото за производство на месни разфасовки (пържоли) не предполага използването на каквито и да е инжекционни пособия, в това число и игли. Поради тази причина агенцията определя този случай като случаен инцидент, вероятно при ветеринарномедицинска манипулация на съответното животно. В БАБХ не са постъпвали други подобни сигнали. Предприети са мерки за по-стриктно изпълнение на задълженията на всички ангажирани по веригата за недопускане на подобни инциденти в бъдеще.  ", "date": "2019.12.06", "title": "БАБХ глобява магазина, продал пържолата с игла "}
{"url": "https://www.monitor.bg:443/bg/a/view/poskypva-obslujvaneto-na-gishe-v-bankite-182781", "text": "Таксите за обслужване в банковите клонове ще се увеличат в скоро време. Това ще стане за сметка на по-евтино електронно банкиране, за да може клиентите да се насочат към дигиталните банкови услуги. Това каза шефът на Асоциацията на банките в България (АББ) Петър Андронов за bTV. Причина за ръста е влязла в сила европейска директива, с която цената на един трансграничен превод в евро трябва да се уеднакви с тази на вътрешните за дадена страна преводи. Това ще се случи в средата на декември като така международните преводи ще поевтинеят десетократно. защото таксите на банкоматите ще бъдат същите като в България. Според Андронов увеличението на банковите такси на национално ниво в редица трезори се стреми да компенсира и балансира трансграничното намаляване на същите такси. Обслужването в клонове пък е по-скъпо, защото е свързано с хора, инфраструктура и поддръжка на охрана, офиси и плащане на наеми на помещенията. „Дигиталното банкиране в този смисъл е доста по-евтино\", уточни шефът на АББ. Той успокои, че на ръста й. Затова и лихвите са ниски. \"Вероятно Европейската централна банка няма да се намеси, за да ги регулира, защото целта ѝ е да се стимулира потреблението\", обясни банкерът като припомни, че растежът за България е 3,7%. Насърчаването на потреблението се вижда и у нас, където ръстът на потребителските кредити е 20%. При ипотеките той е 16%. \"Това показва стабилност, което се доказва и от ниските нива на безработица“, каза още Андронов. По думите му, сравнено с другите европейски страни. За държава като България обаче тази сума не е малка и парите се увеличават бързо. „Основното финансиране на банките се осигурява от гражданите\", добави Андронов. Той съветва да не се взимат кредити заради ниските лихви, а при реална нужда и с план.", "date": "2019.12.06", "title": "Поскъпва обслужването на гише в банките"}
{"url": "https://www.monitor.bg:443/bg/a/view/avtorski-koktejli-i-nagradi-beljazaha-20-ija-rojden-den-na-trojka-na-razsymvane-galeri-ja-182775", "text": "Балони, много настроение, торта и томбола с награди – това бяха само част от изненадите, с които водещите на култовото предаване „Тройка на разсъмване“ посрещнаха гостите си навръх 20-ия рожден ден на шоуто. Милена Златкова, Кирил Петров и Тодор Милиев вдигнаха наздравици в столичен клуб, като на терен присъстваха, както техни колеги и приятели, така и фенове на сутрешното предаване на радио „Витоша“. Сред звездните гости на вечерта бяха Мария Илиева, Димитър Павлов, Ники Кънчев и мн. др., а за да се погрижат за високия градус на настроението „тройката“ застана и зад бара, като се разписа с авторски коктейли. гласяха част от възторжените слова на Златкова, Петров и Милиев. Специално по повода ги поздрави и изпълнителният директор на медията Гергана Данова. На фона на изпълнението на Happy Birthday от всички, присъстващи в клуба, водещите духнаха и свещичките на тортата. „Много се случи през тези 20 години. В началото се намирахме в един апартамент и излъчвахме само в София. През тези години ние бяхме инфантилни, смешни, глупави. Обичахме се“, казаха още водещите на едно от най-обичаните сутрешни радио предавания в ефира ни.", "date": "2019.12.06", "title": "Авторски коктейли и награди белязаха 20-ия рожден ден на „Тройка на разсъмване“ (ГАЛЕРИЯ)"}
{"url": "https://www.monitor.bg:443/bg/a/view/merkel-otide-v-aushvic-182772", "text": "Германската канцлерка Ангела Меркел пристигна в бившия нацистки лагер на смъртта Аушвиц на първото си посещение в най-известното място на масови убийства, извършени в Европа от режима на Адолф Хитлер, предаде АП. Меркел донесе и дарение от 60 млн. евро за лагера, който днес е музей на жертвите на Холокоста. Парите ще влязат във фонд за поддържане на физическите останки на лагера - сгради, бараки, огради, наблюдателни кули и лични вещи, като обувки и куфари, на убитите тук. Всички тези веществени обекти са запазени като свидетелство за германските зверства и като един от най-разпознаваемите символи на способността на човечеството да извършва злодеяния. Състоянието им обаче се влошава под тежестта на годините и на многомилионния поток от туристи от цял свят, което налага дългосрочни консервационни мерки. Дарението за фондацията \"Аушвиц\" идва в добавка към вече дарените от Германия 60 млн. евро преди 10 г., когато фондът бе създаден, съобщиха от държавния музей \"Аушвиц-Биркенау\". Така общият принос на Германия в него е вече 120 млн. евро - далече над всички останали дарения от общо 38 страни. Както и предишното дарение, половината от сегашното идва от федералното правителство, а другата половина - от германските провинции, като признание за отговорността на германската нация. След като стана канцлер през 2005 г., Меркел отдаде почит към жертвите в редица други нацистки концлагери, като е била пет пъти и в израелския музей на Холокоста и мемориала \"Яд Вашем\". В Аушвиц, край днешния полски град Освиенцим, обаче тя идва за първи път. Полското външно министерство нарече посещението й \"историческо\", което е явно признание за уникалния статут на Аушвиц в световната колективна памет, отбелязва АП. Министерството посочва, че това е едва третата визита на действащ ръководител на германско правителство в това световно място на почит към жертвите на нацизма. Нацистка Германия унищожи около 1,1 млн. души в затворническия комплекс Аушвиц-Биркенау по време на окупацията на Полша през Втората световна война. Повечето от жертвите са евреи. Убити обаче са и десетки хиляди други хора, включително поляци, съветски военнопленници, роми. Лагерът бе освободен от Съветската армия на 27 януари 1945 г., когато се почитат и жертвите на Холокоста.  ", "date": "2019.12.06", "title": "Меркел отиде в Аушвиц"}
{"url": "https://www.monitor.bg:443/bg/a/view/germanija-zapochna-razsledvane-na-svyrzani-sys-sluchaja-skripal-182774", "text": "Генералната прокуратура на Федерална република Германия и Федералната служба по наказателни дела започнаха предварително разследване на двама предполагаеми служители на ГРУ (сега Главна дирекция на Генералния щаб на Руската федерация), чиито имена бяха оповестени в публичното пространство от британските власти и медии в контекста на отравянето на Сергей и Юлия Скрипал в Солсбъри, съобщава сп. „Шпигел“. Твърди се, че по време на предварително разследване, органите на реда установили, че подсъдимите по делото Скрипал - известни като Руслан Боширов и Александър Петров - са били в Германия през 2014 г. и са прекарали три дни в околностите на Франкфурт на Майн. Според изданието командването на елитния отряд на руското военно разузнаване, с което са свързани имената на двете лица, има връзки в Германия. В сряда германското външно министерство обяви експулсирането от страната на двама служители на руското посолство в Германия поради недостатъчно, според Берлин, сътрудничество на руските власти за разследването на убийството на грузинския гражданин Зелимхан Хангошвили. Генералната прокуратура, която разследва убийството, заяви, че „има достатъчно фактически основания да се смята, че деянието е извършено или по заповед на държавните органи на Руската федерация, или по указание на властите на Чеченската република, която е част от Руската федерация“.", "date": "2019.12.06", "title": "Германия започна разследване на свързани със случая „Скрипал“"}
{"url": "https://www.monitor.bg:443/bg/a/view/vseki-chetvyrti-u-nas-ne-e-polzval-internet-182776", "text": "В ерата на цифровите технологии всеки четвърти човек у нас никога не е използвал Интернет. Данните са идват от изследване на Националния статистически институт (НСИ) за потреблението на информационни и комуникационни технологии в домакинствата през 2019 г. От отговорите на че близо една четвърт от домакинствата няма достъп до Интернет в своите домове. 50% от тях смятат, че сърфирането в мрежата е безполезно и безинтересно, следват ги близо 42%, които не знаят как да работят с Интернет, а 24% нямат финансовата възможност да го използват. Най-нисък относителен дял на домакинствата с достъп до Интернет има Северозападният район 70,8%, а най-висок Югозападният 77,8%. Децата се явяват сериозен фактор за наличието на Интернет в дома. Проучването показва, че цели 90% от използващите глобалната мрежа имат деца. Домакинствата - ползватели, в които няма деца, са с 20 на сто по-малко. Като най-активни потребители са посочени висшистите и младежите (16-24 г.) съответно заемащи 91,7% и 90 на сто. Близо 67% от лицата на възраст между 16-74 г. използват Интернет у дома или на друго място. 53.9 на сто се възползват от услугите на глобалната мрежа няколко пъти дневно. Фаворит на любителите на цифровите технологии за лесен достъп до интернет пространството остават мобилните устройства, които се използват от 63.2% от лицата. Интернет се използва най-често с цел комуникация през някоя от социалните мрежи. 57.5 % водят телефонни и видеоразговори в мрежата, а около 53 на сто са част от социалните мрежи. Делът на лицата, които съхраняват снимки, видео и музика в Интернет е 17.6%. В сравнение с 2014 г. се наблюдава ръст от 13.5 на сто в използването на въпросната услуга.", "date": "2019.12.06", "title": "Всеки четвърти у нас не е ползвал Интернет"}
{"url": "https://www.monitor.bg:443/bg/a/view/ot-januari-es-zabranjava-pesticida-hlorpirifos-182792", "text": "Страните членки на ЕС решиха днес да забранят хлорпирифос - пестицид, смятан за вреден за човешкото здраве, съобщи ДПА. Забраната трябва да влезе в сила от януари, когато изтича досегашното одобрение за пестицида. През август Европейският орган за безопасност на храните изрази безпокойства от евентуалните генотоксични последици, както и неврологични последици през развитието, подкрепени от данни, идентифициращи последици при деца. Хлорпирифосът се използва от фермерите, за да попречат на насекомите да вредят на насажденията им. Често се откриват следи върху внесени плодове като портокали или мандарини, например в Германия, където веществото е изтеглено от пазара. Осем страни членки вече са забранили на територията си продукти, съдържащи хлорпирифос, отбелязва Франс прес. Решението е взето от комисия от експерти, представляващи страните членки на ЕС. Те също така решиха да забранят разновидността хлорпирифос метил, уточни говорителка на Европейската комисия.", "date": "2019.12.06", "title": "От януари ЕС забранява пестицида хлорпирифос"}
{"url": "https://www.monitor.bg:443/bg/a/view/blizo-7-miliona-shte-struva-upravlenieto-na-vodite-v-realno-vreme-182779", "text": "Система за следене на водите на р. Искър в реално време разработва МОСВ.  Това е пилотен проект, като първа фаза на националната система за управление на водите в България. Министерството на околната среда и водите ще даде начало на 10 декември на прилагането на дейности по създаването на новата Национална система за управление на водите на река Искър в реално време, заявиха от ведомството. Той се финансира по Оперативна програма „Околна среда“ 2014-2020 г. и е на обща стойност 6 964 000.00 лв., като 5 919 400.00 лв. от тях са предоставени като безвъзмездна финансова помощ от ЕС чрез Кохезионния фонд, а малко над 1 милион лева. е национално съфинансиране. Чрез системата ще бъде въведен интегриран подход за оперативно наблюдение и управление на водите в страната. Системата ще осигурява наблюдение за бързо променящите се характеристики - валежи, снеготопене и речен оток. Бенефициент по проекта е Дирекция „Управление на водите“ на МОСВ, а срокът за реализацията му – средата на април 2022 г. Проектът е пилотен, а целта му е предотвратяване и управление на риска от наводнения и настъпване на неблагоприятни последици чрез централизирано събиране, обработване и анализ на информацията в реално време. Втората специфична цел е повишаване готовността на административните структури, участващи в управлението на водите. ", "date": "2019.12.06", "title": "Близо 7 млн. лв. гълта управлението на водите в реално време "}
{"url": "https://www.monitor.bg:443/bg/a/view/bosyt-na-real-iska-evropejska-superliga-182777", "text": "Президентът на испанския футболен гранд „Реал“ (Мадрид) Флорентино Перес е предложил създаването на европейска Суперлига, съобщава \"Ню Йорк Таймс\". Идеята на Перес е в надпреварата да участват най-богатите клубове от петте водещи първенства на Стария континент - Англия, Испания, Франция, Германия и Италия. Суперлигата ще бъде разделена на две дивизии от по 20 отбора и ще се играе на разменено гостуване в рамките на целия сезон, а участващите клубове няма да играят в националните си първенства или в евротурнирите. След края на всеки сезон ще има промоция в елитната дивизия за най-добрите от второто ниво, но не и изпадащи от втория ешалон. Перес смята, че участието в новата Суперлига ще повиши почти два пъти приходите на отборите за година. Той вече е обсъдил идеята си с някои от ръководителите на топклубовете от Европа, както и с президента на ФИФА Джани Инфантино. Очаква се обаче това предложение да срещне сериозна съпротива от националните федерации, тъй като нивото на клубните шампионати ще спадне драстично. Сериозен отпор със сигурност ще има и от УЕФА, тъй като неучастието на водещите клубове ще намали драстично интереса към Шампионската лига, който генерира сериозни приходи за евроцентралата.", "date": "2019.12.06", "title": "Босът на „Реал“ иска европейска Суперлига"}
{"url": "https://www.monitor.bg:443/bg/a/view/50-za-den-spestiha-pari-ot-registracionni-tabeli-182782", "text": "Само за един ден около 50 човека са се възползвали от промяната в наредбата за регистрация и пререгистрация на  моторните превозни средства, според която вече не е задължително да се сменят табелите на МПС при закупуването им от друга област в страната. Това съобщи инспектор Любомир Димитров от Главна дирекция „Национална полиция“. Нововъведението е в сила от 1 декември и е достъпно за гражданите от 2 декември. Целта на промяната е да се облекчат административно и финансово собствениците, които досега трябваше да плащат 12 лв. за нови регистрационни табели. При регистрацията се извършват всички проверки, които се правеха и досега – на номера на рама, на двигателя и идентификация на автомобила. На шофьора се издава ново свидетелство за регистрация, в което се изписва новия собственик и постоянния му адрес. Съответно той има избора да промени табелите си или да ги запази. Макар новата наредба да улеснява водачите, промяната има и своите минуси, заяви инспектор Димитров. Възможно било да създаде объркване за криминалните служби на полицията при издирване. Когато се търсят автомобили, веднага се гледа номера и по него се установява града, от който е, но вече буквите може да не отговарят реално на града, в който живее шофьорът.  Усложнения могат да възникнат и с изготвянето на статистически данни от дирекцията „Пътна полиция“, но те лесно могат да бъдат преодоляни, допълни той.", "date": "2019.12.06", "title": "ЗА ДЕН: 50 шофьори с икономия от регистрационни табели"}
{"url": "https://www.monitor.bg:443/bg/a/view/financial-times-bylgarija-privlicha-rekordni-investicii-v-tehnologichnija-sektor-182780", "text": "България привлича голям обем чуждестранни инвестиции \"на зелено\" в сферата на информационните и комуникационните технологии (ИКТ). Така тя допринася за по-мащабно увеличение на трансграничния приток на инвестиции, пише вестник Financial Times. Изданието изтъква и своя принос с откриването през април 2019 година на технологичен център в София със 110 служители. Сред другите неотдавнашни инвеститори се нареждат Facebook и Световната банка, които отвориха офиси в българската столица, предлагайки услуги в областта на ИКТ. България е получила рекордна сума чуждестранни инвестиции в областта на софтуерните услуги и ИКТ през 2018 година с най-малко 16 проекта на стойност 240 милиона долара, основно в София, посочва вестникът. Чуждестранните инвестиции в сектора непрекъснато нарастват от 2015 година, според информация на fDi Markets и базата данни на Financial Times, която отчита съобщенията на чуждестранни компании за инвестиции чрез създаване на филиал в съответната страна и отварянето на работни места (т. нар. инвестициии на зелено). За петте години преди 2015-а трансграничното инвестиране към българския сектор на ИКТ се е свеждало до пет проекта годишно. Оттогава страната се е превърнала в основна цел за чуждестранни инвестиции, привличайки 30 процента от всички проекти за миналата година, сочат данните fDi Markets. В публикацията се отбелязва, че България още от комунистическо време има традиция в ИКТ и електрониката. ИКТ секторът е отчел продажби за 3,2 милиарда долара през 2018 година, което е увеличение от 45 процента на годишна основа, според International Data Corporation. В стрaната има над 12 000 компании, от които 90 процента са в София и в тях работят 50 000 души, сочат данни на Столична общинска агенция за приватизация и инвестиции, цитирани от Financial Times. Около 70% от компаниите работят за износ, според статистика на американското министерство на търговията. Близо половината от инвестициите \"на зелено\" в България от 2018 година са използвани за разширяване на съществуващи съоръжения, особено за проекти с висока добавена стойност за научноизследователска и развойна дейност. Най-голям тласък на инвестициите са дали наличната квалифицирана работна сила и икономическия растеж на страната, показва анализът на fDi Markets. България предлага високоскоростни интернет услуги, които са сред най-бързите в Европа, плосък данък от 10% върху корпоративните приходи и личните доходи, както и конкурентни разходи за труд и живот. Страната е на второ място в ЕС по брой на жените в ИКТ сектора - около 45 процента в началото на 2018 година, законите й улесняват издаването на лицензи за компании в сектора на информационните технологии, отбелязва още вестникът. По-голяма част от чуждестранните инвестиции в българския технологичен сектор през последните две години идват от ЕС и САЩ, цитира изданието данни на fDi Markets. Страната освен това е облагодетелствана от близостта си до Румъния и Сърбия, образувайки технологичен триъгълник, който е наричан Силициевата долина на Югоизточна Европа. Инвестициите към технологичния сектор в Букурещ също са нараснали пропорционално от 2015 година, пише вестникът. Според регионалния икономист в Европейската банка за възстановяване и развитие Яков Милатович България обаче има още работа за вършене в сравнение с някои държави от ЕС. България е слязла 25 места надолу в класацията на Световната банка \"Да правиш бизнес\" за последните пет години, а други страни бележат подобрение, припомня в. Financial Times.", "date": "2019.12.06", "title": "Financial Times: България привлича рекордни инвестиции в технологичния сектор"}
{"url": "https://www.monitor.bg:443/bg/a/view/visoki-stojnosti-na-fini-prahovi-chastici-v-ruse-182765", "text": "Високи стойности на фини прахови частици от 10 микрона е регистрирала автоматичната измервателна станция в кв. „Възраждане“ в Русе. От Регионалната инспекция по околната среда и водите съобщиха, че превишението на този атмосферен замърсител се дължи на отоплението с битово гориво. Въпреки че през последните 10-20 години в квартал „Ялта“ се построиха много нови кооперации, все още в него има немалко къщи, отоплявани с дърва и въглища. При мъгла и безветрие замърсеният въздух не може да се разсее и се задържа в ниските приземни слоеве. Направени са замервания с мобилна автоматична станция и в Източната промишлена зона на Русе, където са отчетени четири пъти по-ниски стойности на фините прахови частици от 10 микрона в сравнение с регистрираните в централните части на града.", "date": "2019.12.06", "title": "Високи стойности на фини прахови частици в Русе"}
{"url": "https://www.monitor.bg:443/bg/a/view/turski-tir-se-metna-na-prisovskite-zavoi-182763", "text": "Турски ТИР самокатастрофира на изхода на Велико Търново в посока Хаинбоаз. Произшествието е станало малко след 13,30 часа, в района на т.нар. Присовски завои, където поне веднъж на 2-3 месеца се случват пътни инциденти. Заради това и мястото е известно като „завоите на смъртта”. Според първоначалната информация от полицията пострадали няма. Заради затрудненото движение обаче, се налага полицейски екипи да регулират и да пропускат автомобилите само в едната лента. От Областната дирекция на МВР - Велико Търново, съобщават, че от днес до 9 декември ще има засилено полицейско присъствие по главните пътища и в районите, където се очаква събирането на големи групи празнуващи студенти.  ", "date": "2019.12.06", "title": "Турски ТИР се метна на Присовските завои"}
{"url": "https://www.monitor.bg:443/bg/a/view/pozicijata-ni-za-partijnite-subsidii-njama-promjana-182766", "text": "„Голяма бъркотия се получи с партийните субсидии. За съжаление много често по сериозните въпроси, нещата се случват бързо и с едно парламентарно гласуване. А би било хубаво да има дискусия и дебат. Трябва да се направи анализ по текстове и процедури, дали има шанс това решение да бъде променено. Но нашата позиция няма промяна”. Това заяви във Великотърновския университет вицепремиерът Томислав Дончев по повод на поисканото от ГЕРБ намаляване на партийните субсидии на 1 лв. Той изрази също увереност, че новият социален министър Деница Сачева ще се справи с трудностите, но трябвало първо да се успокоят страстите в обществото и истерията на родители, че някой иска да им вземе децата и да ги отведе в Норвегия. Дончев каза още, че разчита с идването на новия социален министър да има видима промяна в пазара на труда. „Там имаме дефицити и огромни нужди, и министерството трябва да води в тая сфера активни политики. Имаме недостиг на специалисти, а наред с това имаме и хора, които не са мобилизирани и не са на пазара на труда поради липсата на трудови навици или липса на подходяща квалификация. Министерството има достатъчно инструменти да бъдат мотивирани тези хора да си търсят работа”, смята вицепремиерът Дончев. Във ВТУ той връчи дипломите на отличници абсолвенти от професионалните направления „Администрация и управление” и „Социални дейности” и обяви, че целта е повече по-млади хора, по-добре подготвени и мотивирани и най-вече хора с добър интегритет. „Чиновник в администрацията, който няма необходимите нива на почтеност е опасен не само за самата администрация, а и за самата държава”, категоричен е Дончев. Той сподели още, че очаква от 2020 г. да заработи Информационната система за управление и наблюдение на средствата от бюджета, изградена по подобие на тази за европейското финансиране у нас.", "date": "2019.12.06", "title": " Томислав Дончев: Голяма бъркотия се получи с партийните субсидии"}
{"url": "https://www.monitor.bg:443/bg/a/view/60-000-bg-studenti-i-prepodavateli-uchili-po-erazym-za-20-godini-182768", "text": "60 000 български участници и 1300 родни организации са се възползвали от програмата „Еразъм+“ от нейното начало у нас, заяви еврокомисарят за иновации и научни изследвания, култура, образование и младеж Мария Габриел по време на конференцията за 20 години от създаването на Центъра за развитие на човешките ресурси. За този период студенти и преподаватели са получили възможността да се учат в университет в друга европейска държава. В същото време пък 2000 младежи са се регистрирали за участие в Европейския корпус за солидарност. „Зад тези цифри е по-важно да видим въздействието върху личния и професионалния живот на десетките хиляди, които са се включили“, заяви Габриел и подчерта, че това се отнася най-вече за младото поколение. На тях „Еразъм +“ е донесъл не само приятелство и удовлетворение, но им е помогнал и да направят по-добър избор за бъдещата си карира. Еврокомисарят посочи, че е впечатляващ и начинът, по който партньорствата с университети в други страни са се увеличили през годините. „Държавите вече не са 3, а са 15. Ще разчитам на университетите, за да надминем сегашните цифри.“, заяви Габриел. Предложението на Европейска комисия е за двойно увеличение на бюджета на програмата „Еразъм“, припомни тя. Еврокомисарят сподели, че на 28 и на 29 януари 2020 г. в Брюксел ще бъде организирано събитие за бъдещето на програмите „Еразъм“ и „Европейски корпус за солидарност“. „Трябва да сме още по-активни, за да направим новите програми да са още по-адекватни на предизвикателствата, на които трябва да отговорим“, призова министрите тя. По този начин повече от 10 млн. студенти (3% от всички възпитаници на европейски студенти) ще могат да се включат в европейски мобилности. „В рамките на следващата програма „Еразъм“ има няколко нови и ключови елемента, които ще бъдат и мой приоритет - програмата трябва да е по-включваща и да се обърне внимание на професионалното образование“, отбеляза Габриел. Трябвало да се създадени и Европейска академия на учителите, както да има и мобилности между класовете. България е на четвърто място спрямо другите страни от ЕС по подадени проекти за спорта по програмата „Еразъм+“ през тази година, заяви министърът на младежта и спорта Красен Кралев. Еврокомисарят подчерта, че иска предложенията за мобилности в областта на спорта да бъдат насочени не само за администраторите, а спортистите и младите също да бъдат включени в тези практики. Обменът на опит и взаимната провокация с европейските страни са най-полезни от програмата „Еразъм+“, според просветния министър Красимир Вълчев. „Развитието днес е определено от тази свързаност, ние ще се чувстваме по-пълноценни европейци, ако имаме тази възможност“, заяви той. Благодарение на тази възможност страната ни може да се превърне в едно от най-добрите места в Югоизточна Европа следващото десетилетие. Склонността за миграция на 18-годишните е намаляла 4 пъти за 10-те години от членство на България в ЕС пък, посочи просветният министър. „Ако направим така, че младите хора да се почувстват по свързани и европейци у нас, няма да има смисъл да мигрират“, каза Вълчев. Повече чужденци пък ще могат да бъдат привлечени у нас, ако бъде създадено европейско образователно пространство. „Ако имаме повече висши училища в европейски университетски мрежи, няма да има нужда нашите студенти да ходят в Холандия, защото българският им университет ще може да бъде част от мрежа с холандския“, допълни министърът.", "date": "2019.12.06", "title": "60 000 БГстуденти и преподаватели учили по „Еразъм+“ за 20 години"}
{"url": "https://www.monitor.bg:443/bg/a/view/sydyt-vdigna-transfernoto-embargo-na-chelsi-182778", "text": "„Челси” ще може да привлича футболисти от 1 януари 2020 година, след като Арбитражният спортен съд в Лозана намали на половина наказанието. То бе належено на клуба от ФИФА през февруари, а лондончани вече изтърпяха половината, след като нямаха възможност да купуват нови играчи през летния трансферен прозорец. Световната централа наложи санцкията на “сините” от Лондон, когато те бяха намерени за виновни по обвинение в привличането на футболисти под 18 години в разрез с регулациите и намесата на трета страна, което е абсолютно забранено от разпоредбите. Клубът на Роман Абрамович подаде първата си жалба във ФИФА през април, но тя бе отхвърлена поради липса на доказателства за намаляване на наказанието. През миналият месец последва втора жалба до Арбитражния съд, която бе уважена, а наказанието намалено наполовина. В същото време мениджърът на „Ливърпул“ Юрген Клоп коментира ротациите, които прави в състава си. „Феновете искат да виждат любимците си в игра във всеки мач, но това не е „Плейстейшън“ или компютърна игра, играчите имат нужда от почивка“, сподели Клоп. Загубата на „Анфийлд“ пък доведе до мениджърска рокада в „Евертън“. „Карамелите“ уволниха Марко Силва заради слабите резултати и това, че тимът се намира в зоната на изпадащите. Желанието на клубните босове е португалецът Витор Перейра да поеме поста, като преговорите вече са стартирали. В момента Перейра е начело на китайския „Шанхай“, а резервен вариант за мениджър на „Евертън“ е и Дейвид Мойс.", "date": "2019.12.06", "title": "Съдът вдигна трансферното ембарго на „Челси“"}
{"url": "https://www.monitor.bg:443/bg/a/view/2-3-ot-poiskalite-obezshtetenie-ot-tomas-kuk-shte-go-poluchat-do-nedelja-182761", "text": "Клиентите на фалиралия туроператор „Томас Кук“ ще получат обратно парите си със закъснение. Новината предизвика бурни реакции от страна на резервиралите почивки, въпреки че, покупките им са защитени от Гаранционния фонд срещу фалити, съобщава ВВС. След като на 23 септември „Томас Кук“ обяви несъстоятелност, на всички, предплатили своята почивка, беше обещана пълна компенсация. От 7 октомври бе отворена онлайн система за подаване на заявления от пострадали от фалита. Именно чрез нея беше съобщено, че основната цел е до 60 дни да се изплатят всички дължими суми. Представители на Сдружението по гражданска авиация (САА) съобщиха, че са получили над 67 хил. иска още в първия ден. Две трети ще бъдат изплатени до този неделя, а общата сума ще достигне 160 мил. паунда. Директорът на САА Ричард Мориарти призна, че е наясно колко много хора ще са притеснени, че няма да получат парите си преди Коледа. Потребителите в социалните мрежи са категорични, че е трябвало да бъдат предупредени по-рано, че процесът ще отнеме повече от 60 дни. Други информират, че не са успели да се свържат с организацията по телефона, за да получат повече информация.", "date": "2019.12.06", "title": "2/3 от поискалите обезщетение от „Томас Кук“ ще го получат до неделя"}
{"url": "https://www.monitor.bg:443/bg/a/view/ot-utre-karame-v-bansko-za-35-lv-182770", "text": "От утре любителите на белите спортове ще могат да карат в Банско. Част от пистите в зимен курорт №1 у нас вече са отлично обработени и отворени. Цената на дневната карта е 35 лева. Концесионерът „Юлен“ за пореден път успя да спази традицията и на студентския празник 8 декември да може да се карат ски. Официално сезонът ще бъде открит следващата събота. За събитието специално пристига олимпийският и световен шампион в слалома Марио Мат. Той ще премери сили с феновете на Белия керван и заедно с петкратния носител на Световната купа Марк Жирардели.", "date": "2019.12.06", "title": "От утре караме в Банско за 35 лв."}
{"url": "https://www.monitor.bg:443/bg/a/view/discipyt-privika-pobojnicite-ot-cska-i-arda-182767", "text": "Дисциплинарната комисия към БФС привика за допълнителни обяснения голаджията на ЦСКА Али Соу и Илиас Хасани от „Арда“ за червените им картони от мача за Купата на България (1:0 за „армейците“). Двамата бяха изгонени след сдърпване в средата на второто полувреме, а разправията им продължи и в тунела към съблекалните. Соу и Хасани бяха наказани за по един мач, но след изслушването на 10 декември санкциите им могат да бъдат чувствително увеличени. Двамата са глобени съответно с 300 и 350 лева. На допълнителното изслушване в Дисциплинарната комисия ще присъства и съдията Ивайло Стоянов-Сватбата. Опасенията в лагера на ЦСКА са, че Соу може да бъде наказан за 3 мача. Така той ще пропусне и вечното дерби с „Левски“, което е в първия кръг веднага след зимната пауза. Самият Соу пък използва профила си в една от социалните мрежи, за да коментира случилото се в мача с „Арда“. “Никога не се предавай! Ши*ани неща, но ние го направихме. Към следващия”, написа голмайсторът на ЦСКА. Следващото изпитание пред „армейците“ е отново мач с „Арда“, но за първенството. Двубоят е в неделя на стадион „Лаута“ в Пловдив, а тимът на Милош Крушчич ще е и без португалския халф Тиаго, който също е наказан. Междувременно стана ясно, че ако има софийски сблъсък след жребия за 1/4-финалите за Купата на България, мачът със сигурност ще се играе на Националния стадион „Васил Левски“. До този етап на надпреварата достигнаха 3 столични отбора – ЦСКА, „Левски“ и втородивизионният ЦСКА 1948. Причина за решението е искане на полицията, за която подобни сблъсъци са обявени за високорискови.", "date": "2019.12.06", "title": "Дисципът привика побойниците от ЦСКА и „Арда“"}
{"url": "https://www.monitor.bg:443/bg/a/view/diana-petkova-prati-v-istorijata-rekord-na-tanja-bogomilova-182769", "text": "Диана Петкова подобри 31-годишен рекорд на легендата Таня Богомилова. Петкова финишира 36-а в сериите на 100 метра бруст за жени на европейското първенство по плуване в малък басейн в Глазгоу с време 1:08,07 минута, което е нов национален рекорд. Предишното върхово постижение на Богомилова от 1:08,20 бе поставено през декември 1988 година, отново в Шотландия, но в Единбург. Национален рекорд постави и Йосиф Миладинов, който финишира втори в своята серия на 50 метра свободен стил за 22,00 секунди и подобри собственото си постижение от 22,25 секунди, поставено миналия месец. Времето на Миладинов му отреди 39-о място в класирането на дисциплината. Габриела Георгиева завърши 14-а на 200 метра гръб за жени с 2:08,34 минути. Състезаващата се за Турция Екатерина Аврамова даде осмо време 2:06,39 и намери място във финала на дисциплината. Любомир Епитропов финишира за 1:00,10 минута на 100 метра гръб и остана 34-и в крайното подреждане. На 200 метра съчетано (мъже) Светлозар Николов е 33-и с 1:59,58 минути. /БТА", "date": "2019.12.06", "title": "Диана Петкова прати в историята рекорд на Таня Богомилова"}
{"url": "https://www.monitor.bg:443/bg/a/view/vodopadyt-viktorija-presyhna-182762", "text": "Един от най-внушителните водопади в света - Виктория, се превърна в невзрачна струя заради сушата, която измъчва Южна Африка, пише в. \"Дейли мейл\". Водопадът, който е на границата между Замбия и Зимбабве, е пресъхнал почти напълно. Някога оглушителният порой от разпенена вода и тътенът наоколо почти е изчезнал. Вместо него, след като водата спадна наполовина и достигна най-ниското ниво от 40 години, под скалите се виждат няколко невзрачни езерца. Като причина за драматичните промени в пейзажа бяха посочени климатичните промени. Президентът на Замбия Едгар Лунгу дори призова западните държави да бъдат по-сериозни в опазването на околната среда. Той изтъкна какви щети причинява глобалното затопляне: \"Климатичните промени са сериозен проблем, истински проблем - каза Едгар Лунгу пред Скай нюз. - Изненадващо е, че хората го омаловажават и казват \"киматичните промени не са действителни\". Местната агенция по туризма обаче омаловажава притесненията, че е застрашено съществуването на водопада. \"Нормално е по това време на годината водите да се ниски, но водопадът няма да пресъхне, докато сме живи. Водата не е колкото през предишните години, но водопадът не е пресъхнал\" - заяви неин представител. Водопадът с височина 100 м привлича хиляди туристи в района. Сушата обаче не е пагубна само за икономиката, тя обърква до хаос дивия живот в околните национални паркове. Шокиращите снимки на водопада преди сушата и сега показват в каква криза е природата в района. Буйната зеленина е отстъпила място на кафеникави посърнали треви. Река Замбези - някога една от най-впечатляващите в Африка, сега е осеяна със скали.", "date": "2019.12.06", "title": "Водопадът Виктория пресъхна"}
{"url": "https://www.monitor.bg:443/bg/a/view/elica-vasileva-na-polufinal-na-svetovnoto-klubno-v-kitaj-182753", "text": "Капитанката на волейболните националки Елица Василева и нейният „Новара“ се класираха за полуфиналите на световното клубно първенство по волейбол за жени, което се провежда в Шаосин (Китай). Италианският тим записа трети успех в група „В“, като надигра по категоричен начин бразилския „Дентил Прая“ с 3:0 (21, 24, 19). „Новара” е водач в класирането със 7 точки (3 победи), “Дентил” е на четвърто място с 1 точка (3 поражения). Елица Василева отново бе на отлично ниво, като се разписа със 17 точки (1 ас, 1 блокада) и бе отличена за най-полезен състезател на мача (MVP). Сръбската волейболистка Йована Бракочевич също се отчете със 17 точки (1 ас, 2 блокади). За бразилския тим Фернанда Родригеш завърши с 13 точки (2 блокади). В среща от група \"А\" на турнира „Гуандон Евъргранд“ (Кит) и Добриана Рабаджиева загубиха с 0:3 (-21, -9, -15) срещу „Екзашибаши“ (Тур). Българската националка завърши с 8 точки за китайския тим и стана втора по резултатност след нейната съотборничка Чжън Иксин, реализирала 9 точки. Тияна Бошкович отбеляза 24 точки за турския гранд. „Гуандон“ няма да участва на полуфиналите на световното клубно първенство, след като има само 3 спечелени точки от 3 изиграни двубоя. „Екзашибаши“ и италианският „Имоко Волей Конеляно“ се класираха на първите две места в групата. В същото време на световното клубно за мъже в Бразилия Цветан Соколов и неговият „Зенит“ (Казан) записаха втора победа. Момчетата на Алексей Вербов се наложиха над бившия тим на Соколов - „Кучине Лубе“ (Чивитанова) с 3:2 (-12, -23, 12, 20, 10) в двубой от предварителната фаза на надпреварата. Така „Зенит“ заема втората позиция в класирането с 5 точки (2 победи, 1 загуба), а „Лубе“ остава лидер със 7 точки и същия баланс. Цветан Соколов бе най-резултатен за тима си с 20 точки (1 блокада). Максим Михайлов добави 16 точки, с 15 се разписа Ървин Нгапет (2 аса, 2 блокади). За италианския шампион Камил Рихлички приключи с 14 точки (1 ас, 1 блокада).", "date": "2019.12.06", "title": "Елица Василева на полуфинал на световното клубно в Китай"}
{"url": "https://www.monitor.bg:443/bg/a/view/avgustin-milanov-starshi-menidjyr-digitalen-i-tyrgovski-marketing-vyv-vivakom-jenite-imat-radar-za-dobrata-oferta-182751", "text": "Българските потребители вече възприеха предимствата, които дава този канал - 24/7 възможност да влязат, да разгледат дори в триизмерен режим, да прочетат подробно ревю и изберат най-подходящото устройство за себе си, коментира тенденциите в онлайн пазаруването Августин Миланов, старши мениджър „Дигитален и търговски маркетинг“ във Виваком. - Клиентът очаква да намери широка гама продукти, които лесно да сравни, да се запознае с техните предимства и да купи. Портфолиото от продукти, което Виваком предлага, покрива както смартфони и таблети така, и все по-търсените иновативни решения - часовници, гривни, смарт решения за дома, електрически тротинетки и много други. Българският клиент много добре разпознава доброто предложение и все по-често наблюдаваме пакетната покупка - услуга с подходящ продукт. Увеличава се броят на покупки от типа смартфон с часовник/гривна; таблет с мобилен интернет и смарт решения за наблюдение на дома и др. - За нас като най-големия телеком в България по общи приходи, услугите са винаги на първо място. Стремим се да гарантираме доброто клиентско изживяване, което се състои във високо качество на услугите и коректно обслужване. Предлагам на клиентите си възможността да закупят нов план или преподпишат съществуващия си само с няколко клика. Смятаме, че клиентът трябва да има пълен контрол над услугите си и затова предложихме в последната година осъвременен портал за самообслужване и мобилна апликация My VIVACOM. В нея всеки може в реално време да следи потреблението си, да активира допълнителни услуги, да плати сметката си 24/7, да включи роуминг услуга както и много други полезни опции. Стараем се да изненадваме клиентите си постоянно: ето в декември например го правим като им подаряваме възможността да активират 5000 мегабайта мобилен интернет безплатно през уикендите. - Жените! Разбираемо е. Те имат „радар“ за добрата оферта, а нашият онлайн магазин предлага ежедневно нови и интересни предложения. Дали става въпрос за аксесоар или за най-нов модел смартфон, опитваме се за задоволим всеки вкус с подходящо предложение. - Световна тенденция е онлайн каналът да расте. Ние наблюдаваме това на месечна база. Българските потребители вече възприеха предимствата, които дава този канал - 24/7 възможност да влязат, да разгледат дори в триизмерен режим, да прочетат подробно ревю и изберат най-подходящото устройство за себе си. Доставката е безплатна. За клиентите, особено в населени места, в които няма наш магазин, е по-изгодно да направят покупката си онлайн, без да е необходимо да пътуват. Стараем се в рамките на два дни стоката да е при клиента. - Популярността и очакванията към Черния петък отдавна излязоха извън границите на родината на това събитие. Като резултат мога съвсем ясно да заявя, че надскочи прогнозите ни. Още в първите часове на нашата кампания „Оранжеви дни“ започнаха да се изчерпват предвидените за няколко дни количества. Ние като компания се стараем да оправдаем клиентските очаквания и предложенията, които подготвихме, бяха атрактивни и в различни продуктови категории.", "date": "2019.12.06", "title": "Августин Миланов, Виваком: Жените имат „радар“ за добрата оферта"}
{"url": "https://www.monitor.bg:443/bg/a/view/levski-svali-cenata-na-biletite-182760", "text": "Ръководството на „Левски“ пусна в продажба по-евтини билети за домакинството на „Витоша“. Двубоят от 19-ия кръг на първенството е в неделя от 16:30 часа на \"Герена\". Шефовете на \"сините\" са решили пропуските да бъдат с намалени цени, както беше и в срещата от осминафиналите за Купата на България срещу „Черно море“. В Сектор „А“ ще се влиза срещу 10 лв., за „В“ цената е 7 лв., а билетите за „Б“ струват по 5 лева. Феновете на гостите ще плащат по 7 лева, като каса за тях ще бъде отворена два часа преди началото на мача. Междувременно стана ясно, че медицинският щаб на „Левски“ ще успее да вдигне контузените футболисти за двубоя с „Витоша“. Така на разположение на треньора Петър Хубчев ще бъдат Дени Алар, Паулиньо, Живко Миланов и Иван Горанов. Аут обаче са Нуно Рейш и Хали Тиам, които са наказани.", "date": "2019.12.06", "title": "„Левски“ свали цената на билетите"}
{"url": "https://www.monitor.bg:443/bg/a/view/gorskite-sankcionirat-firmata-kojato-lovi-divi-svine-v-kletki-182756", "text": "На фирмата, която лови диви прасета с клетки в района на ракитовското село Дорково и ги пуска в частен имот, ще бъдат съставени предписания или актове за установяване на административни нарушения. Това съобщи шефът на Регионалната дирекция по горите в Пазарджик инж. Ангел Кузманов по време на заседание на областната епизоотична комисия. Той представи  резултати от извършена съвместна проверка на ОДБХ и РДГ Пазарджик, по повод излъчен в медиите клип със заловена с капан жива дива свиня в местността „Каркария“ в землището на с. Дорково, община Ракитово. Нарушени са правилата за биосигурност, определени в указанията на заповед № РД48-61/01.10.2019 г. на МЗХГ, че уловените с капан диви свине се отстрелват на място и се подава сигнал на съответното ДГС/ДЛС. Извършена е проверка и на самия обект БИСД-Каркария-2, ползван от фирмата „Интер Експо-България“ ЕООД. Обектът е регистриран като Дивечовъдно стопанство по чл.137 от Закона за ветеринарномедицинската дейност /ЗВД/ и има ветеринарен лекар. Констатирани са следните пропуски –  на пропускателния пункт няма изградена дезинфекционна площадка за превозните средства и хора, влизащи в обекта, което е нарушение на Наредба № 2/11.02.2009 г. Няма дневник за посетителите. Не са осигурявани предпазни облекла. Случаят нашумя преди дни, когато местният ловец Александър Мацанов разказа, че диви прасета се хващат от свободните площи в местността „Къркария“ и с клеки – капани се откарват в затворени частни площи, където да бъдат обстрелвани срещу заплащане. Местността „Къркария“ обхваща огромна горска територия, която започва от селата Паталеница, Црънча, Ветрен дол и достига до землищата на Костандово, Ракитово и Дорково.  ", "date": "2019.12.06", "title": "Горските санкционират фирмата, която лови диви свине в клетки"}
{"url": "https://www.monitor.bg:443/bg/a/view/sgs-otkaza-registracija-na-partijata-na-slavi-trifonov-182771", "text": "Софийски градски съд (СГС) отказа регистрация на партията на Слави Трифонов. Това става ясно от решение на съда, публикувано на сайта на институцията. От СГС са отхвърлили молбата за регистрация на политическа партия „Няма такава държава“. Мотивът на съдебния състав, с председател Татяна Костадинова е, че „използване на знамето в символа на партията е налице не само когато има пълна идентичност в двата знака, но и когато внушението е достатъчно силно, че да създаде възможност гражданите да свържат символа със знамето на Републиката\". Според съдебния състав представеното графично изображение не само не разколебава, а засилва формирания по-горе извод, че „интегрираните цветове бяло, зелено, червено“ биха могли да внушават за използване на знамето на България. Относно името на партията съдът приема, че „изразът „няма такава/няма такъв …“ би могъл да е противен на добрите нрави, само когато се отнася до държавността, схваната като комплекс от държавни органи и институции\". Когато обаче той окачествява не държавността, а състоянието на държавата, то тогава изразът се явявал по-скоро оценка, а не обида. Решението може да се обжалва или протестира пред Върховния касационен съд в седемдневен срок от връчване на препис. Междувременно Слави Трифонов коментира във Фейсбук решението на съда като обяви, че причината за отказа на регистрацията е „измислена“. „Ако не беше това, щеше да е името на партията. Ако не беше символът или името на партията, щеше да е името на лидера на партията. Ако не беше името на лидера на партията, щеше да е името на родния град на лидера на партията“, написа Трифонов. Той допълва, че ако следващата инстанция потвърди това решение, ще регистрира нова партия - с друго име и с други цветове.", "date": "2019.12.06", "title": "СГС отказа регистрация на партията на Слави Трифонов (ОБНОВЕНА)"}
{"url": "https://www.monitor.bg:443/bg/a/view/nacionalite-igrajat-kontrola-s-belarus-182754", "text": "Футболните ни национали ще играят контрола срещу Беларус, съобщиха от БФС. Двубоят, който е част от подготовката на тима ни за плейофа срещу Унгария, ще се състои на 26 февруари. Съставът на Георги Дерменджиев ще бъде домакин на приятелския мач, като детайли относно часа и локацията ще бъдат оповестени допълнително. Припомняме, че \"трикольорите\" приемат Унгария на 26 март в плейофите, а ако победят, след това ще последва решителен сблъсък за класиране на Евро 2020 срещу Исландия или Румъния, които ще спорят помежду си. При класиране за финалите пък България ще бъде в „групата на смъртта“ в компанията на европейския шампион Португалия, световния шампион Франция и бившия световен шампион Германия.", "date": "2019.12.06", "title": "Националите играят контрола с Беларус"}
{"url": "https://www.monitor.bg:443/bg/a/view/pravosydnijat-ministyr-se-sreshtna-s-djok-polfrijman-182757", "text": "Министърът на правосъдието Данаил Кирилов прие днес австралийския гражданин Джок Полфрийман в качеството му на представител на Българското затворническо сдружение за рехабилитация, съобщиха от ведомството. Срещата е била в Министерството на правосъдието дни, след като правосъдният министър покани Полфрийман на разговор по проблемите в затворите. Двамата се разбраха да бъдат провеждани регулярни срещи с неправителствената организация, на които да бъдат обсъждани въпроси, свързани със средата в затворите.  Австралийският гражданин ще подготвя и аналитични материали във връзка с подобряване на условията в местата за лишаване от свобода.      ", "date": "2019.12.06", "title": "Правосъдният министър се срещна с Джок Полфрийман  "}
{"url": "https://www.monitor.bg:443/bg/a/view/papa-francisk-jivee-na-60-kvadrata-kardinalite-mu-na-600-182758", "text": "Папа Франциск живее в двустайно жилище с площ 60 квадратни метра, а кардиналите му се ширят върху 600-те квадрата на огромните си апартаменти. С всеки изминат ден личните разходи на тези висши сановници на Светата католическа църква стават все по-големи и никой не може да ги ограничи в разсипничеството. Просто защото според каноните на вековната институция Светият отец не може да уволнява и съответно не е в състояние да накара многото кардинали, които са били назначени от предшествениците му, да спрат да харчат за щяло и нещяло. Твърденията са на известния журналист Джанлуиджи Нуци, който ги е написал черно на бяло в новата си книга за Ватикана, озаглавена „Страшният съд“. Върху 368-те страници на томчето той внимателно анализира към 3000 официални и не съвсем официални документа. Накрая Нуци прави извода, че ако висшите прелати и служителите в администрацията на папската държавица не спрат да пилеят средства, то през 2023 г. тя ще фалира. С други думи Ватикана ще трябва да обяви банкрут и съответно да спусне кепенци така, както се случва с всяко нормално предприятие. Журналистът, който преди две години разкри в книгата си „Първородният грях“ зашеметяващи педофилски истории в лоното на католическата църква, подчертава, че „червената лампа“ на тревогата вече е светнала. Защото през 2018 г. различните баланси на Ватикана са били приключени все с неприятни знаци – приходите от дарения като цяло са намалели с 27 на сто, тези от различни търговски и финансови дейности – с 67 на сто, а в същото време разходите са се увеличили с ... 244%! Особено неприятен според Нуци е фактът, че от събираните от папската институция средства за милосърдие, едва 20% отиват за бедните католици, а другите 80% се използват за запълване на различни „дупки“. А перспективите са посочените отрицателни тенденции да се задълбочават – процес, който води наистина към банкрут. Разбира се, журналистът - ватиканист цитира в книгата си и рецепти на видни финансисти за избягване на фалита. Първата е от проста, по-проста – ограничаване до минимум на разсипничеството на висшите прелати и строги икономии на всички равнища в йерархията на католическата църква. Втората рецепта е малко по-деликатна – журналистът предлага да бъдат разкрити многомилионните сметки на кардиналите и на някои други висши прелати, като парите им бъдат преведени в трезора на папската държава. Да, ама никой от въпросните сановници не искал да чуе за цитираните рецепти, нещо дори повече – според Нуци те вече кроели планове как по-скоро да свалят от престола на Свети Петър опитващия се да въведе ред във финансите на Ватикана папа Франциск.", "date": "2019.12.06", "title": "Папа Франциск живее на 60 квадрата,  кардиналите му – на 600"}
{"url": "https://www.monitor.bg:443/bg/a/view/pobedata-na-grisho-nad-federer-sred-senzaciite-na-2019-godina-182755", "text": "Победата на най-добрия ни тенисист Григор Димитров с 3:2 сета над Роджър Федерер на 1/4-финалите на US Open попадна в топ 3 на изненадите в Големия шлем за сезон 2019. Гришо отстрани именития швейцарец след 3:6, 6:4, 3:6, 6:4, 6:2 и се класира за първи път на 1/2-финал в Ню Йорк. \"Григор Димитров пристигна на US Open затънал в една от най-големите дупки в кариерата си, като беше загубил седем от последните си осем мача. Но 78-ият в света намери ритъма си и прекъсна серията от загуби, правейки обрат от 1:2 сета срещу Федерер, за да шокира петкратния шампион\", коментираха от сайта на АТР. Така Димитров стана най-ниско класираният тенисист, достигнал до 1/2-финалите на турнир от Големия шлем след Райнер Шутлер преди 11 години. Най-голямата сензация в класацията е успехът на Стефанос Циципас пак срещу Роджър Федерер в 4-я кръг на Australian Open, а второто място е за победата на Гуидо Пеля над Милош Раонич в 4-я кръг на Уимбълдън. Междувременно националът за купа \"Дейвис\" Димитър Кузманов удължи победната си серия, класирайки се за 1/2-финалите на турнира в Нонтабури (Тайланд) с награден фонд от 15 хиляди долара. Поставеният под номер 3 Кузманов не даде нито една възможност за пробив на квалификанта Бенжамен Пиетри от Франция и спечели с 6:2, 6:4 за 83 минути.", "date": "2019.12.06", "title": "Победата на Гришо над Федерер сред сензациите на 2019 година"}
{"url": "https://www.monitor.bg:443/bg/a/view/sofi-marinova-posreshtna-44-ija-si-rojden-den-v-dubaj-snimki-182752", "text": "Певицата Софи Маринова отпразнува паметно 44-ия си рожден ден. Изпълнителката на „Един за друг“ се отправи на семейно пътешествие, а избраната дестинация е перлата на Арабския свят – Дубай. В средите се говори, че отлитането към екзотичния град е било идея на сина на ромската перла – Лоренцо, а заедно с тях на терен е и любимият на Маринова – Тодор Давидов – Гринго, с когото тя се събра малко след като подаде документи за развод. Без вас нямаше да бъда това, което съм днес. Благодаря ви, от цялото си сърце! Прегръщам ви!“, написа певицата в социалните мрежи по повод хилядите пожелания, които получи навръх празника си. Самата Маринова неведнъж е коментирала, че не поддържа лично профил във Фейсбук. Въпреки това снимки от екзотичното пътешествие се появиха онлайн в страницата, която се менажира от нейни близки. Именно там бе публикувано и благодарственото й слово за рождения ден.", "date": "2019.12.06", "title": "Софи Маринова посрещна 44-ия си рожден ден в Дубай (СНИМКИ)"}
{"url": "https://www.monitor.bg:443/bg/a/view/taneva-nito-kilogram-pileshko-sys-salmonela-ne-e-stignala-do-pazara-182743", "text": "Охладеното полското пилешко месо със салмонела е иззето от БАБХ и нито килограм от него не е стигнало до потребителите и не е влязло в търговската мрежа, обяви земеделският министър Десислава Танева пред журналисти. Общо полският производител е внесъл 544 тона, но в 109 тона са открити вредни микроорганизми. Министърът уточни, че преработвателите са го закупили огладено за последваща термична обработка. 17 сигнала са получени по системата на ЕС от други страни за наличие на салмонела в пилешко месо с произход Полша. Първият сигнал постъпва от Словакия в края на март. Стоката не е за директна консумация, а за преработка, заяви още Танева. По думите й, правилата на ЕС изискват да не се уведомяват потребителите, когато става дума за продукт за недиректна консумация. Агенцията по храните са задължени с разпоредба и да не съобщават имената на производителя от Полша, нито на преработващите у нас продукция. По всички сигнали са установени 109 тона пилешко месо и са иззети. 10 от сигналите пристигат след 29 октомври т.г. 15 от 17 сигнала са за един и същ производител. Агенцията по храните е уведомила полската агенция за проблема с продукцията на тамошния производител. \"Месото не може да се консумира без термична обработка, а е за влагане в продукция. Разпоредила съм проверки на всяка партида, която влиза за продажба на нашата територия от Полша\", заяви още Танева. Земеделското министерство няма правомощия забранява на внос от Полша. Това може да го направи само полският орган по храните. От началото на годината БАБХ е направила 400 проби в кланици и производители. Положителни са открити в две калници, 12 в преработватели, но те не са стигнали до търговската мрежа. ", "date": "2019.12.06", "title": "Танева: Пилешко със салмонела не е влязло в търговската мрежа"}
{"url": "https://www.monitor.bg:443/bg/a/view/a1-predlaga-smartfoni-samsung-huawei-honor-i-nokia-v-kolednata-si-kampanija-182750", "text": "А1 обяви смартфоните, които са включени в станалата вече традиционна кампания в сезона на зимните празници. Устройствата включват както едни от най-луксозните модели в каталога на телекома от 2019, така и смартфони, създадени с мисъл за семейния бюджет. Моделите са Huawei P30 Pro, Huawei P30, Huawei P30 lite, Samsung S10+, Samsung S10, Nokia 6.2, както и Honor 20 Pro, който се предлага в комплект със смарт гривната Honor Band 5. Смартфоните от серията P30 на Huawei се отличават с елегантен и изчистен дизайн, както и с прецизни камери. Камерите на моделите P30 Pro и P30 са разработени съвместно с Leica, което е сериозна заявка за качество. И трите модела разполагат с внушителните 128 GB вградена памет, както и със сензор за пръстови отпечатъци, вграден в дисплея при P30 Pro и P30 и разположен на гърба при P30 Lite. Устройствата са позиционирани в различни ценови класове. Huawei P30 Pro започва от 48,99 лева на месец, Huawei P30 – oт 33,99 лева на месец, а Huawei P30 Lite – от 14,50 лева на месец с план A1 One Unlimited 5XL. Две устройства от топ серията S на Samsung попадат в коледната кампания на А1. Моделите Galaxy S10+ и Galaxy S10 са сред последните луксозни издания на Samsung, които определиха лицето на компанията за 2019 година. Говорейки за тях, не може да не се спомене мощния 8-ядрен процесор Exynos 9820, който позволява на тези устройства да се справят без проблем дори с най-тежките приложения, включително и видеоигри. Цените за Samsung Galaxy S10+ на изплащане започват от 51,99 лева на месец, а за Samsung Galaxy S10 – от 43,99 лева на месец с план A1 One Unlimited 5XL. От А1 може да бъде закупен и комплектът Honor 20 Pro + Honor Band 5. Комплектът от Honor привлича вниманието по две основни причини. Смартфонът Honor 20 Pro е въоръжен с четворна камера с макро сензор, високо оценена в множество професионални ревюта. Honor Band 5 пък е най-новият модел фитнес гривна на бранда. Тя може да се похвали със забележителна издръжливост на батерията до 2 седмици и AMOLED дисплей. Цената на смартфона и смарт гривната започва от 35,99 лева на месец с план A1 One Unlimited 5XL. В бюджетния клас устройства се откроява Nokia 6.2, на цени започващи от 9,99 лева на месец. По-ниската цена не означава, че Nokia са направили компромиси с качеството. Моделът разполага с 6,3-инчов Full HD+ екран с PureDisplay, като поддържа и конвертиране във формат HDR в реално време.", "date": "2019.12.06", "title": "A1 предлага смартфони Samsung, Huawei, Honor и Nokia в коледната си кампания"}
{"url": "https://www.monitor.bg:443/bg/a/view/otkradnaha-naj-cennija-papagal-ot-zooparka-v-dobrich-182747", "text": "6-годишният папагал Пепо от породата „зелена амазонка“ е бил откраднат от Центъра за защита на природата и животните в Добрич, съобщиха от полицията. Съобщението е получено в 06.10 ч. в четвъртък. На място е установено, че в помещението е проникнато чрез взлом на катинар на вратата, където птиците живеят. „Вътре е имало 60 папагали, но единственият и най-ценен е Пепо. Държа да отбележа, че Пепо, колкото и да е дружелюбен, в състояние на стрес издава невероятни крясъци и ако в момента се намира в жилищен блок, то се надяваме съседи да го чуят и да ни помогнем да го намерим“, каза директорът на зоопарка Християн Христов. Според него, охраната е била абсолютно неадекватна. „Ние ще търсим отговорност от фирмата. Плащаме за денонощна охрана седем дни в седмицата, при птиците е проникнато в момент, когато са спели. Те са били събудени, вдигали са шумотевица, но никой не е реагирал“, коментира още Християн Христов. Папагалът Пепо живее в ЦЗПЖ в Добрич от 3 години. Дарен е от физическо лице – българин, който вече живее в чужбина. Според Християн Христов кражбата е с цел продажба на „черния пазар“, където цената на птицата може да достигне 3 000 – 4 000 лв. Предполага се, че кражбата е подготвена предварително. „Само че крадецът трябва да знае, че папагалът не може да се продаде легално, тъй като всички документи за него са при нас, в ЦЗПЖ“, каза Християн Христов.", "date": "2019.12.06", "title": "Откраднаха най-ценния папагал от зоопарка в Добрич"}
{"url": "https://www.monitor.bg:443/bg/a/view/gazova-eksplozija-v-13-etajen-blok-v-slovakija-ima-jertvi-182759", "text": "Най-малко петима души загинаха в газова експлозия в 12-етажен жилищен блок в словашкия град Прешов, съобщиха полицията и пожарната, предаде Франс прес. Експлозията стана по обед. Тя предизвика пожар, засегнал четири или пет от по-горните етажи на блока. Пожарникари евакуират хората от сградата в съседно училище, уточни полицията в комюнике, публикувано на страницата й във \"Фейсбук\". Службата за пожарна безопасност изказа опасение, че блокът може да се срути.", "date": "2019.12.06", "title": "Газова експлозия в 13-етажен блок в Словакия, има жертви"}
{"url": "https://www.monitor.bg:443/bg/a/view/neugasen-fas-ubi-71-godishna-jena-v-dupnica-182746", "text": "Неугасен фас уби 71-годишна жена в Дупница в петък рано сутринта. Трагедията се разиграва в апартамента на дупничанката, която живеела сама в жилището. По първоначална информация цигара е подпалила дюшека на възрастна жена, откъдето пламъците се пренасят из целия апартамент. „Сигналът за пожара е подаден от съседи на жената в 5.50 часа. Веднага към мястото на инцидента е потеглил екип на местната противопожарна служба. За съжаление при пристигането на екипа, жената е била починала“, коментираха от ОДМВР – Кюстендил. Благодарение на бързата намеса на огнеборците е спасен от опожаряване целият жилищен блок. „Беше страшно просто, отвсякъде излизаше пушек, много се уплашихме, да не говорим, че по това време повечето от хората спяха“, коментираха съседи на починалата жена. Вследствие на инцидента пламъците са унищожили обзавеждането в апартамента, опушени са и стените на стаите. Тялото на жената е откарана за аутопсия в Кюстендилската болница.", "date": "2019.12.06", "title": "Неугасен фас уби 71-годишна жена в Дупница"}
{"url": "https://www.monitor.bg:443/bg/a/view/klient-napadna-prodavachka-s-noj-182741", "text": "Клиент нападна с нож продавачка във Вършец, съобщиха от пресцентъра на полицията в Монтана. Агресивният мъж заплашил да заколи и полицаите, които се опитали да го усмирят. Екшънът се е разиграл около 20.30 часа в четвъртък на ул. „Република“. Тогава е получен сигнал на телефон 112 за клиент, който вилнее в хранителен магазин. На мястото веднага пристигнал полицейски екип. Униформените заварили в кварталната бакалия 46-годишен мъж, който размахвал нож пред продавачката и крещял, че ще я заколи. Разбеснелият се клиент не се впечатлил от служителите на реда като започнал да ги обижда. А когато полицаите опитали да го задържат, мъжът ги нападнал с ножа. Ченгетата обаче успели да се предпазят. Те му сложили белезници и го закарали в полицейското управление. Касапинът е заключен в килия за 24 часа в районното на Берковица. По случая е образувано досъдебно производство.", "date": "2019.12.06", "title": "Клиент нападна продавачка с нож"}
{"url": "https://www.monitor.bg:443/bg/a/view/dvojno-poveche-megabajti-za-izbrani-planove-smart-ot-vivacom-182745", "text": "Мобилни планове на VIVACOM от SMART M+ нагоре вече са с двойно повече МВ на максимална скорост за първите 6 месеца на договора. Плановете имат включен достъп до интерактивния медиен портал TV GO за различен период от време спрямо тарифния план. Клиентите, които подпишат договор на план SMART L+ за 29.99 лв./месец ще получават неограничени минути и 20 000 MB, от които 10 000 MB ще бъдат само за първите 6 месеца. В допълнение ще имат пълен достъп до TV GO съдържанието, включващо филмов пакет MAXI, HBO On Demand, ексклузивното спортно съдържание от пакетите MAX Sport и DiemaXtra, а за най-малките – Disney English. Като бонус всеки месец VIVACOM предоставя допълнителни 10 000 МВ трафик към приложението TV GO, а към безплатния абонамент за музикална услуга TIDAL за избрани планове клиентите ще получат и безплатен трафик до края на 2019 г.", "date": "2019.12.06", "title": "Двойно повече мегабайти за избрани планове SMART от VIVACOM"}
{"url": "https://www.monitor.bg:443/bg/a/view/toto-pechalbi-tiraj-97-182744", "text": " Числа - 19, 21, 29, 30, 39, 44. Печалби: 6 - няма, 5 - 6 по 4 036,20 лв., 4 - 324 по 74,70 лв., 3 - 6914 по 4,90 лв., ДЖАКПОТ: 3 509 203,65 лв.  Числа - 1, 6, 7, 31, 34, 35. Печалби: 6 - няма, 5 - 1 по 9 421,30 лв., 4 - 169 по 55,80 лв., 3 - 3423 по 3,90 лв., ДЖАКПОТ: 687 529, 47 лв.  I теглене -  8, 16, 19, 28, 34. Печалби: 5 - 1 по 19 449,00 лв., 4 - 191 по 117,50 лв., 3 - 5495 по 6,00 лв. ДЖАКПОТ: няма II теглене - 3, 5, 10, 14, 18. Печалби: 5 - 2 по 9 724,50 лв., 4 - 228 по 98,40 лв., 3 - 7092 по 4,60 лв. ДЖАКПОТ: няма  Позиция - 3, 4, 7; цифра - 6, 2, 3. Печалби: 3 - 2 по 12 867,80 лв., 2 - 805 по 32,00 лв. ДЖАКПОТ: спечелен  10, 14, 18, 26, 47; Зодия - 8. Печалби: 5+1 - няма, 5 - няма, 4+1 - няма, 4 - 1 по 500,00 лв., 3+1 - 16 по 100,00 лв., 3 - 203 по 10,00 лв., 2+1 - 275 по 5.00 лв., 1+1 - 1283 по 1.50 лв., 2 - 2611 по 0,80 лв., 1 - 1848 по 1,00 лв. ДЖАКПОТ: 3 000 000,00 лв.  Година: 66, месец 12, дата 16, ден 1. Печалби: I група - няма, II група - 2 по 222,60 лв., III група - няма, IV група - 1 по 222,60 лв., V група - 7 по 31,80 лв., VI група - 11 по 16,20 лв., VII група - 24 по 9,30 лв., VIII група - 35 по 5,10 лв., IX група - 36 по 7,40 лв., X група - 89 по 3,50 лв., XI група - 293 по 1,20 лв., XII група - 213 по 2,10 лв., XIII група - 486 по 1,90 лв., XIV група - 1266 по 1,20 лв., XV група - 2021 по 1,20 лв. ДЖАКПОТ: 29 850,16 лв.", "date": "2019.12.06", "title": "Тото печалби, тираж №97"}
{"url": "https://www.monitor.bg:443/bg/a/view/ns-reshi-ms-da-izraboti-do-kraja-na-mart-plan-za-razvitie-na-medijnata-sreda-182731", "text": "Министерски съвет да изработи и да предложи на НС до края на март 2020 година план за развитието на медийната среда в България, както и модел за финансиране на обществените медии. Това решиха единодушно депутатите със 120 гласа \"за\", без нито един \"против\" и \"въздържали се\" след продължили близо 2 часа разисквания в НС за свободата на медиите у нас, проведени по предложение на БСП. В първоначалният вариант на решението, внесено от социалистите, се предвиждаше срокът да бъде до 1-ви февруари, а вместо план, да се изработи стратегия. По време на дебатите от ГЕРБ дадоха да се разбере, че са съгласни, но искат някои корекции. Срокът да бъде изменен до 31 март 2020-та. Те се аргументираха с факта, че в самия закон за бюджета за догодина се задължава кабинета и културният министър да внесат до края на март законови поправки за финансирането на обществените медии - БНТ и БНР в съответствие със закона за публичните финанси. По време на дебатите от БСП заявиха, че основният проблем е автоцензурата, недофинансирането на обществените медии, както и нуждата да се гарантира независима редакторска политика. Червените обявиха за неадекватна реакция решението на властта разпространението да се прехвърли върху „Български пощи”. От ГЕРБ и патриотите дадоха да се разбере, че няма натиск върху медиите, но увериха, че са готови на диалог. „Чукате на отворена врата”, коментира шефът на медийната комисия в НС Вежди Рашидов, който дори припомни, че вече има работна група, която работи по такива законови поправки. Той дори увери, че ще има голям дебат по темата, както това станало с промените за собствеността на медиите. Патриотите пък обвиниха БСП, че не предлагат нищо конкретно и има опасност от критики от страна на медиите, че започва ограничаване на свободата на словото.  Разгорещен дебат обаче предизвика изказването на социалиста Антон Кутев, който припомни и срещата на Борисов с „Репортери без граници” и се възползва, за да припомни твърденията на организацията за липсата на свобода на словото у нас. Именно той изрази тезата, че проблемът се крие в автоцензурата и страхът на журналистите да се бъдат уволнени от „едни олигарси”. В отговор Рашидов поясни, че медийните собственици са ясни. „Делян Пеевски притежава едва част, а г-н Прокопиев, този млад капиталист, другата част. Тяхната битка обаче не е политическа”, каза той и предупреди депутатите да не се заиграват с медиите. По думите в момента имало война срещу политиците, а българският политик нямал  авторитет. „Кажете ми един от залата, който е забранил тази свобода”, попита Рашидов. Йордан Цонев от ДПС пък коментира, че НС вече е направило много сериозни крачки относно медиите – приели поправки за осветяване на собствеността, имало забрана и офшорки да притежават медии. Той обаче даде да се разбере, че не уважава „Репортери без граници” и тяхната годишна класация за свободата на словото, а 111-то място на България в нея се дължало на клеветите от медиите на Прокопиев. „Всичко, което правят е продиктувано от интереса на сорособществата и НПО-та и финансираните от тях медии”, аргументира се той, като добави, че всичко друго за тях е табу. Той дори даде пример с изтеклите мейли преди години, в които лично Прокопиев казал: „Ние владеем мейнстрийма в телевизиите”. По думите  на Цонев там директно се нареждало на редакционните отговорници каква политика да се води и на кого да се обадят. „Това ако не е грубо потъпкване на свободата на словото. Да прочетохте в някой доклад нещо за това. Разбира се, че не. Но за Пеевски ще четем. А г-н Кутев ще използва тази дъвка всеки път, макар че г-н Пеевски е казал кои медии притежава”, убеден е Цонев. По думите му тезата за монопола в разпространението и притежанието на медиите си е чиста дъвка. И даде за пример отразяването на новините за субсидиите, а ДПС получили изпросени пет минути в две медии. \"Кои са хората, които контролират този процес. Очевидно не е г-н Пеевски. Очевидно има други фактори и други организации, НПО-та, които влияят на този процес. Аз не мога да ви попреча да си разпъвате дъвката, но всеки път ще възразявам с факти и аргументи\", аргументира се Цонев. Според него, за да има свобода на словото трябват няколко условия - по-малко регулации, прозрачност, ясно финансиране, какви са зависимостите, как се управляват обществените медии. Той даде и пример с БНР, където \"Силвия Великова и подопечните на Сорос организации и на Прокопиев, прокарват само една гледна точка\". \"България не заслужава 111-то място, което дължим на соросорганизациите и на подопечната им \"Репортери без граници\". България не е там. Ако спрат да клеветят и да отразяват едностранчиво проблемите и България продължи да е там, то тя ще е там точно заради тези издания. Чудовищно е. Издатели олигарси, които имат повдигнато обвинение и от два органа запорирано имущество, да употребят медиите си срещу законната процедура за избор на тези , които им повдигат обвинението. Ако този факт бъде отразен от \"Репортери без граница\" , ние ще отидем от 111-то на 211-то място. Слава богу няма да го отразят. А 111-то място не се дължи на причините, които изтъкват \"Репортери без граници\". То се дължи на тези хора и на клеветите им . А ние не се обединяваме, стоим отстрани да не ни плюят, защото те са много прогресивни и модерни. Няма такова нещо. Те са просто безродници\", заключи Цонев. Относно частните медии, всяка друга регулация означавало ограничение, каза още той. Всякакви допълнителни регулации на частните медии са извън демократичните процеси, коментира пък културният министър Боил Банов.", "date": "2019.12.06", "title": "НС реши: МС до края на март с план за развитие на медийната среда (ОБНОВЕНА)"}
{"url": "https://www.monitor.bg:443/bg/a/view/gyrcija-izgoni-poslanika-na-libija-zaradi-turcija-182749", "text": "Гръцкото министерство на външните работи днес официално обяви за персона нон грата посланика на Либия в Атина, на когото беше дало срок до полунощ в четвъртък да представи споразумението между Триполи и Анкара за делимитиране на морската юрисдикция между тях, съобщи телевизия Скай. Ръководителят на либийската мисия в гръцката столица отиде във външното министерство сутринта, където беше известен, че е нежелан от Гърция и му беше даден срок да напусне страната. Следващият четвъртък се очаква Атина да бъде посетена от председателя на либийския парламент Агила Салех. Салех подкрепя Либийската национална армия (ЛНА) на маршал Халифа Хафтар, която воюва срещу международно признатото правителство в Триполи. ЛНА обяви в понеделник, че подписаното миналата седмица споразумение между Турция и правителството на Файез ел Сарадж за делимитиране на изключителните икономически зони на двете страни в Средиземно море е незаконно. Самият Салех изпрати писма до генералния секретар на ООН Антониу Гутериш и до генералния секретар на Арабската лига Ахмед Абул Гаит, в които определя споразумението с Турция като заплаха за либийската държава и за нейното бъдеще и сигурност. Според Гърция подписаният меморандум е невалиден и нарушава гръцките суверенни права, защото игнорира нейната изключителна икономическа зона, породена от бреговата линия на остров Крит, който се намира между Турция и Либия. В четвъртък документът беше ратифициран от турския парламент. Обявяването на посланика на Либия в Атина за персона нон грата не означава прекъсване на дипломатическите отношения между двете страни, заяви министърът на външните работи на Гърция Никос Дендиас, съобщи АНА-МПА. Той уточни, че решението за изгонването на дипломата е израз на недоволството на гръцкото правителство и е взето, след като либийската страна не се е съобразила с условията, които са й били поставени (т.е. да предостави текста на споразумението, подписано с Турция за делимитиране на морските пространства в Средиземно море - б.ред.). Дендиас отбеляза, че под текста на споразумението стои подписът на либийския министър на външните работи Мохамед Тахер Сияла, който през септември е дал на гръцката страна уверения в обратен смисъл. Гръцкият външен министър каза, че либийският посланик има срок от 72 часа да напусне страната.", "date": "2019.12.06", "title": "Гърция изгони посланика на Либия заради Турция"}
{"url": "https://www.monitor.bg:443/bg/a/view/tervel-pulev-pravi-trenirovka-s-deca-v-plovdiv-182748", "text": "Уникална по рода си благотворителна инициатива слага началото на присъствието на Тервел Пулев на пловдивска земя седмица преди големия сблъсък с американеца Дешон Уебстър. Последният българин – носител на олимпийски медал в историята на летните игри и организаторите на чаканата с интерес боксова гала на 14 декември в \"Колодрума\", подадоха ръка към всички деца в Пловдив. Събитието под надслов \"Ден на малките шампиони\" е в събота на хълма Бунарджика, където боксьорът ще направи съвместна тренировка с желаещите малчугани. Освен с Тервел Пулев, децата ще имат възможност да се срещнат още с атрактивната европейска шампионка по кикбокс Джоана Нуамеруе, исполинът от Украйна Игор Шевадзутский, големият талант на пловдивската школа Пенчо Цветков и др. По-големият брат на Тервел - Кубрат Пулев отмени планираното си пътуване до Саудитска Арабия, за да гледа на живо реванша между настоящия шампион Анди Руис и британеца Антъни Джошуа. Кобрата е задължителен претендент за титлата на Международната боксова федерация (IBF) и се очакваше да е сред ВИП-гостите. В последния момент обаче Кубрат промени плановете си и предпочете да остане близо до брат си в подготовката му за мача за интерконтиненталната титла в полутежка категория, версия Световна боксова асоциация (WBA).", "date": "2019.12.06", "title": "Тервел Пулев прави тренировка с деца в Пловдив"}
{"url": "https://www.monitor.bg:443/bg/a/view/chernata-zlatka-stava-tv-vodeshta-182742", "text": "Златка Димитрова, по-известна в редиците на родния шоубизнес като Черната Златка, ще дебютира в ролята на телевизионна водеща. Още в началото на следващата година тя ще поеме кормилото на ново предаване по Code Fashion TV. То ще носи името Fit&Fashion, а първият епизод ще бъде излъчен на 13 януари. В рамките на шоуто Димитрова ще дава ценни съвети на зрителите относно това как да останат във форма и модерни въпреки натовареното си ежедневие и независимо от възрастта, пола и професията си. В основен акцент на сутрешното лайфстайл предаване ще се превърне здравословният начин на живот и спортния режим на редица звезди, като Черната Златка ще обиколи различни локации из цялата страна. Димитрова започна да споделя по-открито с феновете си своята страст да спортува най-вече след като даде живот на първородния си син Мирослав в края на 2016 г. Тя получи и адмирации за перфектната си форма, след като сподели, че при бременността е качила 25 кг, а две години по-късно бе скромните 58 при ръст 1, 76 височина.", "date": "2019.12.06", "title": "Черната Златка става тв водеща"}
{"url": "https://www.monitor.bg:443/bg/a/view/20-bg-vuza-iskat-da-se-vkluchat-v-evropejski-mreji-182733", "text": "Близо 20 български училища се подготвят да кандидатстват за включване в европейски университетски мрежи, след като Европейската комисия публикува втора покана за подаване на проектни предложения по инициативата „Европейки университети“, съобщиха от просветното министерство. Това ще даде възможност на родните студенти освен в България, да се обучават и в други европейски университети. Вузовете ще имат общи програми, а младежите ще получават европейска диплома, която би им гарантирала реализация във всяка от държавите, където са се подготвяли. Според образователният министър Красимир Вълчев свързаността в мрежи ще направи висшите ни училища по-разпознаваеми, по-конкурентоспособни и ще даде възможност за привличане на повече български и чуждестранни студенти. Той обясни, че в подготвяната от МОН стратегията за висше образование ще бъде заложена и възможност за стимули за университетите, които ще обучават студентите си с общи учебни програми, дипломи, споделени преподаватели, ресурси, материална база. Така един вуз ще може да използва спортната зала на друг или пък един преподавател да работи по програми на две или повече висши училища. Предвижда се през следващата година бюджетът за свързването на висши училища да бъде увеличен до 120 млн. евро, с които да се финансират 24 алианса. Кандидатстването е до 26 февруари 2020 година. Тази година бяха отпуснати 85 милиона евро за финансиране на 17 консорциума. Нито един български вуз обаче не бе одобрен. Заради това просветното министерство проведе информационни срещи за висшите училища с представители на Европейската комисия, които се проведоха в София и Варна. В тях се включиха 80 представители на академичната общност от 37 висши училища. Ванеса Дебие-Сантон – началник на отдел „Политики и програми за висше образование“ в Генерална дирекция „Образование, младеж, спорт и култура“ на ЕК, и Франсоа Уиликенс – началник на отдел в Изпълнителната агенция за образование, аудиовизия и култура презентираха поканата и дискутираха конкретни въпроси, свързани с кандидатстването. Техническият университет в София е един от вузовете, които ще участват с проект за инициативата „Европейки университети“. При първата покана на ЕК те са имали 80 при необходими да се класират 81, обясниха от учебното заведение. Все още не е ясно по кое направление или с кой европейски университет ще могат да се включат в мрежа, ако тази година бъдат одобрени. Това ще стане ясно, след като всички кандидати станат ясни и се направи сравнение с направленията, в които преподават и възможностите, които предлагат. Ако ТУ бъде одобрен се случи, наши преподаватели ще могат да преподават в чуждите вузове, а техни специалисти да идва у нас и да представят най-новите си изследвания пред родните студенти. Техническият университет ще има възможност да се включи в различни програми, които все още не съществуват у нас, но европейските им колеги са разработили. Например, свързани с екологията. Български експерти от МОН и представители от академичната общност се включиха и в проведената в началото на ноември конференция в Брюксел, на която бяха представени одобрените 17 европейски университета след първата покана и бе дадена възможност за обмяна на опит и добри практики, както и създаването на контакти между български и чуждестранни висши училища.", "date": "2019.12.06", "title": "20 български вуза искат да се включат в европейски мрежи "}
{"url": "https://www.monitor.bg:443/bg/a/view/hotelieri-i-krychmari-naj-malko-polzvat-internet-182740", "text": "В хотелиерството и ресторантьорството делът на ползване на Интернет е най-нисък в сравнение с останалите сектори, сочат резултатите от изследване сред фирмите със заети поне10 служители, цитирани от Националния статистически институт (НСИ). Само в 85,4% от обектите в туризма и общественото хранене имат достъп до мрежата. Само в 85,4% от обектите в туризма и общественото хранене имат достъп до мрежата. Според големината на предприятията с най-нисък показател от 92,5% са фирмите, където работят не повече от 49 души. На второ място по нисък дял от 87,3% на ползването на Интернет е секторът на административните и спомагателните дейности. На трето място отзад напред с 93,8% достъп се нареждат фирмите занимаващи се с търговия и ремонт на автомобили и мотоциклети. лица и секторът за създаване и разпространение на информация и творчески продукти и далекосъобщенията. В преработващата промишленост делът на предприятия с достъп до Интернет е 94,1%, в строителството - 95,2%, в пощите, транспорта и складовете - 95,6%, в операциите с недвижими имоти - 97,5%, при производството на електрическа и топлинна енергия, горива, води и управлението на отпадъците – 98,9%. От началото на годината всяко трето предприятие (36.5%) използва приложения като Skype, WhatsApp, Facetime, Viber за гласови или видеоразговори през интернет за служебни цели, а 46.4% предоставят на служителите си преносими устройства, които разполагат с мобилна интернет връзка, осъществявана чрез мобилните телефонни мрежи. Относителният дял на заетите лица в предприятията, които използват компютър ежедневно за изпълнение на служебните си задължения, е 32.1%, а Заетите лица, които използват преносими устройства с мобилна интернет връзка за служебни цели, са 11.4%. Половината от предприятията (50.7%) разполагат със собствен уебсайт, като 12.6% посочват, че използват информация за поведението на посетителите на уебсайта (брой кликвания, разглеждани елементи, продължителност на сесията и др.) с цел реклама или подобряване на клиентската удовлетвореност. На своя уебсайт предприятията основно предоставят: информация за предлаганите стоки или услуги – 79.1%1; връзка или препратка към профила си в социална медия - 34.5%; възможност за онлайн поръчки или резервации на стоки или услуги - 26.3%; проследяване или проверка на статуса на направените поръчки - 16.1%. За дейността си и да разширяват своето присъствие в Интернет Най-популярни са социалните мрежи (Facebook, LinkedIn, Xing, Yammer, Probook.bg и др.), в които 33.2% от предприятията поддържат свой профил. Основните цели, за които предприятията използват социални медии, са: подобряване на имиджа на предприятието или на пазарния продукт (реклама, промоции) - 73.9%1; получаване и отговаряне на мнения, отзиви, въпроси от клиенти - 62.7%; наемане на служители – 32.8%; сътрудничество с бизнес партньори или други организации - 29.5%.", "date": "2019.12.06", "title": "Хотелиери и кръчмари най-малко ползват Интернет"}
{"url": "https://www.monitor.bg:443/bg/a/view/deputatite-v-nov-spor-za-subsidiite-i-koj-pravi-zadkulisni-dogovorki-182737", "text": "Вдигането на партийната субсидия от 1 на 8 лева отново предизвика спорове в кулоарите на НС сред основните политически играчи. Веднага след като парите за партиите бяха вдигнати, от ДПС обвиниха ГЕРБ и БСП в задкулисни договорки, реализирани с посредничеството и помощта на „Обединени патриоти” Сега лидерът на НФСБ и зам.-шеф на НС Валери Симеонов заяви, че няма да дава обяснения и не иска да легитимира „техните измишльотини”. Той отрече да е имало заплаха за приемането на бюджета и да са поставяли ултиматум на ГЕРБ заради субсидиите. коментира Симеонов. Той отрече и критиките, че чл.64, където е разписан размерът на държавното финансиране за спечелен глас, е приет в противоречие на правилника. Той посочи, че прегласуването на чл. 64 за партийните субсидии е било допустимо, тъй като текстът е бил гласуван само един път. „Всичко е в правилата и установения ред на Народното събрание. Има такава практика“, каза още Симеонов. Той се обяви и за таван на субсидиите, тъй като големите партии получавали прекалено много пари, които влагат на банков влог. „Не е редно това, защото това са държавни пари. Малките партии трудно свързват двата края, когато сумите са малки. Това убива демокрацията като цяло“, обясни още лидерът на НФСБ. Попитан дали трябва да има ограничение от страна на бизнеса за финансиране на партиите, той отговори, че в дебатите за бюджета това няма място. „То ще бъде заложено в Закона за политическите партии. Симеонов припомни, че НФСБ винаги са настоявали, че партиите трябва да бъдат финансирани от държавата. „С едно такова решение за Народното събрание за 0 лв. субсидии нашите партии загиват”, каза той.  На свой ред шефката на ПГ на ГЕРБ Даниела Дариткова даде да се разбере, че все пак патриотите са поставили условие и ГЕРБ са склонили за 8 лева субсидия, за да предотвратят криза и риска от неприемане на бюджета. „С поведението си в пленарна зала ПП ГЕРБ вчера опроверга всякакви спекулации за договори, договорки и задкулисни сделки”, каза тя и припомни, че при гласуването на чл. 64 те били с максимално присъствие в залата и подкрепили 1 лев субсидия за партиите. При прегласувнето останали само те поддръжници на тези тема, а в резултат се получила законодателна празнота. При следващите гласувания  пък 30 члена от закона за бюджета не били подкрепени от патриотите. „Останахме да ги гласуваме само ние от ГЕРБ“ каза Дариткова   и добави: „Коалиционните ни партньори поискаха твърдо да се определи партийна субсидия и казаха, че само в такъв случай ще продължат да гласуват бюджета на държавата”. Именно това била причината за спешната среща между коалиционните партньори. „Нашата отговорност е пред хората. Отговорността ни е за това държавата да има бюджет за 2020 г., който е по-добър, с възможността за повече разходи за образование, с по-високи пенсии, с повече плащания в социалната сфера, с по-високи заплати за социалните работници”, каза Дариткова и поясни, че ще понесат и политическата отговорност за събитията ден по-рано. „Но ние сме тези, които сме отговорни за стабилността на държавата. и подкрепихме единственото предложение, което имаше по отношение на субсидията, тя да бъде 8 лв.“, аргументира се тя.  Дариткова посочи, че е била в комуникация с лидера на ГЕРБ Бойко Борисов през цялото време и призна, че те са най-голямата сила в НС, но не могат сами да „реализират това управление”. Последва и отговор от ДПС, които заявиха, че Първият вариант А – от ГЕРБ да влязат по-малко в зала. ДПС обаче ги разобличили пред медиите. В резултат влезнали всички в зала, а в последствие започнали да излизат един по един, заяви зам.-шефа на групата на ДПС Йордан Цонев. Накрая се оказало, че 17 човека от ГЕРБ са излезли по време на дискусията.”Имахме човек, който ги броеше през различните входове. Поискахме поименна проверка и вече трябваше да се гласува.”, каза той. Така сценарий А отпаднал и влязъл в сила сценарий Б - няма да се гласува бюджетът по-нататък. По думите на Цонев Според него дори ДПС да бяха гласували за 1 лев субсидия все пак е щяло да се стигне до скок на парите на 8 лева, тъй като е  щял да влезе в сила трети сценарий: „Пак с прегласуване и пак щяха да гласуват против”, каза Цонев. Той припомни, че при следващите текстове от бюджета, патриотите гласували против и не минали 30 члена анблок. „И те разбраха, че бюджета е до тук и дадоха почивка. И разбраха какво ще се случи, защото хората на г-н Симеонов вече бяха показали, че няма да гласуват”, каза Цонев. По думите му губещ от вчерашния ден е премиерът Бойко Борисов, тъй като те потъпкали неговата дума. Именно премиерът обещал многократно, че субсидията ще бъде 1 лв. Той припомни позицията на ДПС, че е трябвало да се направи широка дискусия под формата на консултации и да се избере нов модел. „Този модел, колкото и да е прозрачен даде дефекти - големите партии се оказват с много пари и почват депозити и тн. нещо което не е присъщо на дейността. Трябваше да изберем модел, през който всички партии да се финансират прозрачно, но да нямат излишни пари за други разходи - например за дарения. Простете, но дарения се правят с лични средства, не с обществени. Българският народ е измислил една хубава поговорка - с чужда пита помен се прави\", коментира Цонев. И заяви отново готовността на ДПС да участва в една такава дискусия. Цонев изтъкна, че срещу тях се изсипали хиляди обвинения за финансиране от икономически субекти. Сега , когато субсидията е 8 лева, това трябва да отпадне. „Но държа да подчертая, че 8-те лв. са достатъчни само за тези, които имат 1 млн избиратели. Те не са достатъчни за малките партии, нито за ДПС”, категоричен бе той. Обясни, че партията има разгърната структура от 265 общини и тази субсидия не стига за ДПС. На въпроса какво печели ГЕРБ, Цонев отговори: „Попитайте Валери Симеонов, той беше посредникът, кумът. Той ще ви каже - как са проведени разговорите, по телефона ли, заедно ли са били?”.", "date": "2019.12.06", "title": "Депутатите в нов спор за субсидиите и кой прави задкулисни договорки"}
{"url": "https://www.monitor.bg:443/bg/a/view/poli-genova-vodi-sina-si-na-okolosvetsko-pyteshestvie-182736", "text": "Да обиколи света заедно със сина си Даниел – това е една от мечтите на певицата Поли Генова. Изпълнителката на If Love Was A Crime умили мрежата, като публикува своя снимка с количката на бебето от Скопие. написа певицата под кадъра в Инстаграм. Тя допълни, че македонската столица е едва третата дестинация, която майка и син посещават заедно, като анонсира, че „най-интересното тепърва предстои“. От кадъра не става ясно дали заедно с тях е и бащата на Даниел – Джоузеф. Младите родители посрещнаха първия си наследник през пролетта тази година. Тогава поп звездата сподели, че бременността й е била изненада за нея и щастливият татко, който е холандец. Двамата се запознават преди две години, по време на наградите на БГ Радио в Благоевград.", "date": "2019.12.06", "title": "Поли Генова води сина си на околосветско пътешествие"}
{"url": "https://www.monitor.bg:443/bg/a/view/mvr-i-mejdunarodnata-banka-za-vyzstanovjavane-i-razvitie-podpisaha-sporazumenie-za-podkrepa-182734", "text": "Министерството на вътрешните работи и Международната банка за възстановяване и развитие продписаха споразумение за подкрепа при изпълнение на дейностите, свързани с управлението на риска от бедствия, съобщиха от пресцентъра на МВР. Документът, чията продължителност е 24 месеца, е в съответствие с Меморандума за разбирателство между правителството на Република България и международната финансова организация. С подписването му Министерството на вътрешните работи ще получи подкрепа при разработването на предложение за Национален план за управление на риска от бедствия, възползвайки се от информацията и международния опит, с които банката разполага в тази област. Дейностите, в които двете организаии ще си сътрудничат, са свързани с изпълнението на приоритетите за намаляване риска от бедствия, заложени в Националната програма за развитие: България 2020, както и целите от Националната стратегия за намаляване на риска от бедствия 2018 – 2030 г. Предвидените в договора дейности ще се финансират със средства от Европейските структурни и инвестиционни фондове 2014-2020 г., предоставени на страната ни чрез оперативна програма „Околна среда 2014-2020г.“", "date": "2019.12.06", "title": "МВР и Международната банка за възстановяване и развитие подписаха споразумение за подкрепа"}
{"url": "https://www.monitor.bg:443/bg/a/view/vseki-treti-parkira-na-mesta-za-invalidi-182735", "text": "1330 нарушения са засечени при проверени 4788 шофьори през проведената акция за контрол над водачи на моторни превозни средства, използващи паркоместа, предназначени за хора с трайни увреждания, съобщи на брифинг инспектор Чавдар Кочев от \"Пътна полиция\". Операцията е част от календара на Европейската мрежа на службите на Пътна полиция – TISPOL. Тя бе проведена в рамките на 24 часа, в периода от 6 часа на 3 декември до 6 часа на 4 декември. От полицията припомнят, че глобата за паркиране на места, обособени за хора с трайни увреждания, е 200 лв. По време на операцията са установени редица други нарушения. Констатирани са 36 случая на липса на задължителната застраховка „Гражданска отговорност“, отнети са 60 свидетелства за управление на моторни превозни средства на водачи за неплатени глоби, връчени са 575 електронни фиша на водачи за различни техни нарушения, както и на 39 пътници. Най-много нарушения са установени в ОДМВР Пазарджик – 193, ОДМВР Добрич – 192 и ОДМВР Бургас – 184.", "date": "2019.12.06", "title": "Всеки трети паркира на места за инвалиди"}
{"url": "https://www.monitor.bg:443/bg/a/view/ministyr-ot-kabineta-na-marin-rajkov-poema-transporta-v-sofija-182732", "text": "Бившият министър на транспорт в правителството на Марин Райков Кристиан Кръстев ще отговаря за същото направление в Столичната община. Това съобщи кметът на града Йорданка Фандъкова. „Разговаряла съм и съм поканила за този сектор бившия министър и зам.-министър на транспорта Кристиан Кръстев. Разбира се, след приемането на структурата, тогава ще финализирам този процес“, обясни градоначалникът. Сред първите задачи, който ще му постави е работа по пускането на довеждащия транспорт, актуализация на разписанията на целия градски транспорт, програма за изграждане на спирки и навеси и мерки за облекчаване на трафика. Кръстев е вторият ясен заместник на Фандъкова. Малко след изборите стана ясно, че в кметството ще бъде създаден нов ресор „Дигитализации и инвестиции“, който ще се ръководи от досегашният шеф на Столичната общинска агенция за приватизация и инвестиции Владимир Данаилов. Фандъкова съобщи още, че следващата седмица ще посочи и трети заместник в направлението „Обществено строителство“. „Той ще е инженер с доказан опит. Имам разговори с няколко човека, следващата седмица ще обявя решението си”, коментира кметът.", "date": "2019.12.06", "title": "Министър от кабинета на Марин Райков поема транспорта в София"}
{"url": "https://www.monitor.bg:443/bg/a/view/mis-bylgarija-marina-vojkova-rodi-momiche-182738", "text": "Носителката на титлата Мис България за 2015 г. Марина Войкова даде живот на дъщеричка. Това съобщи самата тя в социалните мрежи, като публикува кратко видео с бебето. гласи коментарът на Войкова. Тя не съобщи дали заедно с таткото – Давид Бонев са избрали име за първата си наследничка. И досега миската е била стриктна в това да не допуска личния си живот под светлините на прожекторите. Така, навръх Свети Валентин тя каза заветното „да“ на съпруга си в тесен семеен кръг. Въпреки че още през юни се спекулираше, че семейството им ще се увеличи с още един член, Войкова потвърди едва три месеца по-късно щастливата вест.", "date": "2019.12.06", "title": "Мис България Марина Войкова роди момиче"}
{"url": "https://www.monitor.bg:443/bg/a/view/melanija-trymp-zapali-svetlinite-na-glavnata-elha-vyv-vashington-182739", "text": "Първата дама Мелания Тръмп запали светлините на главното коледно дърво във Вашингтон в компанията на президента Доналд Тръмп, съобщи ДПА. Доналд Тръмп отправи празнични поздравления на церемонията в Елипс парк, между Белия дом и монумента на Вашингтон. Тазгодишното коледно дърво е 9-метров син смърч от Пенсилвания. Доставено е още през октомври и е засадено с помощта на кран. Традицията за националното коледно дърво на САЩ е почти вековна. Светлините на първото са запалени от президента Калвин Кулидж през 1923 г. Организаторите се стараят да модернизират традицията с акаунт в Туитър. Първото съобщение беше: \"Благодаря на всички, които дойдоха да ме видят тази вечер\". Преди това председателката на Камарата на представителите Нанси Пелоси запали светлините на коледното дърво на западната морава на Капитолия.", "date": "2019.12.06", "title": "Мелания Тръмп запали светлините на главната елха във Вашингтон"}
{"url": "https://www.monitor.bg:443/bg/a/view/bus-se-blysna-v-tramvaj-na-botevgradsko-shose-v-stolicata-182724", "text": "Бус удари трамвай на бул. „Ботевградско шосе” на кръстовището с ул. „Витиня”. Образувало се е огромно задръстване, съобщи Нова телевизия.  Инцидентът е станал в днес около 08:00 ч. За момента няма информация за пострадали.", "date": "2019.12.06", "title": "Бус се блъсна в трамвай на „Ботевградско шосе” в столицата"}
{"url": "https://www.monitor.bg:443/bg/a/view/deputatite-s-minuta-mylchanie-za-stojanka-mutafova-afova-182728", "text": "„Просто една епоха си отиде. Жалко. Въздухът обеднява все повече и все по-малко озон остава в него. Съжалявам за това, което всеки ден се случва. Явно това е животът. За съжаление отиват си телата, но много съм щастлив, ако младото поколение запази самочувствието си, пазейки тези святи имена във времето, защото така се прави държаваа“, допълни още Вежди Рашидов.", "date": "2019.12.06", "title": "Депутатите с минута мълчание за Стоянка Мутафова"}
{"url": "https://www.monitor.bg:443/bg/a/view/irlandecyt-edna-prikazka-za-lojalnostta-s-pocherka-na-skorseze-182699", "text": "Четох някъде, че Мартин Скорсезе проявявал тежка форма на носталгия по гангстерските времена в „Ирландецът“. Явно написалият тези слова или не е гледал, или силно му е убягнал смисълът на новия филм на режисьора. Темата за ъндърграунда в Ню Йорк от средата на миналия век, където италианските преселници в САЩ често влизат в пререкания с ирландските такива, съвсем не е нова за Скорсезе. Самият той произлиза от този свят, затова и не е изненада, че в един от най-добрите му филмови шедьоври мафиотските мотиви са отново водещи. Мартин Скорсезе не би имал обаче статута, с който се ползва днес, ако това, което прави, са просто гангстерски филми. „Ирландецът“ е всъщност приказка, но за възрастни. А моралният въпрос за лоялността разяжда не само главния герой Франк Шийрън (Робърт де Ниро), но и зрителя, който получава възможността заедно с него да разсъждава: „А аз на кого бих останал верен?“ Малко по-статичен, отколкото го помним в някои от най-добрите му колаборации със Скорсезе – такъв е Робърт де Ниро в „Ирландецът“. Това не е учудващо, предвид, че колкото и подмладяващи технологии да бъдат използвани върху кожата и лицето му на екрана, физическата активност на изпечен наемен убиец си остава (можем само да предполагаме) предизвикателство за 76-годишен човек. Това обаче се вписва прекрасно и в самия сценарий, където Франк е представен като мъж, който контролира до съвършенство – с редки изключения – емоциите си, но реши ли да действа веднъж, окото му дори не потрепва. Надали за някого е изненада, че Де Ниро се потапя максимално в образа на човека, който дори и останал да гние в самота, не успява да си наложи да почувства разкаяние за престъпленията си. „Не е нужно да съжаляваш. Кажи само, че съжаляваш“, гласят думите на младия свещеник, който сякаш полага всички усилия, за да внесе мир в последните дни на Ирландеца. Филмът следва представената хронологична схема от книгата на Чарлз Бранд, която въпреки че у нас се подвизава със заглавието на лентата, в оригинал всъщност носи името „Чух, че боядисваш къщи“. Именно тази фраза ще се запечата в съзнанието ви още с първите няколко сцени, показващи бруталното й преносно значение. Действието се развива като филм във филм, във филм, във филм, но чудесният монтаж, начело на който застава любимката на Скорсезе Телма Шунмейкър ни помага да навигираме достатъчно добре из заплетения разказ. Не можем да подминем и невероятните превъплъщения на останалите големи имена в каста на заглавието. Ал Пачино е темпераментният профсъюзен шеф Джими Хофа. Мрази, когато някой закъснее за среща и трудно понася употребата на алкохол в негово присъствие, което провокира колегите му да „инжектират“ водка в плодове. Хофа и Шийрън са свързани от рядко срещано приятелство, градено най-вече на основата на лоялността един към друг. Ако има някой, който служи като scene stealer (крадец на вниманието в сцените), макар и във втората половина на филма да е оставен на по-заден фон, това е Джо Пеши. Него виждаме в ролята на Ръсел Буфалино, човекът, който проправя пътя за първите стъпки на Франк в света на ъндърграунда. Страхотният актьорски състав се допълва още от имена като Рей Романо, Харви Кайтел, Ана Пакин и др. Филмът е с впечатляваща продължителност от три часа и половина. Всяка секунда от тях обаче си заслужава да се види, пък макар и на малък екран. „Ирландецът“ е финансиран и разпространяван от стрийминг платформата Netflix, заради което има едва няколко прожекции (квалифициращи го за „Оскар“) в киносалоните в САЩ. Но дори и на екрана на лаптопа, предвид че Скорсезе силно препоръчва да не гледаме на смартфона, елементът на изненада при проявеното насилие е все така силен. И от тази гледна точка режисьорът е майстор – той успява да внедри моменти на агресия за части от секундите точно когато най-малко очакваме. А когато предвкусваме експлозията..., тя така и не се случва.", "date": "2019.12.06", "title": "„Ирландецът“ - една приказка за лоялността с почерка на Скорсезе"}
{"url": "https://www.monitor.bg:443/bg/a/view/ns-odobri-pokupkata-na-2-koraba-ot-niderlandija-182725", "text": "НС одобри единодушно договора за покупка и доставка на два минни ловци за ВМС от Нидерландия.  Корабите ще закупим на старо, а цената е 1,996 млн. евро без ДДС. Това на практика означава, че корабите ще излязат близо 2,4 млн евро, като сумата включва и разходите за транспортиране до България и ремонта им. Единият кораб е „Мааслиус“ клас Tripartite, а другият е „Хелевутсвайс“ от същия клас. Парите са налични в бюджета и в момента, в който договорът бъде ратифициран от Народното събрание, сумата ще бъде преведена. Очаква се корабите ще бъдат доставени в България още през първото тримесецие на следващата година. Междувременно НС ратифицира и договора за финансиране на газовата връзка Гърция – България. Става дума за гаранционното споразумение между БЕХ и Европейската инвестиционна банка по договор, сключен на 10 октомври. Предвижда се кредит от близо 110 млн. евро, като има 3 години срок за усвояване, а за връщане на кредита - 25 години. ", "date": "2019.12.06", "title": "Купуваме два стари бойни кораба от Холандия за близо 2,4 млн. евро"}
{"url": "https://www.monitor.bg:443/bg/a/view/globalnoto-zatopljane-blokira-60-beli-mechki-v-chukotka-182730", "text": "Аномално топлото време в Чукотка блокира 60 бели мечки в местното селце Рикарапий. Според еколози, причина за бедственото положение на четириногите е станало глобалната промяна на климата, заради която ледът по бреговете на океана е много тънък и не позволява на мечките да напуснат населеното място. От своя страна това застрашава безопасността на местните жители. Заради близкото съседство с блокираните животни, от мерки за сигурност в Рикарапий са отменени всички обществени мероприятия, а за  възпитаниците на детските градини и училищата са осигурени безплатни автобуси. Жителите очакват температурите да паднат, за да се укрепи ледът и мечките да напуснат окръжностите на селото. В момента четириногите се хранят с мърша на моржове, но според еколозите, те са доста отслабнали. В Рикарапий живеят около 600 души, като това е национално чукотско селище, намиращо се в близост до бреговете на Северния Ледовит океан.      ", "date": "2019.12.06", "title": "Глобалното затопляне блокира 60 бели мечки в Чукотка "}
{"url": "https://www.monitor.bg:443/bg/a/view/vyzduhyt-v-sofija-pet-pyti-po-mrysen-ot-normata-182726", "text": "Според данните на AirBG.info в някои райони на столицата замърсяването с прахови частици е 5 пъти над нормата, съобщи БНТ. От общината съветват жителите на града да оставят личните си автомобили и да използват градския транспорт. Безплатни \"зелени билети\" за него обаче не се предвиждат. Продължават и проверките за нерегламентирано изгаряне на отпадъци. При близо 400 проверки през ноември са съставени 74 акта.", "date": "2019.12.06", "title": "Въздухът в София пет пъти по-мръсен от нормата"}
{"url": "https://www.monitor.bg:443/bg/a/view/slynceto-si-ostava-misterija-za-nas-182709", "text": "Слънчевата сонда на НАСА \"Паркър\", пусната през 2018 г., пътува по-близо до Слънцето от всяка предишна мисия за няколко дни миналия ноември и през април 2019 г. учени разкриха невероятните открития от тези първи две близки срещи в няколко документа, съобщават Nature и NASA, цитирани от \"Вайс\" и \"Гардиън\". Откритията са неочаквани и не могат да бъдат лесно обяснени, което предполага, че има значителни пропуски в разбирането за Слънцето. Въпреки че Слънцето е център на Слънчевата система и подхранва живота на Земята, то е един от най-неизследваните обекти в Космоса поради силната топлина и радиация. \"Беше много вълнуващо. Това е проучване на първа линия\", коментира Джъстин Каспър, водещ автор на едно от проучванията и професор по космически науки в Мичиганския университет. По време на двете си мисии, \"Паркър\" минава на разстояние 15 милиона мили от повърхността на Слънцето, далеч над рекорда от 25 милиона мили, поставен за първи път от мисията на \"Хелиос 2\" на НАСА през 1976 г. \"Паркър\" също така претендира за титлата на най-бърз създаден от човека обект в историята, докато преминава до Слънцето с над 153 000 мили в час. \"Паркър\" открива нови явления в рамките на една четвърт от астрономическата единица (AU), разстоянието между Земята и Слънцето, от слънчевата повърхност. На това разстояние сондата съобщава, че слънчевият вятър, представляващ поток от заредени частици, излъчвани от Слънцето, се върти около звездата със скорости, далеч надвишаващи предвидените модели. \"За наша голяма изненада, по времето, когато стигнахме до най-близкия ни подход, слънчевият вятър бе между 35 и 50 километра в секунда около Слънцето. Това е от 15 до 25 пъти по-бързо, отколкото прогнозират стандартните слънчеви модели, така че ние пропускаме нещо наистина фундаментално в нашите стандартни модели на Слънцето - как се върти и как вятърът се откъсва - и това е наистина интересно\", обяснява Каспър. \"Паркър\" е ударен от серия от изключително интензивни \"Алфвен вълни\" (нискочестотни трептения на плазма) в слънчевия вятър. Междупланетните мисии отдавна наблюдават по-малко енергийни Алфвен вълни, които са пулсации, които протичат през намагнетизирана плазма от Слънцето. \"От време на време и изведнъж в рамките на секунди скоростта на вятъра скача с около 300 000 мили в час. Тогава, за секунди или стотни от секунди, космическият кораб е там, обгърнат от този изблик на скоростта на вятъра и след това също толкова бързо отминава\", допълва Каспър. Тези изблици са толкова силни, че изкривяват и усукват магнитното поле, докато преминават през него. \"Усещате колко точно енергия има в тези вълни в сравнение с обикновените Алфвен вълни, които сме виждали преди\". Въпреки че механизмът зад тези вълни все още е неизвестен, тяхната сила може да помогне да се обяснят две загадки за Слънцето: Защо слънчевата корона или атмосферата на Слънцето е около 1000 пъти по-гореща от повърхността му и защо слънчевият вятър внезапно се ускорява до хиперзвукови скорости на определено разстояние от Слънцето. Учените подозират, че загадъчен процес изхвърля топлина и енергия в слънчевата корона, а новооткритите вълни може да са част от тази динамика. \"Търсихме изригвания с енергия, когато се приближихме до Слънцето и виждаме няколко много големи, така че това е добре. В нашите първоначални анализи те определено носят много енергия, така че са много перспективни като източник на енергия\", коментира Каспър. \"Няма да твърдя по никакъв начин, че сме разрешили мистерията, но имахме някои много изненадващи резултати, за да нарисуваме пътя към приключване на тези въпроси\", допълва той. Новите данни на \"Паркър\" оспорват дългогодишните предположения за Слънцето, което ще доведе до по-добри модели на слънчеви бури, които могат да засегнат Земята, както и еволюцията на звездите във вселената, а мисията едва започва.  ", "date": "2019.12.06", "title": "Слънцето си остава мистерия за нас"}
{"url": "https://www.monitor.bg:443/bg/a/view/kndr-pak-s-grubi-dumi-kym-trymp-182713", "text": "Северна Корея поднови атаката си срещу президента Тръмп, след като той на свой ред заплаши Пхенян с военни действия, съобщиха от Би Би Си.   Външното министерство заяви, че ако г-н Тръмп е конфронтационен, той „наистина трябва да бъде диагностициран с повторно проявление на старческа слабост“. Северна Корея за пръв път нарече Тръмп стар и слаб през 2017 година. За първи път от повече от година Пхенян е открито критичен към Доналд Тръмп. Напоследък обаче има увеличение на враждебния език, тъй като преговорите са в застой. На срещата на върха на НАТО във Великобритания във вторник Тръмп нарече севернокорейския лидер Ким Чен Ун \"Ракетен човек\". Той каза още, че САЩ си запазват правото да използват военна сила срещу Пхенян. Оксфордският речник на английския език определя терминът, използван от Пхенян за Доналд Тръмп - „dotard”, като \"стар човек, особено такъв, който е станал слаб или сенилен\". В изявление, направено от държавната информационна агенция на Северна Корея, заместник министърът на външните работи предупреди, че \"войната на думи\" от преди две години може да се възобнови. През 2017 г. двамата лидери се нападах словесно като Тръмп нарече Ким Чен Ун „малък ракетен човек“ и „луд“, а Ким в отговор нарече президента на САЩ „умствено обезпокоен старец“.", "date": "2019.12.06", "title": "КНДР пак с груби думи към Тръмп"}
{"url": "https://www.monitor.bg:443/bg/a/view/zasileni-proverki-po-pytishtata-ot-dnes-182729", "text": "Започват засилени проверки по пътищата от днес до 9 декември, съобщи БНТ.  Полицаите в цялата страна ще следят за неправоспособни водачи, за шофиране след употреба на алкохол и наркотици и за техническата изправност на автомобилите. Най-много патрули ще бъдат съсредоточени в районите на зимните курорти и хижи заради предстоящия студентски празник. При подобна акция през миналата година са регистрирани повече от 4000 нарушения. Екипи ще има и в близост до заведенията, резервирани за 8-ми декември. За да се гарантира сигурността на празнуващите, са командировани и служители на жандармерията.", "date": "2019.12.06", "title": "Засилени проверки по пътищата от днес"}
{"url": "https://www.monitor.bg:443/bg/a/view/broim-do-250-evro-na-bilet-za-evrovizija-182700", "text": "До 250 евро – толкова е максималната сума, с която ще трябва да се разделят ентусиастите, които искат да изгледат финала на Евровизия на живо. Цените на пропуските варират според това дали феновете искат да гледат някоя от двете репетиции или изпълненията на официалните церемонии. Има значение и дали ще искаме да присъстваме на полуфинал или на големия финал. В цените на билетите е включена и такса от 3,50 евро за тикет системата. Първата „вълна“ от пропуски ще бъде пусната до броени дни – още следващия четвъртък, 12 декември. Феновете ще могат да избират измежду 9 различни шоута, за които ще могат да се сдобият с билет, като в тях влизат всеки от полуфиналите и финала с по двете репетиции и гранде представянето, което ще бъде излъчено и по телевизията. Очаква се в края на месец януари, както и през март да бъдат пуснати допълнително билети в продажба за всички „концерти“. Конкретните дати за това обаче все още не са известни. „Насърчаваме ви да купувате билети само през официалните ни тикет партньори Paylogic и Ticketswap”, съветват организаторите. Припомняме, че през 2020 г. Евровизия ще се проведе в Ротердам. След едногодишно отсъствие в конкурса се завръща и България, като честта ни ще брани младата певица Виктория Георгиева. На кой полуфинал ще се представи тя ще стане ясно на 28 януари. Самата Евровизия пък ще се състои на 12, 14 и 16 май.", "date": "2019.12.06", "title": "Броим до 250 евро на билет за Евровизия"}
{"url": "https://www.monitor.bg:443/bg/a/view/dido-ot-d2-chaka-bebe-182674", "text": "Родните звезди упорито работят в посока наследници. След като 2019-та беше белязана от не едно и две бебета на известни личности, 2020-та обещава да продължи тенденцията. Първа рожба идната година ще гушне вокалистът на група D2 Деян Каменов. Любимата му жена Юлия Кулиш вече не може да скрие наедрялото си коремче, което ясно личи по снимките, които публикува в социалната мрежа. Русокосата манекенка е запазила отличните си физически данни с изключение на промените в талията, които По сметките на запознати двойката, която пази строго личния си живот от светлините на прожекторите, ще прегърнат първото си общо дете през ранната пролет. Двамата вече имат опит като родители като отглеждат сина на Юлия от предишния й брак – 10-годишния Игор. В началото на годината, в интервю за bTV Дидо разказа, че в началото не е имал добър подход към момченцето, защото е бил твърде строг, но постепенно разбрал, че на децата трябва да се дава свобода и да им се има доверие и сега вече са първи приятели. Неведнъж двойката е разказвала, че като преди няколко месеца самият певец потвърди, че с Юлия работят за първото. Двамата сключиха брак през 2016 г. в Стария град на Несебър в тесен кръг. В края на 2018-та пък Дидо спечели риалити предаването „Фермата“ и грабна чек за 100 000 лв.", "date": "2019.12.06", "title": "Дидо от D2 чака бебе"}
{"url": "https://www.monitor.bg:443/bg/a/view/napusna-ni-i-stojanka-mutafova-182720", "text": "Легендарната Стоянка Мутафова почина сутринта на 6 декември на 97-годишна възраст. \"Тази сутрин в 6,15 ч. загубихме Стоянка Мутафова. Нейния Нейчо си я прибра на Никулден! Поклон пред светлата й памет!\". Тъжната вест съобщи Евгени Боянов, личният мениджър невероятната българска актриса. \"Светла й памет на Стоянка Мутафова! Отиде си един изключителен мил и добър човек. Тя винаги ще бъде от символите на българския театър. Поклон!\", реагира в профила си във Фейсбук премиерът Бойко Борисов. Родена е на 2 февруари 1922 г. в София. Баща й Константин Мутафов е драматург в Народния театър „Иван Вазов“. Роден е в град Русе, където малката Стоянка често гостува в своето детство.[3] През 1941 г. завършва Първа софийска девическа гимназия.[4] Завършва класическа филология в Софийския университет „Климент Охридски“, Държавна театрална школа към Народен театър „Иван Вазов“ в София (1946 – 1947) и театралния отдел на Академията за изкуства в Прага, Чехословакия (1947 – 1949). От 1946 г. до 1949 г. работи в театър в Прага, а от 1949 до 1956 г. в Народния театър. Тя е сред основателите на Държавния сатиричен театър „Алеко Константинов“, където работи от 1956 до 1991 г., след това в Драматичен театър „Адриана Будевска“ в Бургас – от 1991 г. Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова. Стената на славата пред Театър 199 – пано с отпечатъци, послание и шарж на Стоянка Мутафова. На 94-годишна възраст през 2016 г., осъществява мащабно турне в театрални зали в САЩ, Канада, Германия, Нидерландия, Швейцария и Великобритания. На Стената на славата пред Театър 199 има пано с нейните отпечатъци. Кандидат за Световен рекорд на Гинес в категорията „Най-възрастна активно играеща на сцената актриса“.  От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески-срещи разговор и представяне на книгата „Добър вечер, столетие мое“. Гостува с книгата си в Пловдив, Стара Загора, Кюстендил, Русе, Пазарджик, Хасково, Димитровград, Шумен, Велико Търново, Горна Оряховица, Перник, Велинград, Силистра, Тутракан, Балчик, Поморие, Трявна, Левски, Царево, Бургас, Асеновград, София, и др. По време на националното турне е получана близо 20 почетни знака, някои от които в градовете Левски, Трявна, Поморие, Бургас, Пловдив, Асеновград и др. На 2 февруари 2019 г. Стоянка Мутафова отбелязва своите 70 години на сцена и 97-ми рожден ден в зала 1 на НДК.", "date": "2019.12.06", "title": "Напусна ни и Стоянка Мутафова"}
{"url": "https://www.monitor.bg:443/bg/a/view/miliarder-dari-miliard-na-boris-djonsyn-182711", "text": "Питър Харгрийвс, един от най-богатите хора във Великобритания и вторият най-щедър донор за кампанията за излизане от ЕС през 2016 г., направи дарение от 1 милион британски лири на премиера Борис Джонсън за предстоящите другата седмица парламентарни избори, предаде Ройтерс. Харгрийвс, който е съосновател на компанията за финансови услуги \"Харгрийвс Лансдаун\", заяви, че се тревожи от възможността Обединеното кралство да остане в Европейския съюз. \"Избирателите гласуваха да излезем, да излезем, да излезем изцяло\", отбеляза 73-годишният милиардер. \"В референдума не се казваше нищо за дом за временно пребиваване. Хората бяха запитани дали искат да останат или дали искат да напуснат и избирателите гласуваха да напуснат\", добави той. Харгрийвс направи дарението въпреки че миналата година нарече Джонсън \"палячо\", отбелязва агенцията. Джонсън се надява да спечели мнозинство на изборите на 12 декември, за да прокара сделката за Брекзит, която сключи с ЕС след като съюзът се съгласи на трето отлагане на развода, който първоначално трябваше да се състои в края на март.", "date": "2019.12.06", "title": "Милиардер дари милион на Борис Джонсън "}
{"url": "https://www.monitor.bg:443/bg/a/view/jena-vyzkrystna-sled-6-chasova-smyrt-v-ispanija-182715", "text": "Испански лекари са върнали към живот британка на 34 години след шестчасов сърдечен арест. Барселонската болница Вал д'Еброн уточни, че Одри Марш е попаднала в снежна буря в Пиренеите на 3 ноември, изпаднала е в тежка хипотермия, довела до спиране на сърдечната и дихателна дейност. Шест часа по-късно, след като е спасена с хеликоптер, тя е съживена в болницата. Марш е докарана в болницата с температура 20 градуса Целзий. Това рязко спадане обаче може да я е спасило, защото студът е запазил органите ѝ. „Удивително е! Това е истинско чудо, освен ако не мисля, че го дължа на докторите”, споделя британката Одри Маш. „Одри беше напълно неподвижна, в безсъзнание и много вкочанена, когато я намерихме. Имаше съвсем ясни признаци на хипотермия и беше в състояние на шок”, разказва Пере Серал. „По всяка вероятност тази зима няма да ходя в планините, но се надявам през пролетта да съм способна да ходя отново на преходи. Не искам всичко това да ми отнема хобито”, каза още Маш. Тя живее в Барселона, още не е възстановила чувствителността на ръцете си. От болницата обаче очакват тя да се върне на работа до дни.", "date": "2019.12.06", "title": "Жена възкръсна след 6-часова смърт в Испания "}
{"url": "https://www.monitor.bg:443/bg/a/view/v-blagoevgrad-elhata-svetna-vypreki-studa-pred-pylen-s-hora-ploshtad-182723", "text": "Въпреки минусовите температури снощи Коледната елха светна в Благоевград пред пълен с хора площад. Ритуалът беше предшестван от близо едночасова програма, която подариха на множеството талантливи благоевградски деца. Имаше български фолклор, балет, че даже и рокендрол. Децата не се уплашиха от студа и излязоха на подиума със сценичните си костюми. Новоизбрания кмет на Благоевград Румен Томов поздрави всички и им пожела весели Коледни празници, здраве и дълголетие. Тази година Дядо Коледа наруши традицията и не не се появи от комина на общината, а пристигна на площад „Георги Измирлиев“ с ретроавтомобил „Татра“, произведен в далечната 1936 година. Традиционно, в навечерието на Коледа и Нова Година отвориха и прословутите коледни дървени колибки на площада, наричани галено „кочинки“. Вкусните скари, вино и ракия посрещат с усмивка на лице всички граждани и гости на града.", "date": "2019.12.06", "title": "В Благоевград  елхата светна въпреки студа пред пълен с хора площад"}
{"url": "https://www.monitor.bg:443/bg/a/view/doc-d-r-ana-kocheva-institut-za-bylgarski-ezik-pri-ban-nelepo-e-da-prevejdash-roman-stojasht-v-nachaloto-na-syvremennija-ezik-182686", "text": "Нека не се напъваме да ставаме „съавтори“ на класиците, казва в интервю за \"Монитор\" доц. д-р Ана Кочева от Института за български език при БАН - „Въздухът трепери“, пише Иван Вазов в „Под игото“ по друг повод, но думите му пасват на конкретната ситуация във връзка с т.нар. превод на романа в наши дни. Лично моето мнение е, че сме свидетели на едно излишно и неподходящо направено осъвременяване на произведение, което всъщност стои в основата на българската литература и на българския книжовен език. Иван Вазов неслучайно е обявен за Патриарх на литературата ни, той е един от най-крупните писатели на възрожденската и следосвобожденската епоха, чието творчество действително полага основите на съвременния български език. Така че изглежда наистина нелепо да „превеждаш“ роман, стоящ в началото на съвременния език на български от началото на 21-ви век. Много по-стойностно щеше да бъде, ако подобаващо бяхме отбелязали 130-ата годишнина от появата на „Под игото“, която е факт именно през настоящата 2019 година, вместо да се занимаваме с подобен спор или дори скандал, който нито романът, нито авторът му заслужават. - Не смятам, че „Под игото“ е недостъпно четиво. Тези дни съвсем съзнателно разговарях и с педагози, и с ученици, за да мога да верифицирам тази своя теза и се оказа, че и едните, и другите са на мнение, че проблем с романа няма и подобен „превод“ ни най-малко не се налага. Достатъчно щеше да бъде, ако някои по-архаични, по-диалектни лексеми или част от ориентализмите бяха пояснени под черта, каквато е и утвърдената практика при подобни случаи. Освен това, ако четящите (слава богу, колкото и малко да са те, все пак ги има) срещнат затруднение, те биха могли да попитат учителите си, родителите си или пък да потърсят и мигновено да открият отговори на въпросите си. В Гугъл всичко се намира, нали така? - Не само, езикът има много измерения, но архаичната лексика носи специфична конотация. Диалозите на Вазов, лексиката, която той използва, ни пренасят в епохата на Възраждането, когато хората са разговаряли тъкмо по този начин. Самите архаизми сами по себе си са няколко групи – лексикални, например: пища – храна, кърчаг – стомна, стид – срам, и т.н.; семантични: боец – побойник, вестник – вестител; словообразувателни: битва – битка, възток – изток, и фонетични: чадо, звон, земля, человек. В романа на Вазов има примери за архаизми от всеки посочен вид и те придават „солта и пипера“ на творбата. - Не е зле да се отнасяме с повече уважение към литературата и историята си. Всеки един автор от миналото е ситуиран в определена епоха, бил е свидетел или участник в конкретни събития, които описва. Гръмките фрази от типа на „комплексарски национализми“ и подобни сами по себе си издават някакви комплекси. Станахме прекалено нихилистични и отричащи в последно време, така растат поколения наред, а това се превръща в проблем. И не е необходимо ние тепърва да сакрализираме Вазов, това са го направили още неговите съвременници; той и приживе е бил възприеман като огромен авторитет. Нека да напомним събитията от 1919 г., когато след катастрофалния за България Ньойски договор (100-годишнината му беше преди броени дни) хиляди покрусени българи тръгват из улиците на София и неслучайно отиват и се спират пред къщата на Вазов, където плачат заедно с него. Колцина от съвременниците ни се радват на подобно уважение?! - Която започва по следния начин: „Подобен на маловръстно дете, нововъзрождающий са народ има слабостта да са досягва повече до ония неща, които бият повече на очи. Тъй вънкашната лъскавина на работите прави му най-силни впечатления. Следствието е взето вместо самата причина, отражението — вместо самата същност. Повърхните впечатления оставят и повърхни познания: а от такива познания излизат криви разсъждения. От това — и криви убеждения, които представят смешни умове.“ Хем цветно, хем вярно до ден днешен. Аз не бих пипала този текст, както и всеки друг, естествено. Хайде, да не преиграваме и да не се напъваме да ставаме „съавтори“ на класиците. Вече посочих, че ремарките вършат чудесна работа, когато има нужда от уточнения и пояснения. А пък в съвременната ни литература има достатъчно примери, в които има бягство от съвременния книжовен български език с определена цел - съзнателно се конструира архаична езикова форма, наподобяваща възрожденската, какъвто е случаят с „Възвишение“ на Милен Русков, напр., или пък дори изцяло се създава текст на диалект, както прави Стоян Николов-Торлака в своя „Северозападень роман“. - От нас зависи! Българинът винаги е бил буден, давал е мило и драго за образованието на децата си, бил е благотворител на училища, самообразовал се е постоянно. Векове наред е било така, така са се запазили родът и езикът. Днес обаче ситуацията е драстично различна. Вижте последните резултати от международното проучване ПИЗА, те са и разочароващи, и доста притеснителни. Близо половината от учениците се оказва, че са под минималното ниво на четене с разбиране. И проблемът не е в четивото, а в отношението към четенето, във времето, което се отделя за това занимание. Разбира се, че роля играе и дигиталното четене и това е тенденция в световен мащаб. Потокът от информация днес е колосален и е необходима специфична стратегия, за да може той да се селектира и да се осмисля подобаващо. - Първо, да не подценяваме толкова младежите и да не се стремим непрестанно да им „смиламе“ текстовете. Второ, Шекспир е творил в края на XVI век и началото на XVII век. Тогава наистина английският език сериозно се е различавал от съвременния и най-вероятно такава адаптация им се налага. Все едно да сравняваме съвременния български език с онзи, който познаваме от книжнината, писана през среднобългарския период по манастирите, например. Но по отношение на Шекспир, доколкото съм разговаряла с колеги, е пипано, както се казва, с „кадифени ръкавици“. - Само за настоящата календарна година. Продължаваме с подновен интерес през следващата, защото проектът ни е 3-годишен. И си даваме сметка, че и те няма да ни стигнат. Следващата година планираме една експедиция до Банат, където живее една от най-старите български общности. Банатските българи са католици и са основно в община Тимишоара. Имат статут на национално малцинство, излъчили са и свой представител в парламента. Банатските българи са напуснали България през 17-и в., след неуспеха на Чипровското въстание и са се установили в Банат, Австро-Унгария, сега основно в Румъния. Писмено-регионалната форма на българския език в Банат е създадена въз основа на местния диалект на латиница през 60-те г. на 19-и в. и има значителна литература. Освен това възнамеряваме да запишем и бесарабски българи, както и българи от нашата общност в Албания, която вече също е със статут на национално малцинство. Картата ще звучи на автентичните диалекти и няма да им правим „превод“! Доц. д-р Ана Кочева работи в Секцията за българска диалектология и лингвистична география в ИБЕ при БАН Занимава се с проучвания на българските диалекти из цялото езиково землище, с проблеми на езиковата история и сравнително (българо-немско) езикознание Участвала е в проучване върху езика на българската общност във Виена, изнася лекции пред български ученици от Бесарабия, Западните покрайнини и Р Македония, организирани ежегодно от фондация „Българска памет” Автор е на три монографии, няколко студии и десетки статии по езикови въпроси", "date": "2019.12.06", "title": "Доц. Ана Кочева, БАН: Нелепо е да „превеждаш“ роман, стоящ в началото на съвременния език"}
{"url": "https://www.monitor.bg:443/bg/a/view/nikulden-e-chestit-praznik-182717", "text": "Никулден е! На 6 декември православната църква отбелязва празника на Свети Николай Мирликийски, който се почита като избавител на пленниците и покровител на моряците, пътешествениците, търговците и банкерите. Св. Никола е роден в гр. Патара. Според преданията той е човекът, който незабелязано подхвърля кесии със злато в дома на обеднял баща и той омъжва трите си дъщери. На него се приписват и много чудеса, избавящи моряците и пътуващите по море от водните стихии. Умира през 342 г. в гр. Мира, Ликия, в югозападна Мала Азия. През 1087 г. мощите на св. Никола са пренесени в Бари, Италия, където се намират и сега, съхранявани в нарочно построена, посветена на светеца базилика. ЗАЩО ЯДЕМ РИБА Задължителен елемент в обредността през този ден е приготвянето на риба, чието тяло е покрито с люспи. Най-често това е шаран, тъй като според поверието шаранът е “слуга на Св. Никола”. Веднъж, когато светецът плувал с лодката си в морето, силни вълни пропукали пода й. Св. Никола хванал един шаран и с него запушил пукнатината. Така спасил от удавяне своите спътници. Затова има обичай да се жертва шаран в чест на светеца. На този ден всеки трябва да си хапне риба. Народът казва: “На Никулден човек трябва да си почопли зъбите с рибя кост, макар и от боклука да я вземе”. На Никулден не се плава в открито море, а първата хваната риба на 6-ти декември трябва да се изяде от рибарите. След празничната вечеря костите на шарана се изгарят, закопават се в земята или се хвърлят в течаща вода, за да бъдат всички членове на семейството здрави през цялата година.  Запазва се само костта от главата на рибата, тъй като се приема, че има формата на кръст. Хората вярват, че костта е лековита, затова се пришива към шапката на новороденото, за да го пази от зли очи и болести. Честит празник на всички рибари, моряци и банкери, и на всички, с името Никола!", "date": "2019.12.06", "title": "Никулден е! Честит празник!"}
{"url": "https://www.monitor.bg:443/bg/a/view/bojko-borisov-s-pozdrav-za-nikulden-182716", "text": "Днес е светъл християнски празник – Свети Николай Чудотворец! Честитя на всички именици! Поздравявам бургазлиите за празника на техния чудесен град, а банкерите за професионалния им празник! Бъдете здрави и щастливи!\"  Това написа премиерът Бойко Борисов в профила си във фейсбук по повод днешния празник Никулден. ", "date": "2019.12.06", "title": "Бойко Борисов с поздрав за Никулден "}
{"url": "https://www.monitor.bg:443/bg/a/view/mygla-za-nikulden-182714", "text": "На места в низините и по поречието на Дунав ще се образува мъгла или ниска слоеста облачност. Днес, преди обяд, в равнините и котловините ще е мъгливо, а над останалите райони ще бъде предимно слънчево. След обяд от запад ще започне да се заоблачава. Ще е почти тихо, в Източна България - със слаб вятър от юг-югозапад. Минималните температури ще са от минус 6 градуса до минус 1 градус, а максималните - между 5 и 10 градуса, на местата с по-трайна мъгла - и по-ниски. Атмосферното налягане е по-високо от средното за месеца и бавно ще се понижава. По Черноморието ще е предимно слънчево, почти тихо. След обяд вятърът ще се ориентира от юг-югозапад и ще е слаб до умерен. Максималните температури ще са между 8 и 10 градуса. Вълнението на морето ще е 1-2 бала. В планините ще е предимно слънчево. След обяд от запад ще започне да се заоблачава. Ще духа слаб до умерен вятър от запад-югозапад. Максималната температура на височина 1200 метра ще е около 9 градуса, на 2000 метра - около 2 градуса. През почивните дни облачността ще е променлива, често - значителна, и на отделни места ще има слаби превалявания от дъжд. Вятърът ще се ориентира от запад-северозапад и ще се усили до умерен. Минималните температури ще са по-високи в сравнение с предишните дни, в неделя в повечето места ще са над нулата; ще се повишат още и дневните температури, и в неделя преобладаващите максимални ще бъдат между 10 и 15 градуса.", "date": "2019.12.06", "title": "Мъгла за Никулден "}
{"url": "https://www.monitor.bg:443/bg/a/view/5-jenski-koli-koito-veche-ne-se-proizvejdat-a-mnogo-mi-lipsvat-182633", "text": "Аз съм класически мъж и шофьор. Тоест, псувам останалите участници в движението, поздравявам ги с: „Айде карай бе“ и си бъркам в носа, когато си мисля, че никой не ме гледа. Освен това съм убеден, че съм най-добрият водач на МПС в света и недоумявам защо простакът зад мен ми премигва с фарове. Точно затова не съм съгласен със сексисткото мнение, че има мъжки и женски коли, а само хубави и грозни (това също е доста относително). Виждал съм мадами да въртят геврека на камиони, бусове, пикапи, а също така и да пилотират пистови мотори. Все пак по цял свят някои коли минават за чисто „женски“. Тук без капчица свян ще ви споделя моите мераци към някои женски (автомобили де), които обаче, за съжаление, вече не се не произвеждат. Японският мъник е известен с това, че е много „глупакоустойчив“ и със симпатичния си заоблен външен вид на сапунерка винаги ми е бил много симпатичен. Здрава колица, насочена към младежка клиентела, а добре запазени екземпляри все още пърпорят из пътищата на родината. Двигателчето е класическа малолитражка, но е толкова упорито, че отказва да се предаде дори когато ръждата и корозията нападнат малката Микра. С удоволствие бих притежавал този мъник в гаража, който си остава много практичен за тесните и задръстени улици на градовете. Тази кола пък е толкова женска, че дори името й е такова – не е тигър, ами тигра. У нас германската спортистка бе предпочитана предимно от дамското съсловие, но спортното й купе и достъпната й цена на старо провокираха и доста младежи от поколението „Бързи и яростни“ да си закупят автомобила. Двуместното купе определено впечатляваше с дизайн, чак да не повярваш, че се се правеше на базата на леко скучноватата Corsa. Въпреки хищния си вид Тиграта не впечатляваше с много коне под капака, но все пак си остава здрава и определено култова немска машина. Помните ли ТВ-рекламата от началото на 90-те, в която една мадама пееше: А тико, тико, а, тико, тико – да, това за мен е най красивата кола“? Текстът може и да не е точно така, но и за мен кютючестата корейка в средата на 90-те беше „най-красивата кола“. Грозно и ръбесто, но и доста евтино, корейското автомобилче сбъдна мечтата на много българи за „нова кола“. Бакшишите навъртяха на някои от тези прилични на екземпляри от Matchbox колички по милион, милион и половина километра, а те все още вървяха. Отличителна особеност – това четириколесно джудженце се произвеждаше само с 4 врати, което го правеше доста практично. Наследникът му е Daewoo Matiz, но също отиде в историята. Днес миньончето от Далечния изток изглежда безвъзвратно ретро и се срещат предимно изпоръждясали екземпляри. А казват, че старата любов ръжда не хваща... Всички модели на кокетната италианка имат своя чар и напук на невярната глупост: „Купи си Фиат да те е яд“, повечето собственици се гордеят с тях и има защо. Доброто старо Пунто преболедува всички недостатъци на италианските малолитражки и се оказа здрав и надежден автомобил – факт. Неслучайно из пътищата на родината е пълно с „точки“ от всички генерации. На мен на сърце обаче ми лежи третата и последна версия на италианската машина. Дизайнът може да се опише само с две думи – много красив! А за здравината и надеждността на автомобила свидетелстват автоморгите. Там почти не можете да видите Пунто, освен ако не е претърпяло тежка катастрофа (а опели и фордове дал Бог). Неслучайно след като свалиха и последното фиатче от този модел от конвейра италианците казаха едно голямо: Grazie, Punto! Хубавото е, че няма място за носталгия. Доста запазени екземпляри от третата версия на легендарното автомобилче вече се намират на съвсем прилична цена. И като говорим за красавици, за къде без французойките? С издължените си елегантни форми, френското мини определено е манекенката в тази компания. Като всяка хубавица, и тази има много „дрешки в гардероба“ - цели 8 модификации на двигателя, двуврата и четириврата версия, комби вариант и дори купе-кабриолет, което без свян сваля горнището през летните месеци. Автомобилчето притежава типично френска елегантност и има мека возия, а шофирането е един истински приятен флирт. Да, въпреки че вече не се произвежда, и тази красавица държи добра цена при продажбите на старо, но всяко левче за нея си струва. Ако сте собственик на този разкош, то без съмнение ще се превърнете от онези мъже, които постоянно угаждат на любимката, като чистят всяко петънце кал от бронята и вдигат луд скандал за петно от кафе върху седалката.", "date": "2019.12.06", "title": "5 женски коли, които вече не се произвеждат, а много ми липсват "}
{"url": "https://www.monitor.bg:443/bg/a/view/meshanka-i-kartofi-za-kokoshkite-182410", "text": "През зимния период зелените сочни фуражи за кокошките може да замените с влажни мешанки и картофи. Непременно им давайте белтъчни храни. Ето една примерна дневна зимна дажба: зърно - 50 г; мешанка - 30 г; варени картофи - 100 г; шрот - 7 г; тревно, сенно брашно или брашно от сушена коприва - 10 г; кисело мляко - 100 г; сол и минерални добавки - 5,5 г. Най-добре е да храните кокошките си с комбинирани фуражи за кокошки носачки, които съдържат тези компоненти, но обикновено подобно хранене излиза много скъпо на стопаните. Освен правилно съставената дневна дажба, за да снасят кокошките ви, е важен и режимът на хранене на птиците или колко пъти дневно да ги храните. За поддържане на висока яйценосност кокошките трябва да се хранят 3-4 пъти дневно. Първото хранене трябва да е колкото се може по-рано. Тогава на кокошките се дава зърно или суха смеска. Последното хранене винаги трябва да съдържа само зърно и то да е колкото се може по-късно. Останалите две хранения трябва да съдържат витаминни фуражи и влажни мешанки. През зимата влажните мешанки се забъркват с топла вода или сместа се подгрява така, че кокошките да успеят да ги изкълват топли. Всички изхранвани фуражи трябва да са качествени. При липса на някой от компонентите го заменете с равностоен по хранителност. В никакъв случай не прехранвайте носачките, тъй като те затлъстяват и престават да снасят. В поилките в кокошарника винаги трябва да има чиста и загрята до 20 градуса вода.", "date": "2019.12.06", "title": "Мешанка и картофи за кокошките"}
{"url": "https://www.monitor.bg:443/bg/a/view/spejs-eks-izstrelja-korab-s-podaryci-182718", "text": "Компанията Спейс Екс изстреля кораб към Международната космическа станция с три тона товар На борда му освен обичайните провизии и оборудване и доста любопитни неща като миниатюрна версия на пивоварна и мишки. Гризачите са 40, като сред тях има модифицирани генетично, за да имат двойно повече мускули. С кораба пътува и робот с изкуствен интелект. Има и коледни подаръци за екипажа. Днес Русия също ще изстреля товарен кораб към Международната космическа станция.", "date": "2019.12.06", "title": "СпейсЕкс изстреля кораб с подаръци"}
{"url": "https://www.monitor.bg:443/bg/a/view/zajcite-se-ugojavat-s-jitni-dobavki-182408", "text": "Зимното хранене на зайците започва от ноември, когато тревата навън намалее.  Тогава дажбата трябва да се допълни със сено и зеле.  Зайчетата за месо, които не са достигнали необходимото кланично тегло, се угояват с житни добавки. Често засятата междинна култура дава възможност да се предлага зелен фураж до първия сняг, като дажбата се допълва с моркови или с цвекло.  Сеното с понижено качество се компенсира с малки количества концентриран фураж или с пшеница. Всички млади животни, които не са предназначени за разплод, трябва да са годни за клане до коледните празници. Това може да се постигне чрез добавянето на пшеница, картофи или концентриран фураж.  Когато в стадото се намират само животни за разплод, през следващата година – до март, те трябва да бъдат в най-добро телесно състояние. При по-старите животни това не е много лесно постижимо поради риска от затлъстяване.  Проблемът се решава чрез по-значително намаляване на количеството на фуража. Затлъстелите зайкини трудно забременяват през пролетта и броят на малките зайчета не е достатъчен. Късно родените малки трябва да се хранят интензивно, за да достигнат стопанска зрелост до март или април на следващата година.", "date": "2019.12.06", "title": "Зайците се угояват с житни  добавки"}
{"url": "https://www.monitor.bg:443/bg/a/view/kyrvavica-slagat-v-kapama-trynenik-na-tavana-182411", "text": "  В Горно Драглище, Разложко, никак не се бавят с прасето. Сутринта на 25 декември го колят и до три следобед всичко е разпределено и приготвено. Като се почне от нафпавоците, мине се през белите суджуци - тръненици, та се стигне до кървавиците, от които няма втори по света. Сланинката се слага настрана, за да се приготви пръжено. Ей така сладко разказва Дешка Кротева на омайващ разложки диалект. Тя е майсторката на нафпавока, който италианците с почит кръстиха българското прошуто. И собственичка на къща за гости, известна в цял свят. При нея идват от цялата планета, за да вкусят аромата на Разложкия край и да опитват от вкусотиите, които се приготвят в селото.   В това митично село уважават само българската бяла свиня. Защото месцето е шарено и сочно. За да е такова гудето - така наричат прасето там, цяло лято се храни с картофи, коприва, тиква и остатъците от трапезата. Готовите фуражи не са на почит, защото правят месото жилаво.    Нафпавокът и трънениците имат статут на съкровище. С нафпавок са примамвали работниците за жътва, бране на царевица и събиране на дърва. Приготвя се на Коледа, суши се до май на тавана, а се яде от юли до септември само три пъти. Толкова бил ценен, че семейства подкупвали с късчето ароматно месо съдия-изпълнител или дарявали доктор. А за някои семейства това било чеизът на девойката.    За нафпавока се взема най-хубавото шарено месо - от бута, плешката и рибиците на гудето. Надребнява се. Слагат му се сол и трите свещени треви за селото - домашен кимион, копър и кориандър. Нищо друго. „Натъпкваш го – напавяш в дедецу - стомаха, в пикочния мехур и бабичката - дванайсетопръстника. На проветриво място - на тавана на къщата, се окачва да се суши. Трябва да си зрее три месеца поне”, сладкодумно въвежда в кулинарните тайни на Разложкия край Дешка Кротева. Чак в края на март парчетата се овалват в пепел, кукурузено брашно, пак в пепел и се забравя в нощвите. Дешка го слага в плевнята в кацата, където е житото. От житото придобивал още някакви тайнствени сили.    На белите суджуци пък им казват тръненици, понеже се приготвят с шарено месце със сланинка, черен дроб, сол, копър, кимион и кориандър. „Само ние го правим с такъв аромат. Бел боб с тръненик да свариш, че си изедеш пръстите. Уникален е суджукът”, смее се Дешка Кротева. Яде се в началото на февруари, дотогава съхне на тавана.    Кървавицата също е много по-различна от тези в другите части на страната. Нарича се така не защото в нея се слага кръв, а защото някога месото на прасето не се миело, а се използвало топло, докато е заклано. Митичната кървавица на Горно Драглище се приготвя по следния начин. Пълнят се тънките черва на прасето. Слага се праз, трите свещени треви, сол, шарено месце със сланинка, наситнено. Основно са дреболиите - сърце, слез, бъбреци, бял дроб. Черен - не, той е за тръненика. Кървавицата се суши на тавана. Към края на януари е готова. За Коледа и Нова година обаче от нея се режат големи парчета и се добавят към разложката капама. Въпреки че в Горно Драглище истинското име е „задушено”. Към киселото зеле и свинското месце се прибавя от позавехната кървавица за аромат и богат вкус.  А преди това се пие греяна ракийка, защото в този край вино не се прави.", "date": "2019.12.06", "title": "Кървавица  слагат в капама, тръненик -  на тавана"}
{"url": "https://www.monitor.bg:443/bg/a/view/tusk-brekzit-e-naj-goljamata-greshka-a-kameryn-e-vinoven-za-neja-182712", "text": "В интервю за британския „Гардиън“ и още шест европейски издания бившият председател на Европейския съвет Доналд Туск заяви, че Брекзит е „една от най-грандиозните грешки“ в историята на ЕС, последвана от кампания, белязана от „безпрецедентна готовност да се лъже“. В първото си интервю откакто напусна поста миналата седмица Доналд Туск посочи, че Брекзит е бил едно от най-тъжните и болезнени преживявания през петте години на служба – бурен период, белязан още с кризата на Гърция в еврозоната, ожесточени спорове за имиграцията и избора на Доналд Тръмп. Туск влезе в противоречие с някои други европейски лидери със становището си, че все още е по-добре и за ЕС и за Обединеното кралство, ако Брекзит не се случи. Много дипломати се опасяват, че втори референдум, който би довел до оставане, ще задълбочи различията във Великобритания, което пък ще блокира вземането на решения в ЕС – нещо, което Туск напълно отрича. Доналд Туск обвини бившия британски пемиер Дейвид Камерън за „грешката,че е организирал референдум, който е нямал шанс да спечели\". „Ако трябва да приемем Макрон като бъдещ лидер за цяла Европа, от политическа гледна точка ние имаме нужда от политик, който е по-отговорен за ЕС като цяло, а не само за Франция“, каза Туск. Той сравни Макрон с Ангела Меркел, която води кампанията за интегирането на шестте държави от Западните Балкани, като посочи, че тя винаги е готова да мисли за Европа като цяло и да пожертва някои вътрешни и национални интереси, за да защити Европа като цяло.", "date": "2019.12.06", "title": "Туск: Брекзит е най-голямата грешка, а Камерън е виновен за нея"}
