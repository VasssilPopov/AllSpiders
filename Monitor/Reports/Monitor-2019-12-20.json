{"url": "https://www.monitor.bg/bg/a/view/kak-nacionalnoto-ni-bogatstvo-da-dovede-sveta-u-nas-184006", "text": "Разбрахме, че Регистърът на движимите културни ценности със статут на национално богатство е конфиденциален. Не разбрахме обаче защо. Някои от артефактите били частна собственост, е едно от възможните обяснения, към които прибягват и от Министерството на културата. Дори списъкът на милионерите не е така засекретен, сп. „Форбс“ поне публикува редовно подобни рейтинги. Най-богатите българи не са чак толкова много и обществеността знае кои от тях имат колекции, имат интерес към паметници от миналото и т.н. Те дори от време на време ги предоставят за изложби, а един от тях създаде и частен музей. Така че – няма особена логика. Друго възможно обяснение е – да се предпазят ценностите в музейните сбирки от посегателства на обирджии и трафиканти на антики. Това също не звучи убедително – този мрачен контингент много добре знае в кой музей какво има, колко е ценно и колко би струвало на черния пазар. Бъдете сигурни – няма да го научат от Регистъра... Тогава?! Защо този регистър не стане публичен и не популяризира най-ценното от безценното ни? Така всеки българин ще знае с кои реликви от миналото най-много да се „гордее“, нали сега патриотизмът е на мода... Ще могат да се правят кампании за популяризирането на всеки конкретен паметник от него, да се набират средства за неговото добруване с DMS телефонни номера, дори да бъдат „осиновявани“ от отделни бизнесмени и филантропи подобно на питомците от зоопарка... Ако предложенията ви звучат иронично, прави сте. Но някои неща като публичността и прозрачността все пак е по-добре да ги имаш. А сега към по-сериозната страна на въпроса. Може би музейните специалисти, от които трябва да излиза инициативата за включването на нови обекти в Регистъра на националното богатство, не са достатъчно активни, защото не виждат полза и смисъл реликвите от тяхната постоянна експозиция и техния фонд (нека уточним, че в експозициите са показани едва 3-5% от богатствата от фондовете) да влизат в списъка, което засега им носи най-вече бюрократични формалности. Ако фигурирането в този регистър даваше определени плюсове и изгоди, навярно щяха да са по-мотивирани. Например, те (регистрираните със статут „национално богатство“) да не могат да напускат сградата, която ги приютява и да остават в експозицията на регионалния музей в региона, в който са открити, както смятат, че е редно видни наши експерти в сферата. По този начин не само че няма да бъдат подлагани на рискове, каквито неминуемо съществуват при „гастроли“ навън, но и подобаващо рекламирани, ще привличат чуждестранните туристи на място. Това би донесло ползи и на държавата – не ценностите ни да пътуват по широкия свят, от изложбите из който тя, държавата, обикновено не печели нищо, а да доведат света у нас. Тогава всички онези японски, испански и всякакви други ценители, които охотно ще си дадат парите да видят тракийското злато в Лувъра, Виена или норвежкия Берген, ще трябва да отворят портфейла си, за да видят оригиналите у нас. Така се развива културен туризъм, нали?", "date": "2019.12.20", "title": "Как националното ни богатство да доведе света у нас"}
{"url": "https://www.monitor.bg/bg/a/view/po-edna-kulturna-cennost-na-vseki-bylgarin-184011", "text": "От 7 милиона движими културни ценности, съхранявани в над 190 държавни музея, в един частен и в редица лични колекции в страната, едва 200 артефакта фигурират в Регистъра на движимите културни ценности. Така излиза, че на всеки българин се пада по един артикул от националното богатство. Министерството на културата започва да води регистъра от приемането на Закона за културното наследство през април 2009 г. В него намират място само движими културни ценности, придобили статут на „национално богатство”, и той не е публичен, тъй като голям брой от тези експонати са частна собственост, обясниха за „Монитор“ от пресцентъра на ведомството. Но дори и онези, които са държавни, са обвити в мистерия. Като културна ценност с изключително значение за науката и културата, чието разрушаване, повреждане или погиване би било непоправима загуба за обществото, например е регистрирана картина на Иван Мърквичка, леко повдигнаха завесата от МК. Вписано в регистъра е и монетното съкровище с доказана автентичност, висока художествена стойност и рядък пример за човешка дейност и творчество в Тракия за периода II-I в. пр. Хр. Защо обаче, след като дори за лаиците е ясно, че в колекцията и фонда на всеки музей има десетки и стотици реликви, които биха могли да претендират за статут „национално богатство“, в регистъра са залегнали едва 200? Няма точно обяснение за този факт. Може би е въпрос на (не)информираност, просто сред управите на музеите този регистър все още не е достатъчно популяризиран или пък ги спира бюрократичната процедура, през която трябва да се мине. В музеите се създават и се водят регистри на идентифицираните от тях движими културни ценности. имат именно националните и регионалните музеи, които могат да предложат свои „кандидатури“ за получаване на най-високия статут, даващ зелена улица за регистъра. Статут на национално богатство се предоставя от министъра на културата въз основа на експертно заключение, изготвено от специализиран експертен съвет. Този съвет разглежда и се произнася по предложението за предоставяне на статут „национално богатство“ в тримесечен срок. Цялата процедура е безплатна, но пък получаването на статут „национално богатство“ не дава никакви бонуси за съхранението и опазването на съответния експонат. У някои регионални музейни специалисти съществуват и опасения, че той може да бъде изтеглен на „по-високо място“ в столицата, затова и не се натискат. По-активното кандидатстване за статут на национално богатство вероятно е въпрос на близко бъдеще, което скоро ще последва, смята директорът на Регионален исторически музей – Пазарджик, Борис Хаджийски, който е и председател на сдружение „Български музеи“. Например от неговия подопечен музей нито един експонат не е в регистъра. „В момента в музейната сфера тече изготвяне на пълни научни паспорти на артефактите. Някои от тях са и данните трябва да се актуализират. Извършва се и усилена дигитализация, която да направи виртуално достъпни не само постоянната музейна експозиция, която обхваща едва 3-5% от фонда на музея, но и самите фондове. Това са бавни и тежки процеси“, посочва Хаджийски. Според него, паспортизацията и дигитализацията по някакъв начин играят и ролята на регистър, който представя културно-историческото богатство на нацията. „Музеите трябва да се активизират, за да направят артефактите си и по-защитими, и по-лесни за търсене от интересуващите се“, е експертното мнение на доц. Людмил Вагалински, археолог и доскоро дългогодишен директор на Националния археологически институт с музей към БАН. Той апелира от музеите да се правят повече предложения за придобиване на статут „национално богатство“ и отдавна предлага артефактите от този списък (регистъра) по дефиниция „Всички големи музеи имат такъв списък. При изложби навън пътува не оригиналът, а копието. Ние сме едни от малкото, които си го позволяват, а не трябва. Ако тези безценни артефакти се повредят – край“, коментира той. И припомни как преди няколко години е „извил ръцете“ на Лувъра срещу оригинала на бронзовата глава на Севт Трети, показана в Париж, на нас да гостува нещо равностойно от тяхната постоянна експозиция. Идва съкровището от Боскореале. Доц. Вагалински е загрижен дали изобщо има държавен музей у нас, който да е застраховал постоянната си експозиция. Сега законът го изисква, само когато експонатите напускат съответната сграда. Ако артефактите са официално застраховани, това също би играло ролята на регистър. Но кой ще даде толкова пари накуп?! По Закона за културното наследство според научната и културната си стойност дадена движима културна ценност може да получи статут на национално богатство, ако отговаря на поне един от следните критерии: * да представлява единствен, най-характерен или рядък пример за човешка дейност или творчество за периода, от който произхожда; * да е с доказана автентичност и да има висока научна и художествена стойност; * да е свързана или да представлява свидетелство за идеи, вярвания, събития или изтъкнати личности, които са имали решаващо значение за развитието на обществото. Идентификацията на културни ценности се извършва от националните и регионалните музеи самостоятелно или съвместно с други научни или културни институти и висши училища. Право да извършват идентификация имат и общински и частни музеи, определени със заповед на министъра на културата. За резултатите от идентификацията се изготвя експертно заключение, подписано от всички членове на комисията. В него се посочва дали вещта съответства на изискванията за културна ценност, или не. Когато за вещта са налице достатъчно данни за съответствие и на критериите за национално богатство, директорът на съответния музей прави предложение до министъра на културата за предоставяне на такъв статут.", "date": "2019.12.20", "title": " По една културна ценност на всеки българин"}
{"url": "https://www.monitor.bg/bg/a/view/zaklejmiha-dj-k-roaling-zaradi-komentar-za-transdjendyri-184008", "text": "Джоан Роалинг бе нападната от фенове в социалните мрежи, след като оказа подкрепа на жена, уволнена от работното си място заради негативното си отношение към трансджендърите. Майа Форстейтър се оказа без препитание, след като публикува мнението си в Туитър, че жените не могат да променят биологичния си пол. написа авторката на книгите за Хари Потър, след като историята на Форстейтър достигна до нея. Коментарът й обаче бе приет лошо от фенбазата й. „Транс жените са жени. Транс мъжете са мъже. Хората с неопределен пол са с неопределен пол“, гласи краткият отговор на групата Human Rights Campaign, която защитава правата на LGBT общността. Против изказването на Дж. К. Роулинг се обяви и звездата от „Анатомията на Грей“ Сара Рамирес. „С уважение, не мога да се съглася“, коментира тя. Рамирес влезе в историята като актрисата, изиграла първата гей героиня в главна роля на малкия екран.", "date": "2019.12.20", "title": "Заклеймиха Дж. К. Роалинг заради коментар за трансджендъри"}
{"url": "https://www.monitor.bg/bg/a/view/sedmichen-horoskop-za-21-27-dekemvri-183996", "text": "Вижте какво вещаят за вас звездите за седмицата от 21 до 27 декември. Не променяйте плановете си за събота, независимо какво се случва. От 22-и Слънцето ще ви гледа в пречупващ аспект от знака на Козирога. Назряват проблеми в работата и в пряката ви дейност. Не превръщайте разговорите си в една безсмислена говорилня. На 23-и не поемайте рискове. Случващото се днес ще промени много отношения, ще трасира нови посоки в работата и в личните връзки. 24-и е спокоен и ведър предколеден ден. Ден с блага и регенерираща енергетика. На 25-и останете където сте и нищо важно не започвайте. В деня преди новолунието тъмнината се активизира и се опитва да засенчи светлината на празничния ден. Следващите дни носят стресови ситуаци и фалити на кухи фирми. На 26-и сянката на Лунното затъмнение преминава през Китай и носи там рестрикции и повишени мита. Нищо важно не започвайте в събота, в неделя се очертават конфликти по незначителни поводи, а в понеделник никъде няма да намерите спокойствие. В изгодна позиция са родените до 1 май. Дано сте си взели отпуск и вече се готвите за празниците. На 23-ти не реагирайте емоционално на нечии претенции за ползване на терени и екстри. 24-и ще бъде благословен за всички ден, но на 25-и е добре да сте далече от тези, които винаги ви качват кръвното. Пътувайте, себерете се с роднини, бъднувайте с децата и родителите. Време е да се направи болезнен но нужен избор. Ограничете контактите и на 26-и. Ще ви направят безплатна реклама, ще осъществите връзка с евентуални спонсори и бъдещи партньори. На 27-и вие командвате парада. За днес се препоръчва пасивност. Постойте в тишина, насаме със себе си и с мислите си. В събота постигате важна цел. 22-и е ден на неуредени отношения и разправии. На 23-и постигате максималното, но в следващите дни е добре да намалите темпото, да не си поставяте тежки задачи и да посрещнете празниците в тесен кръг. На 24-и се съберете само с родата, не канете гости и точно днес не делете наследства и имоти. Посетете капацитет за съвет, особено ако сте пред тежък и невъзможен избор. Не са изключени конфликти на 25-и. Не споделяйте бизнес планове. Всичко предприето с големи амбиции за печалба ще тръгне накриво. На 26-и се събуждате с готово решение, а на 27-и го задействайте. Време за активна творческа и публична изява, за пътувания, командировки и срещи със спонсори. Водете преговори и опипвайте почвата в интересуващата ви посока. Нищо важно да не се започва. Предприетото в събота ще зацикли. На 22-и лесно може да влезете в преразход на енергия и пари. Не влизайте в спорове, вървете си по пътя, не реагирайте на лични забележки и критика. На 23-и ще имате напредък във всички посоки. Ще бъдете подкрепени във всяка своя инициатива. Пътувайте, уредете си срещи. Не влизайте в спорове, вървете си по пътя, не реагирайте на лични забележки и критика. На 24-и се събуждате с вдъхновение и празникът ще мине на ниво. Мислите ни са положителни, а и новините не са само негативни. На масата тази вечер ще решите и имотна сделка. На 25-и ограничете контактите. Нищо амбициозно да не се започва. Нужно е смирение. На 26-27-и проблемите ще никнат като гъби. Доверете се на интуицията и сетивата, които ще ви предпазят от вредни и ненавременни ходове. Съботният ден носи удовлетворение и среща с важни за бъдещето ви хора. В следващите два дни ще изживеете стресови моменти. Не влизайте в пререкания с роднини. Лесно се влиза в преразход на сили, енергия и средства. Родените около 15 август ще са в трудна позиция на 23-и. Очертават се рискови пътувания, а и децата са неуправляеми. Смирете егото и амбициите. 24-и ви зарежда с вдъхновение и любов. Енергетиката е блага, одухотворяваща и оздравяваща. На 25-и парирате неприятни намеси. Отдайте се на благотворителност, бъдете с най-близките. На 26-и подвивате опашка, но на 27-и налагате волята си. Ако мислите ви летят към някого, полетете и вие към него, вземете бързия влак или самолета и бъдете заедно. Дори и с риск да обидите някого не яжте каквото не ви се яде. Ако мислите ви летят към някого, полетете и вие към него. С навлизането на Слънцето в знака на хармоничния ви Козирог на 22-и навлизате в стабилизиращ период. Навлизате в период на лично и професионално покровителство, а и здравословните ви проблеми лесно ще се решават. 23-и носи неочаквани обрати, които ще разбъркат програмата ви за празниците. Добре е да пътувате, да се стремите неотклонно към целта, която ви привлича. На 24-25-и не поемайте затрудняващи ви ангажименти. Не се месете в чуждия избор и не позволявайте намеси в своя. Оставете черната река на проблемите да се оттече. 26-и ще ви донесе усещане за промяната, която предстои, за новия път и посока, които трябва да изберете. На 27-и правите първата крачка към този нов избор. Не бързайте да отклонявате или да приемате необмислени предложения. Родените в първата декада получават видимо и невидимо покровителство. Рискова събота. Отложете за неделя пътувания и важни срещи. Очертават се провокации при публични изяви. Нищо не протича по план и график. Настава суетене навсякъде, където се съберат много хора. Чакате покани, които ще ви оправят настроението. Ще се радвате на късмет и щастливи мигове на 23-24-и. Не подсичайте детските мечти и очаквания. Коледният дух влиза тази вечер през комина. На 25-и нищо важно да не се предприема. Празнувайте в тесен кръг. Би било добре да си вземете тридневен или едноседмичен отпуск. 26-27-и не са дни за работа. Някой ще засегне болезнено личните ви интереси. Предстоят тежки служебни битки. Спазвайте закона, предписанията и разпоредбите. Спазвайте закона, предписанията и разпоредбите. Не подписвайте нови и неравностойни договори. На 21-и довършете ангажиментите, освободете си ръцете и ума за новото, което идва. На 22-и ще започнете с разправия, но до вечерта пътят ще се разчисти. Извинения няма да се приемат. Не задълбочавайте проблемите. 23-и е прекалено емоционален, може да изплашите или дистанцирате любовта с прекален натиск. Някой ще направи предложение, а друг ще се измъкне с извинение, което няма да се приеме. Не носете цветя където и да отивате, а желани и мечтани подаръци. Не сечете дървета, не подсичайте мечти. 24-25-и ви носят неочаквани подаръци. Не се занимавайте с делови задачи. Не канете странични хора на коледната трапеза. За 26-27-и планирайте извънредни пътувания, срещи и участия, от които ще дойдат печеливши поръчки. Ако почувствате привличане към някого, бъдете сигурни, че това е точният за вас партньор. С навлизането на Слънцето в Козирог излизате от сатурнова дупка и нещата започват да се развиват благоприятно за вас. По незначителни поводи избухват приятелски и семейни войни. Прехвърлят се мостове през разстоянията, постигат се далечни цели. Където се съберат повече хора ще има разнобой на мнения и позиции и въпросите няма да се решат. На 24-и пожелайте си мир, любов и благо за всички нас. 25-и не е ден за важни решения и не се занимавайте с бизнес дела. На 27-и Слънцето ще е в съвпад с вашата управляваща планета Юпитер. Връзките и дейността ви ще се стабилизират, може да получите предложения за работа в чуждестранна фирма. До 25-и приключете със старите задачи, свалете от плещите си товарът на миналото. В края на седмицата тръгнете в тази посока, към която изпитвате афинитет. Предприетото на 21-и с голяма амбиция ще зацикли. На 22-и лесно се влиза в конфликти. Тенденцията днес е и най-дребните спорове да се разрастват и да ни вкарват в скандали. Тенденцията днес е и най-дребните спорове да се разрастват и да ни вкарват в скандали. 23-24-и ще бъдат ведри и обнадеждаващи дни, не си разваляйте спокойствието. Намерете точните думи, които ще стопят ледовете и дистанциите. Чудесно време за приятелски сбирки и посещения при роднини, които имат повод да почерпят. На 25-и започнатото с желание за печалба ще тръгне накриво и няма да донесе чаканите ползи. На 26-и предстои новолуние със слънчево затъмнение във вашия знак, а това няма как да не затъмни някои положения в живота ви. Не си поставяйте тежки и отговорни задачи. И за страната ни, която а свързана с Козирога денят носи предупреждения и ни настройва на внимание. Първите три дни на периода сочат проблемите в отношенията. Тежка сутрин за родените в първите дни на зодията. Не тръгвайте рано на път. Движете се по линията на най-малкото съпротивление, не правете забележки. Трудно правите избор, но на 24-25-и вече сте на точното място, празнувате и почивате. Ще се разреши спорен въпрос и проблем, който отдавна ви мъчи. Предстоящото новолуние със затъмнение носи приключвания и инвентаризации. И дано изчезне от живота ви всичко вредно и разболяващо. На 25-и ще потъне в прахта на забравата всяко дадено обещание за съвместна работа. 27-и ви носи защити и обещания за любов. Луната бърза на среща с Венера във Водолей сутринта на 28-и. Не яжте каквото падне, където и да е. Но ако нещо много ви се дояде наблегнете на него в следващите дни. На 21-и избягвайте пренапрежението. 22-и носи срещи с учителите, с тези на чиито съвети може да се доверите. Може и да е със скандал, но ситуацията в отношенията ви ще се изчисти и прочисти от неразбирането и негативизма.На 23-и всичко предприето ще носи късмет, приятни и щастливи мигове и много любов. Всяка среща и разговор ще ви носят удовлетворение и някакво прозрение за бъдещето. Пътувайте движете се оптимистично. На 24-25-и намалете темпото, останете в тесен семеен кръг по празниците. Посетете благо и одухотворяващо място. Не се предавайте на негативизма и отчаянието, независимо как се подрежда живота ви. . 26-и носи прозрение за бъдещето, а на 27-и правите първата крачка към нов избор и цел. Наблегнете на тази храна и на тези връзки, които неустоимо ви привличат.", "date": "2019.12.20", "title": "Седмичен хороскоп за 21 – 27 декември"}
{"url": "https://www.monitor.bg/bg/a/view/sravniha-sofka-s-lili-ivanova-video-184012", "text": "С тежката задача да изпее песен на Паша Христова се захвана поп-фолк звездата Софи Маринова. Тя представи само преди дни своята интерпретация на „Остани“, като към момента видеото й е изгледано от над 14 500 меломани. Реакциите на феновете са красноречиви. „Втората Лили Иванова няма други като тях двете“ и „Само на мен ли ми напомня на Лили Иванова“ са само част от коментарите под видеото на „Остани“ в YouTube. Други пък бяха недоволни от факта, че Маринова „посяга“ на песен на Христова. „Как посягате към такива песни да ги правите на ново акъла не ми го побира ... Поне да бяхте изписали кой я изпълнява и да бяхте допренесли с нещо младите да разберат коя е Паша ... но уви !“, недоволен е фен. Аранжиментът на „Остани“ в изпълнение на Софи Маринова е на DJane Monique.", "date": "2019.12.20", "title": "Сравниха Софка с Лили Иванова (ВИДЕО)"}
{"url": "https://www.monitor.bg/bg/a/view/sofija-vergara-stava-juri-v-amerika-tyrsi-talant-184002", "text": "Комедийната звезда София Вергара, която нашумя в ролята на Глория в „Модерно семейство“, е в преговори да се присъедини към панела на оценяващите в риалити формата „Америка търси талант“. Телевизията NBC, която излъчва шоуто се е срещнало с актрисата тази седмица. Офертата й включва както място в журито, така и участие в други проекти на канала. Вергара ще заеме едно от двете овакантени места сред оценяващите в предстоящия сезон на „Америка търси талант“. По-рано от предаването се разграничиха танцьорката и най-добра приятелка на Нина Добрев - Джулиън Хъф, и актрисата Габриел Юниън, която обвини шоуто в расизъм и предразполагане към „токсична култура“. Новият сезон на „Америка търси талант“ ще започне да се снима през месец март.", "date": "2019.12.20", "title": "София Вергара става жури в „Америка търси талант“"}
{"url": "https://www.monitor.bg/bg/a/view/4-vajni-jazovira-poluprazni-184016", "text": "4 важни язовира за питейно-битово водоснабдяване са полупразни, сочи справка на екоминистерството. Освен станалия печално известен яз. „Студена“ над Перник със запълване под 50% са и „Асеновец, „Ястребино“ и „Дяково“. Яз. „Дяково“, който осигурява водата за част от абонатите в Кюстендилска област е със завирен обем 12,704 млн. куб. м и е пълен на малко над една трета от максималния. От него вече е забранено използването на вода за други цели. Експерти през седмицата изчислиха, че пернишкият яз. „Студена“ ще достигне мъртвия си обем най-късно в средата на февруари. В момента, по данни на МОСВ, вода или 15,89% от възможното най-голямо количество. Предвид критично ниското водно ниво на язовира, продължаващото засушаване в района и минималния приток, отпуснатите води за питейно-битово водоснабдяване са в размер на 0,950 млн. куб. м, отговарящи на условията за много суха година с обезпеченост 95%. Водовземане за други цели не е разрешено. В Перник, заради водната криза е обявено и бедствено положение. Яз. „Асеновец“ е паднал до завирен обем 8,96 млн. куб. м или под една трета от максималния. Заради намаления приток, който през 2019 г. е за средно суха година и ниското ниво водоема, заявката на ВиК Сливен е удовлетворена с количествата, одобрени в годишния график за средно суха по влажност година с обезпеченост 75%. Разрешените обеми за питейно-битово водоснабдяване са редуцирани на 1,8 млн. куб. м. Съоръжението осигурява питейна вода за гр. Антоново и 18 села в област Търговище. Обемът му е едва 19,412 млн. куб. м или 31,16% от максималното количество. Според справката на екоминистерството средната запълнямост на язовирите за питейно-битово водоснабдяване доближава две трети от максималния им капацитет. В тях има сумарният завирен обем в тях е 985,3 млн. куб. м вода. На водоемите за напояване тя е 38,7%, за язовирите на хидронеергетиката 67,9% от общия им обем. Сумарният завирен обем на язовирите с основно предназначение напояване е 1001,3 млн. куб. м, което представлява 38,7% от общия им обем, отчитат още от МОСВ. „Ахелой“ - 20,84%; „Порой“ - 22,92%; „Бели Лом“ - 44,60%; „Съединение“ - 47,49%; „Ястребино“ - 31,16%; “Горни Дъбник“ - 39,23%; „Сопот“ - 34,69%; „Домлян“ - 21,46%; „Пясъчник“ - 21,10%; „Дяково“ - 36,11%; „Жребчево“ - 34,49%; „Кула“ - 41,61%; „Рабиша“ - 33,54%; „Огоста“ - 32,25%; „Тополница“ - 23,51%; „Тракиец“ - 49,61%; „Камчия“ - 44,39%. Язовирите са едногодишни изравнители, които след края на напоителния сезон се празнят и отново се пълнят през пролетното пълноводие.", "date": "2019.12.20", "title": "Четири важни язовира полупразни"}
{"url": "https://www.monitor.bg/bg/a/view/pushkalata-na-tradicija-nito-antiki-nito-oryjija-184015", "text": "Иззетите преди около 3 месеца при акция на МВР старинни оръжия от Руско-турската война преди броени дни са били върнати на двама от собствениците от Национално дружество „Традиция“, а останалите очакват да си ги получат обратно непосредствено след Нова година, научи „Монитор“ от председателя на патриотичната организация Огнян Маринов. В началото на октомври при международна операция „Пандора“ по линия на Европол, свързана с борбата с трафика на културно-исторически ценности, от 15 адреса на членове на Управителния съвет на „Традиция“ и от няколко регионални клона – София, Панагюрище, с. Баня – Панагюрско, Нова Загора и др., бяха конфискувани около 120 антикварни пушки, карабини, револвери и т.н., използвани при исторически възстановки на героични събития. Оказва се обаче, че те не подлежат на контрол нито по Закона за културно-историческото наследство, нито по Закона за оръжията, боеприпасите, взривните вещества и пиротехническите изделия, тъй като не се водят нито експонати от националното ни богатство, нито...оръжия. Така че „В Министерството на културата се води Регистър на движимите културни ценности, които са придобили статут на „национално богатство“ по реда на чл. 100 от Закона за културното наследство. В него няма вписани оръжия или други артефакти, свързани с Руско-турската война“, отговориха от пресцентъра на ведомството на запитване на „Монитор“ фигурират ли при тях данни за въпросните или подобни на тях пушкала. За получаване на такъв статут е нужно, най-общо казано, вещите да са уникален екземпляр с изключителна изработка, да са принадлежали на видна личност или поне да са подобаващо архаични – 200-годишни. А иззетите от НД „Традиция“ са фабрично, машинно производство от средата на ХIХ век и са били масово на въоръжение в армиите по целия свят в онази епоха, пояснява Маринов. От МК конкретизират, че в националните и регионалните музеи се създават и водят регистри на движими културни ценности – именно музеите имат право да извършват тяхната идентификация. а битуват в домашни условия – по къщите на собствениците си. Защо ли? „Те са над 150-170-годишни и съгласно чл. 4 на Закона за контрол на оръжията, боеприпасите и взривните вещества не се водят огнестрелни оръжия. Там ясно е указано кое е и кое не е огнестрелно оръжие. Произведените до 31 декември 1900 г., предно пълнещи (кремъчни), разделно пълнещи или задно пълнещи (затворени системи пушки и карабини), използващи патрон с димен барут и необлечен оловен куршум, според закона не са оръжия“, изтъква Огнян Маринов. И добавя, че те влизат в работа само и единствено за произвеждане на шумови ефекти по време на зрелищните възстановки на исторически битки. Логично при това положение, те не се водят на отчет нито към музеите, нито в МВР. Всеки собственик ги държи у дома си – законът не изисква да се съхраняват в железни каси, както е с другите оръжия, да има разрешително за притежаването им, да се доказва произходът им с документ от къде и от кого са закупени, да има СОТ, решетки на вратите, специален режим на транспортиране и т.н. Те са оръжията на най-свободен режим - законодателят е преценил, че материалът им е остарял, боеприпаси за тях не се произвеждат вече от десетилетия, не могат да се използват по някогашното си предназначение и въобще не са опасни. С други думи: по-скоро имат функцията на сувенири, нежели на оръжия и културни ценности. Според шефа на НД „Традиция“, при акция „Пандора“ от ГДБОП са които нямат нищо общо с техните оръжия. Би трябвало служителите на МВР да разполагат със снимки и експертизи на конкретните изчезнали предмети, за които имат сигнал, че са откраднати, и след като прегледат оръжията на членовете на дружеството и установят, че няма съвпадение, да се извинят и да си отидат, смята той. „Станалото по никакъв начин няма да ни настрои срещу служителите на МВР. Поддържаме перфектни отношения с тях, поименно се познаваме и сме наясно с проблемите си. Това беше случайно недоразумение, малко като развален телефон се получи...“, заключава Маринов и за финал допълва, че няма статистика колко са оръжията, използвани при исторически възстановки в България – воденето им на отчет би било равносилно на издирването на шевните машини в страната...", "date": "2019.12.20", "title": " Пушкалата на „Традиция“ - нито антики, нито оръжия"}
{"url": "https://www.monitor.bg/bg/a/view/9-dushi-sa-zadyrjani-za-razprostranenie-na-narkotici-v-sofija-i-varna-184018", "text": "Девет души бяха задържани за разпространение на наркотици в София и Варна. Сред арестуваните е и соченият за организатор на транспортирането на дрогата, известен като Радо с прякор Темерута. По време на акцията са претърсени 33 адреса и автомобила, като са открити различни по вид и количество наркотични вещества. Намерени са също и две съхранителни бази, където е стояла дрогата преди да бъде предадена на главните дилъри.", "date": "2019.12.20", "title": "9 души са задържани за разпространение на наркотици в София и Варна"}
{"url": "https://www.monitor.bg/bg/a/view/mvr-kradcite-izbirat-domovete-po-vratata-184017", "text": "Крадците набелязват жилищата, които искат да оберат, по вратата, заяви пред „Монитор“ началникът на група в сектор за кражби към СДВР Радостин Ангелов. Апашите, които решават да извършат престъпните си действия спонтанно и нямат предварителна информация за конкретен имот, към който да се насочат, избират апартаменти или къщи с лесни за отключване или разбиване врати. Те се насочват към такива, които са изработени от нездрави материали или с несигурни заключващи механизми. „Колкото и да е здрава вратата, ако заключващият механизъм е слаб, тя не представлява никаква пречка за крадеца“, допълни Ангелов. На пазара има много възможни опции за механизми с добра защита, но често те са доста скъпи. Въпреки това обаче, дори и с по-малко средства, хората могат да осуетят плановете на крадците или поне да ги забавят. Мерки като поставянето на резе Експертът от СДВР посочи, че е задължително ключалките да са повече от една, за да бъде осигурена защитата на дома. Когато обирът е планиран от месеци обаче, както често се случва на практика, крадците посещават обекта многократно, за да разберат как точно да проникнат в жилището. Те разучават заключващия механизъм и подготвят плана за действие – ако атакуват през деня, отключват вратата, за да не бъдат чути и хванати, а през нощта разбиват по-паянтовите врати. „Понякога, за да объркат разследващите и да ги забавят, крадците заключват след себе си“, споделя Ангелов. Самият обир продължава от 20 до 40 минути, като най-честа „плячка“ са бижутата, ценните предмети и парите. а отнемането на телевизори е отживелица. Почти никога не се среща също вземането на мобилни телефони от жилището, тъй като те могат много бързо и лесно да бъдат проследени, а и нямат голяма парична стойност, след като се продадат като техника „втора употреба“ или се предадат на заложна къща. За да разберат дали в даден имот има ценности, чрез собствени канали от доносници. Те следят обитателите или постоянно наблюдават обекта, в който искат да извършат престъплението, и дебнат момент, когато жилището е оставено без надзор. Най-често атакуват през деня – от 10 до 14 ч., когато се предполага, че възрастните хора излизат на пазар, останалите са на работа, а децата са в училище. Сред най-предпочитаните места за извършване на престъпленията пък са по-богатите квартали на столицата като Драгалевци, Бояна и Симеоново и нови сгради, Подозрителното поведение на доносници и нападатели по време на набирането на информация обаче може лесно да бъде забелязано, ако гражданите са достатъчно бдителни, твърди Ангелов. Живеещите на първите етажи да обърнат по-голямо внимание на защитата на своите жилища, призоваха от столичната дирекция. „Най-важното е точно това – да бъдат наблюдателни и внимателни“, допълни той. Когато е необходимо отсъствие от дома за дълъг период от време, полицаите съветват да се осигури близък, който поне един път на ден да влиза в жилището, да светва лампата, да отваря и затваря вратите. Противно на общото разбиране обаче качването на снимки в профила ни от коледната ваканция не може да е претекст за подобно престъпление, подчерта експертът. „Повечето хора обаче вече са се научили да пазят ценните си вещи“, заяви той. Именно на това се дължи и тенденцията този вид обири да намаляват значително, а извършителите им се насочват към по-доходоносни дейности. Статистиката показва, че през годините се наблюдава постепенен спад на този вид престъпна дейност. През януари 2017 г. те са 181, през същия период на 2018 г. – 167, а за първия месец на 2019 г. регистрираните домови кражби са 144. А разкриваемостта на тези престъпления е традиционно около 10%. Намаляването на тези обири е факт не само в столицата, но и в цялата страна. От началото на годината до края на ноември броят им е 5000, с 1200 по-малко от същия период за 2018 г. Това съобщи на брифинг Росен Белишки от „Криминална полиция“. Спад отчитат и джебчийските кражби за 11-те месеца на 2019 г. - 915, а през миналата година са били 1366, но при тях се наблюдава изменение в атакуваните обекти – от моловете и големите магазини те вече се насочват повече към градския транспорт. Във връзка с коледните и новогодишните празници цивилни и униформени полицейски служители ще следят за реда. На местата в страната, където се извършват най-често домови кражби, също ще има засилено полицейско присъствие. От полицията подчертават обаче, че не се очаква бум на тези престъпления както поради взетите мерки, така и поради тенденцията апашите да атакуват не по празници, а когато хората са в „работен режим“ . Въпреки това те приканват гражданите да реагират и да сигнализират на 112 при забелязване на хора с подозрително поведение, които може да са потенциални крадци.", "date": "2019.12.20", "title": "МВР: Крадците избират домовете по вратата"}
{"url": "https://www.monitor.bg:443/bg/a/view/300-000-na-pyt-za-praznicite-184007", "text": "Интензивен трафик в цялата страна преди коледните празници. Очаква се на път да тръгнат между 250 000 и 300 000 автомобила. Още преди обед в петък в столицата започнаха да се образуват колони от автомобили в посока магистрала „Тракия”. Ще има засилено полицейско присъствие, основно по пътищата към курортите и границите на страната. Полицията ще следи за нарушения на пътя, а допълнителни екипи на ДАИ ще затегнат контрола около жп и автогари, за да не допуснат нерегламентирани превози. Катаджиите пък ще проверяват с акцент върху агресивно шофиране,  несъoбразенa скорост, употреба на алкохол и наркотици. Ще дебнат за неправоспособни  водачи и дали автомобилите са подготвени за зимата. Само миналата неделя са станали над 7000 нарушения на скоростта. Още в четвъртък от КАТ обявиха, че Най-много полицаи и радари ще има по пътищата към курортите и границите на страната (виж карето). Южният пътен възел във Велико Търново е традиционно натоварена пътна артерия. От там се очаква в петък и събота да преминат автомобили във всички посоки. Велико Търново е предпочитана дестинация за празниците. За голямото пътуване полицията ще следи за нарушения на пътя. Допълнителни екипи на ДАИ ще затегнат контрола около жп и автогари за нерегламентирани превози. Полицията ще следи дали шофьорите са оборудвали автомобилите си за зимни условия. Също така дали имат шофьорски книжки, дали карат след употреба на алкохол или наркотици. „Ще има цивилни автомобили, които ще следят за трафика. При нужда ще се подават нарушителите на Пътна полиция, които ще взимат отношение на място. Ако това няма как да се случи в момента, ще ги привикваме в поделенията на Пътна полиция”, заяви Дамян Владинов от Пътна полиция. Нека хората знаят, че превозите трябва да се извършват съгласно правилата. Да не ползват нерегламентирани превози, защото не знаят кой ги превозва и  какво е състоянието на колите. Има си лицензирани превозвачи, тях да си използват”, съветва Бойко Рановски от Изпълнителна агенция \"Автомобилна администрация\". За да се облекчи трафикът, в събота от 8 до 11 сутринта се ограничава движението на тежкотоварни автомобили. Гранична полиция препоръчва освен Кулата да ползват и останалите пунктове  - Илинден, Маказа и Петко Войвода. 3500 полицаи ще контролират трафика в страната, 205 камери ще снимат джигитите по пътищата. По празниците полицията ще следи за агресивни, пияни и дрогирани шофьор. На прицел ще са и прекалено агресивните водачи, както и тези, които говорят по телефона, докато шофират, предава Bulgaria ON AIR. Целта е да се избегнат тежките пътни инциденти и задръствания по пътищата, а пътуването да е по-комфортно. Полицията призова и пешеходците да са внимателни и по възможност да се движат със светли дрехи в тъмните часове от денонощието, за да се забелязват. А ползващите обществен транспорт да ползват само лицензирани превозвачи. В края на годината се очаква влошаване на метеорологичната обстановка, от Пътната агенция също са в готовност, за да няма изненади. По първокласните и магистрални пътища в района на София обстановката ще се следи от жандармерия и цивилни автомобили. Над 28 000 допълнителни места за предстоящите коледни и новогодишни празници ще осигури „БДЖ-Пътнически превози”, съобщават от дружеството. За тази цел ще бъдат увеличени с допълнителни вагони съставите на някои влакове, които пътуват по основните направления в страната. От 20 декември до 6 януари включително с увеличени състави ще пътуват някои влакове по следните маршрути: София-Варна-София; София-Бургас-София; София-Пловдив-София; София-Свиленград-София; София-Горна Оряховица-София; София-Русе-София; София-Лом-София; София-Видин-София; София-Благоевград-София; София-Петрич-София; Пловдив-Варна-Пловдив. От началото на седмицата в билетните каси е в ход и предварителна продажба на билети за седящи места във всички бързи влакове, които ще пътуват през празничния период. Обичайният срок за предварителната продажба на билети за седящи места в билетните каси е 5 дни, но националният железопътен превозвач има практиката да удължава този срок в случаите, когато предстоят по-дълги празнични периоди. Клиентите могат да закупуват билети и онлайн, като системата позволява 30-дневна предварителна продажба. Онлайн системата за продажба на железопътни билети е достъпна на официалната интернет страница на БДЖ, както и на електронен адрес – https://bileti.bdz.bg/. При закупуване на билети за отиване и връщане, могат да ползват от 10 до 30% намаление от редовната цена в зависимост от различните търговски оферти. При закупуване на двупосочни билети е възможно намаление от 10 до 30 на сто.", "date": "2019.12.20", "title": "300 000 на път за празниците"}
{"url": "https://www.monitor.bg:443/bg/a/view/shofioryt-ot-katastrofata-s-pochinalo-bebe-s-2-44-promila-184010", "text": "Шофьорът от катастрофата в Русе, при която почина бебе на година и половина, освен че е бил неправоспособен, е управлявал и пиян. Кръвната проба е показала 2,44 промила алкохол, съобщиха от Окръжната прокуратура в града. С постановление на наблюдаващ прокурор 43-годишният водач на лекия автомобил „БМВ 316“ Д.Т.Т. е привлечен като обвинаем. По делото са извършенви огледи, разпитани са свидетели, изискани са справки, назначени са медицински експертизи. Автомобилът е иззет като веществено доказателство. От Окръжната прокуратура информират, че Д.Т.Т. е осъждан досега общо 10 пъти, като последната присъда е съда в Пловдив за грабеж, противозаконно проникване в чуждо жилище и изнасилване. Мъжът е изтърпял общо наказание от 5 години и 11 месеца лишаване от свобода и е излязъл от затвора през 2015 година. Обвиняемият е задържан от наблюдаващия прокурор за 72 часа – за довеждането му пред съда за вземане на мярка за неотклонение „Задържане под стража“. Осъществена е координация със Сектор „Арести“ – Русе за откриване на охранителен пост в УМБАЛ „Канев“ – Русе, където в момента обвиняемият е настанен за лечение, допълват от Окръжната прокуратура. Ако бъде признат за виновен, Д.Т.Т може да получи наказание лишаване от свобода за срок от 3 до 15 години. Тежката катастрофа стана на 19 декември към 21,14 часа. При удара на автомобила в бетонна колона на мост загина на място бебе, а жена на 45-години и момиче на 17 години, които също са пътували в колата, получиха тежки наранявания. Водачът е с фрактури и рани по главата и крайниците.", "date": "2019.12.20", "title": "Шофьорът от катастрофата  с починало бебе с 2,44 промила"}
{"url": "https://www.monitor.bg:443/bg/a/view/krushchich-poluchi-silna-podkrepa-v-cska-183998", "text": "Милош Крушчич е точният човек за треньор на ЦСКА. Това заяви капитанът на “червените“ Петър Занев. Той сподели, че не знае за предстояща треньорска смяна. Според информация на „Монитор“ Крушчич със сигурност ще остане начело на отбора, а в дните след Нова година ще подпише нов договор. Занев е на мнение, че ако отборът надгради по време на зимната пауза, може да се върне в борбата за титлата. Той разкри, че бившият треньор Люпко Петрович не е вярвал на играчите и затова не е успял да постигне добри резултати. В интервю за Канал 3 Занев определи изминалите шест месеца като не добри за отбора. Изпълнителният директор на ЦСКА Пламен Марков пък обяви, че „червените“ нямат никакви проблеми в административно и финансовото отношение. „Трябва да признаем усилията на нашите собственици, които с огромен труд успяха да стабилизират клуба“, заяви Марков на традиционния коледен празник за ветерани и деятели. „Резултатът е 0:0 към днешна дата, без задължения. Всички състезатели, треньори и прочие получават дължимото навреме, дори и по-рано“, допълни Марков. Междувременно се разбра, че всички големи кредитори на ЦСКА вече са си взели парите. Към този момент своите суми не са потърсили около 10% от кредиторите, повечето от които са чужденци. Най-много от 8-те милиона за активите и емблемата на ЦСКА са отишли в НАП.", "date": "2019.12.20", "title": "Крушчич получи силна подкрепа в ЦСКА"}
{"url": "https://www.monitor.bg:443/bg/a/view/britanskijat-parlament-podkrepi-zakonoproekta-na-djonsyn-za-brekzit-184003", "text": "Депутатите в новия британския парламент за първи път гласуваха и подкрепиха споразумението за Брекзит на министър-председателя Борис Джонсън, което проправя пътя за излизането на Обединеното кралство от Европейския съюз на 31 януари 2020 г., предаде АФП. Камарата на общините, в която консервативният премиер разполага с много голямо мнозинство след изборите на 12 декември, одобри текста с 358 гласа \"за\" и 234 \"против\" на второ четене. Законодателният процес ще продължи след коледните празници и новогодишните празници, като правителството разчита окончателното му приемане да стане на 9 януари. Това ще осигури около три седмици за ратифицирането на сделката от Камарата на лордовете, където правителството няма контрол върху дневния ред. Установена практика е горната камара да не блокира политики, които са залегнали в предизборната програма на правителството. След одобрението на кралицата остава само споразумението да бъде ратифицирано от Европейския парламент.", "date": "2019.12.20", "title": "Британският парламент подкрепи законопроекта на Джонсън за Брекзит"}
{"url": "https://www.monitor.bg:443/bg/a/view/ludogorec-se-priceli-v-shvejcarski-nacional-183999", "text": "„Лудогорец“ има сериозен интерес към швейцарски национал. Става дума за Лео Лакроа от френския „Сент Етиен“. 27-годишният бранител има договор с французите до края на сезона, а клубът няма намерение да го продължава. Затова Лакроа може да излезе евтино на българския шампион. 197-сантиметровият швейцарец премина в „Сент Етиен“ от „Сион“ през лятото на 2016 г. За три години има 38 мача, но за този период два пъти е даван под наем - първо на „Базел“, а през миналия сезон и на „Хамбургер“. За националния отбор на Швейцария има един мач. Преди началото на настоящия шампионат „Лудогорец“ вече привлече футболист от „Сент Етиен“. Това е Жоржиньо, който през миналата пролет игра под наем в ЦСКА. В същото време се разбра, че „Лудогорец“ е спечелил 5 919 035 евро от участието си през миналия сезон в Лига Европа. Това стана ясно, след като УЕФА обяви официално разпределението на парите между клубовете. Българите бяха в група заедно с отборите на “Леверкузен”, “Цюрих” и АЕК (Ларнака), но не продължиха през пролетта. Най-много от общия награден фонд от 559,2 милиона евро е получил английския “Челси” (победител) - 46,3 милиона, следван от финалиста “Арсенал” с 38,9 млн.. През този сезон „Лудогорец“ пък вече заработи точно 5 440 000 евро. Близо 3 милиона от тази сума е заради участие в груповата фаза на Лига Европа, като още половин милион евро ще бъде добавен в клубната каса заради второто място в групата. С двете си победи в групата \"орлите\" получават допълнително по 500 000 евро за всеки успех както и по още 200 хиляди евро за двете равенства. Сумата може да стане още по-голяма при отстраняване на “Интер“ на 1/16-финалите. Подобен успех би осигурил още 1 милион евро.", "date": "2019.12.20", "title": "\"Лудогорец\" се прицели в швейцарски национал"}
{"url": "https://www.monitor.bg:443/bg/a/view/arestuvanata-v-italija-bylgarka-dyrjala-krychma-na-mafijata-184000", "text": "Поставената под домашен арест в четвъртък българка Живка Танева Димитрова е съдържателка на кафенето „Сюблим“ в калабрийското градче Сант’Онофрио. Издалата заповедта за задържането й прокуратура в областния център Катандзаро обвинява сънародничката ни, че е помагач на мощния местен клан Бонавота на калабрийската организирана престъпност Ндрангета. Според събраните от магистратите доказателства 38-годишната Димитрова на практика била поставено лице на колещата и бесещата в района мафиотска структура, която била действителният собственик на кръчмето. Това разкри специално за „Монитор“ разследващият репортер от излизащия в Катадзаро вестник „Ла Гадзета дел Суд“ Франческо Раниери. Той бе един от първите италиански журналисти, които вчера информираха за акцията на силите на реда „Ринашита Скот“ при която бяха арестувани 334 ндрангетисти. Франческо Раниери обясни още, че срещу Димитрова не е отправено тежкото и често наказвано с доживотен затвор обвинение „участие в престъпно сдружение от мафиотски тип“, а „външно съдействие на мафията“ – провинение, за което законът предвижда по-малко години зад решетките. Що се отнася до клана Бонавота, то вчера той на практика бе обезглавен, тъй като бяха арестувани петима негови тартори. Това са братята Паскуале, Никола, Доменико и Салваторе Бонавота, плюс техния чичо Микеле Бонавота. Ако се вярва на публикациите в медиите на Калабрия от няколко години върховен бос на клана е 45-годишния Паскуале, който командвал от близкия до Сант’Онофрио околийски център с висока мафиотска наситеност Вибо Валенсия. Кланът бил специализиран основно в рекет, лихварство и трафик на наркотици, но не бил чужд и на мафиотските войни в региона, от които излизал винаги победител. Напоследък фамилията Бонавота била навлязла сериозно в икономическия и политическия живот на богатата северна област Пиемонт, където в петък бяха арестувани осмина активисти и помагачи на калабрийската Ндрангета. Номер 1 сред тях е шефът на правния и миграционен отдел в областното ръководство Роберто Русо от дясната партия „Фратели Д’Италия“. Той е на 59 години, адвокат е и е бил четири мандата депутат от партията на Силвио Берлускони „Форца Италия!“. Русо е обвинен от прокуратурата в Торино, че на парламентарните избори през миналата година си бил напазарувал с помощта на калабрийската мафия към 6 000 гласа. Полковник Романо от Корпуса на карабинерите съобщи на кореспондента на „Монитор“, че сънародничката ни Живка Димитрова е държана под домашен арест в град Вибо Валенсия.", "date": "2019.12.20", "title": "Арестуваната в Италия българка държала кръчма на мафията"}
{"url": "https://www.monitor.bg:443/bg/a/view/djesi-djej-bi-shuta-na-chaning-tejtym-183994", "text": "Певицата Джеси Джей и актьорът Чанинг Тейтъм са се разделили. Това потвърди източник, близък до двойката, пред изданията US Weekly и People. Въпреки че са прекратили романтичните си отношения обаче драма около раздялата им не е имало, твърди още той, като подчертава, че ще продължат да бъдат добри приятели. Запознати до двойката коментират, че Джей и Тейтъм са имали различни приоритети. казва още източникът. Връзката между изпълнителката на Price Tag и звездата от „Професия: Стриптизьор“ започна малко, след като актьорът обяви, че се развежда с тогавашната си съпруга - Джена Дюан. Според Джеси Джей обаче публиката е избързала с няколко крачки пред реалните събития между нея и Тейтъм, като двамата дори още не са били заедно, когато слуховете за аферата им са се появили за първи път.", "date": "2019.12.20", "title": "Джеси Джей би шута на Чанинг Тейтъм"}
{"url": "https://www.monitor.bg:443/bg/a/view/izvratenjaci-iznudvat-bogati-jeni-s-goli-snimki-184009", "text": "Специализираната прокуратура привлече към наказателна отговорност рекетьори, изнудвали с голи снимки богати жени чрез заплахи и психически тормоз, съобщиха от прокуратурата. Двамата извратеняци бяха задържани на 18 декември в София в хода на действия по разследването на Специализираната прокуратура и Главна дирекция „Борба с организираната престъпност“. Събраните доказателства сочат, че от май 2019 г., обвинените започнали да набелязват жертвите си сред хора с финансови възможности.  В някои случаи рекетьорите се представяли пред тях като служители в колекторски фирми Засипвали ги със заплахи за физическа разправа, използвайки всички възможни начини - очи в очи, по телефона, чрез комуникационните приложения и социалните мрежи. С психически тормоз те успели да принудят жена да им предаде 32 000 лева.  В други случаи влизали в контакт чрез социалните мрежи с момичета и жени и общували с тях докато спечелят доверието им - дотолкова, че да изпратят на изнудвачите свои голи снимки. Веднага следвало искане за откуп, за да не бъдат изпратени компрометиращите кадри на близките им или да бъдат разпространени в социалните мрежи. Изнудвани от двамата се оказали граждани от София, Пловдив, Стара Загора и други градове.  В четвъртък Специализираната прокуратура внесе в Специализирания наказателен съд Съдът уважи искането и определи най-тежката мярка за неотклонение за всеки от тях. Определението може да бъде обжалвано пред Апелативния специализиран наказателен съд. През октомври тази година специализираната прокуратура привлече към наказателна отговорност трима души за участие в организирана престъпна група за изнудване и принуда на длъжници на фирма за кредити в Перник, които използвали лиценза на кредитна институция със сходно наименование. Участниците бяха задържани на 1 октомври 2019 г. по време на действия по разследването на Специализираната прокуратура и ТСБОП-Перник, съобщиха от спецпрокуратурата тогава. При извършените претърсвания на 7 адреса, 3 автомобила и лични обиски, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. Доказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. Тримата „служители“, всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем.", "date": "2019.12.20", "title": " Извратеняци изнудват богати жени с голи снимки"}
{"url": "https://www.monitor.bg:443/bg/a/view/zapis-na-eleni-vyv-vsekidnevnata-syobshtava-za-djado-koleda-184014", "text": "Родителите, желаещи да заблудят децата си, че Дядо Коледа и рогатите му помощници са посетили дома им в нощта на Коледа, могат да се възползват от услугите на специализиран сайт, предлагащ запис на \"елени във всекидневната\", пише в. \"Дейли стар\". Всичко, което майките и татковците трябва да направят, е да посетят сайта РейндиърРеди на \"Макдоналдс\", използвайки телефон или таблет. За родителите задачата се изчерпва с качването на снимка на всекидневната. Работата на сайта е да създаде реалистично видео на елен, хрупащ морков в стаята. Когато рогатият помощник на Дядо Коледа се измъква свенливо от всекидневната, се чува как нашийникът му подрънква. Много родители вече са се възползвали от офертата на сайта, благодарение на която могат да убедят малчуганите, че добрият старец вече е посетил дома им. \"Нямам търпение на коледния ден внучката ми да види елен във всекидневната на баба и дядо\", пише доволен потребител. Други родители, които са се възползвали от услугата споделят, че с трепет очакват изражението на детските лица на Коледа.", "date": "2019.12.20", "title": "Запис на \"елени във всекидневната\" съобщава за дядо Коледа"}
{"url": "https://www.monitor.bg:443/bg/a/view/ochakvat-se-zatrudnenija-s-kupuvaneto-na-vinetki-184004", "text": "Утре от 12.00 ч. вечерта до 3.00 ч. са възможни затруднения при покупката на електронни винетки мрежата им за продажби заради планирана актуализация на електронната им система, съобщават от АПИ. Е-винетките се предлагат чрез уеб сайтовете www.vinetki.bg, www.tollpass.bg, в мрежата на някои мобилни оператори, в бензиностанциите, както и на каса в Български пощи. От Агенция „Пътна инфраструктура“ напомнят на шофьорите, че е-винетки могат да се купят и от сайта bgtoll.bg, мобилното приложение BGTOLL, www.digitoll.bg, терминалите за самотаксуване, разположени предимно в бензиностанции, както и на каса на основните гранични контролно-пропускателни пунктове – ГКПП „Калотина“, ГКПП „Кулата“, ГКПП „Капитан Андреево“, ГКПП „Илинден“, ГКПП „Станке Лисичково“, ГКПП „Силистра“, на Дунав мост – Русе и на Дунав мост – Видин. Те съветват за избягване на риска от проблеми с покупката на е-винетки, те да бъдат закупени от сайта bgtoll.bg, Е-винетки се предлагат и от националния доставчик на услуги „Конкорд Смарт Инфраструктура“ АД чрез уеб сайта www.digitoll.bg и терминалите “Cashterminal” в мрежата на “Интеркапитал груп”.", "date": "2019.12.20", "title": "Очакват се затруднения с купуването на винетки"}
{"url": "https://www.monitor.bg:443/bg/a/view/rezultatite-ot-nvo-izjadoha-13-tata-zaplata-na-uchilishtni-direktori-v-shumensko-183988", "text": "Директори на училища в Шуменска област няма да получат 13-та заплата за 2019 година заради ниски резултати от Националното външно оценяване след VII клас. За това съобщи директорът на ОУ „Панайот Волов“ в с. Живково Драгомир Янков, който е получил писмо със забрана за допълнително еднократно възнаграждение от шефката на РУО на МОН Светлана Милева. Още на 10 декември Янков направил, както е по регламент, мотивирано искане за изплащане на еднократно допълнително възнаграждение в края на годината, т. н. 13-та заплата. При наличие на средства директорите отпускат такава заплата на учителите, но за самите директори трябва да има мотивирано искане от тях. В предишни години размерът на 13-тата заплата варираше от сума, с коефициент 1.4 до 2 от учителското възнаграждение, т.е. ако учителите са взели средно 500 лева, то директорът взимаше между 700 и 1000. През тази година системата била променена и коефициентът вече е от нула до 2, а умноженото по нула и децата в началното училище знаят, че е равно на нула. С писмо, изведено на 16 декември и връчено в последния ден преди ваканцията шефката на РУО информирала Янков, че не се разрешава изплащането на предложените допълнителни трудови възнаграждения поради показани ниски резултати от учениците при проведеното национално външно оценяване през учебната 2018 – 2019 година. Последва гневна реакция на Драгомир Янков. „Началникът на РУО-Шумен Светлана Милева и началничката на отдел Албена Тодоринова унизиха директори на училища като им изпратиха писма с твърдения, че учениците им имат слаби резултати на външно оценяване. На училището в с. Живково също изпратиха такова писмо с подобни неверни твърдения. Унизиха персонала на училището и децата, които учат там. Резултатите на учениците ни са 13-то място по български език и литература в областта 3-то място по математика.“ – написа във фейсбук Янков. „Надеждата на Милева и Тодоринова е, че подобни „писма“ много трудно могат да се обжалват в съда. Разпратиха ги в последния възможен момент, от днес до 06.01.2020 година училищата са във ваканция.“ – казва още директорът. Опитите на „Монитор“ да се свърже със Светлана Милева за коментар останаха без резултат.", "date": "2019.12.20", "title": "Резултатите от НВО изядоха 13-тата заплата на училищни директори в Шуменско"}
{"url": "https://www.monitor.bg:443/bg/a/view/krisko-stoi-zad-novata-pesen-na-konstantin-video-183975", "text": "Какво се получава, ако съберем рапъра Криско и поп-фолк певеца Константин? Отговорът е „Един грам срам“ - новото парче на Коцето. Песента е издържана в стила на лекия жанр, като музиката е дело на Криско. Хитмейкърът от Габрово е отговорен и за текста, заедно с Джони Илиев. На режисьорския стол за видеото пък сяда Кирил Киров – Кико. Част от феновете коментираха под клипа в YouTube, че сцените много напомнят за сериала „Луцифер“. Самият изпълнител на кадрите се появява като Сатаната. В платформата за видеосподеляне песента е номер 1 в Набиращи популярност. „Един грам срам“ е първото подобно парче на Константин, откакто основа собствената си продуцентска компания „Фирмата“.", "date": "2019.12.20", "title": "Криско стои зад новата песен на Константин (ВИДЕО)"}
{"url": "https://www.monitor.bg:443/bg/a/view/fenove-shte-razpitvat-brus-dikinsyn-v-ndk-183976", "text": "Рок титанът Брус Дикинсън ще отговаря на въпроси от публиката по време на представлението си в София.  Това ще стане във втората част на спектакъла му \"За какво служи този бутон\", съобщиха организаторите от \"София мюзик ентърпрайсис\". Припомняме, че емблематичният музикант ще застане на сцената в зала 1 на НДК на 23 декември. През 2017 г. той започна да промотира автобиографията си \"За какво служи този бутон\" с няколко литературни четения и срещи с фенове и медии в различни театри във Великобритания. Постепенно всичко това се превръща в едно собствено шоу, което наподобява стендъп комедия. В началото Брус Дикинсън разказва по много забавен и хумористичен начин за вълнуващия си живот, представяйки малко известни и интересни истории, придружени с лични снимки.", "date": "2019.12.20", "title": "Фенове ще разпитват Брус Дикинсън в НДК "}
{"url": "https://www.monitor.bg:443/bg/a/view/borisov-chujdite-investicii-v-stranata-sa-poveche-ot-minalata-godina-183989", "text": "Преките чуждестранни инвестиции имат ръст от 553,8 млн. евро само от януари до октомври. Това написа във Фейсбук премиерът Бойко Борисов. „За януари – октомври 2019 г. преките чуждестранни инвестиции в страната са с 553.8 млн. евро повече от тези за същия период на миналата година. През първите десет месеца те нарастват с 953.3 млн. евро при увеличение с 399.5 млн. евро за януари – октомври 2018 г.”. „В края на годината най-добре се виждат добрите резултати за българската икономика”, уточнява премиерът.  ", "date": "2019.12.20", "title": "Борисов: Чуждите инвестиции в страната са повече от миналата година"}
{"url": "https://www.monitor.bg:443/bg/a/view/lazarov-i-ganev-ravni-po-vlast-vyv-volejbola-183990", "text": "Председателят на Българска федерация по волейбол Данчо Лазаров упълномощи вицепрезидента и кандидат за президент на опозицията Любо Ганев да ръководи централата наравно с него до 13 март 2020 година, когато ще се проведе извънредно изборно Общо събрание. Лазаров даде официално пълномощното на Ганев по време на редовното Общо събрание, което се проведе в Казанлък. \"Време е за обединение. С това слагаме точка на разделението. Ще покажем, че имаме воля за обединение в българския волейбол. Любо Ганев остава кандидат за председател на Управителния съвет на федерацията и ще навлезе в нещата. Когато събранието се проведе, наистина да може да встъпи в длъжност напълно подготвен и да управлява федерацията. Най-радващото е, че завършихме един кризисен момент, не, че всички страсти са приключени. Показахме един път, по който трябва да се решават проблемите в спорта. Радвам се, че събранието се проведе с такава активност\", коментира Данчо Лазаров. Другият кандидат за президент на централата Борислав Кьосев пък обяви, че ще подкрепи кандидата на Любо Ганев. \"Ще подкрепя Ганев за президент на федерацията на следващото Общо събрание\", разкри Кьосев и добави: \"С него сме приятели. Играли сме заедно и се познаваме от дълги години. Видях, че неговите идеи съвпадат с моите виждания. Имаме една цел -  развитие на този спорт. Затова реших, че е добре за българския волейбол да работим заедно. Целта е да постигнем обединениние, а не да бъдем разделени. Смятам, че можем да направим успешен екип.\" Провеждането на изборно-отчетно Общо събрание на 13 март 2020 година в София бе гласувано единодушно от клубовете на редовното събрание в Казанлък. Присъстваха представители на общо 103 клуба, а Любомир Герасимов и Деко Григоров бяха освободени от Управителния съвет на федерацията. Националите при мъжете и жените ще се съберат в един хотел на Коледа. Волейболистите ще стартират лагерите си за предстоящите олимпийски квалификации като първите тренировки ще бъдат на 26 декември. Силвано Пранди ще води заниманията на мъжите в зала „Христо Ботев“, докато Иван Петков ще подготвя жените в тренировъчната зала на „Арена Армеец“, съобщи \"Дарик\". И двете селекции ще направят контроли преди квалификациите. Мъжете ще играят с Египет, а женският тим има две проверки с Хърватия. При дамите единствено Елица Василева ще се присъедини с ден по-късно.", "date": "2019.12.20", "title": "Лазаров и Ганев равни по власт във волейбола"}
{"url": "https://www.monitor.bg:443/bg/a/view/zvezdi-se-obediniha-za-spasjavaneto-na-bezdomni-jivotni-183970", "text": "Популярни лица от родния шоубизнес застанаха рамо до рамо за благотворителна кауза. одещите Ники Кънчев и Николай Дойнов, Дани Ганчев от група „Тангра“, китаристът Иво Чалъков от Gravity co, победителят от „Гласът на България“ Ния Петрова , актрисите Яна Бобева и Анелия Мангърова подкрепиха организацията Pet sisters, която намери нов дом на над 250 кучета и котки през 2019 г. Те бяха част от благотворителното събитие на организацията под надслов „Коледа си има дом“, на което бяха събрани средства за подобряване на условията в спасителния център в село Кривина. Със събраната от благотворителния базар сума ще бъдат закупени  термопанели, с които екипът на организацията изгражда изцяло затворени и отопляеми помещения за кучетата, настанени в приюта и очакващи своя нов дом. Над 250 са спасените кучета и котки, които намират нов дом и грижовни стопани през 2019 г. Благодарение на усилията на екипа и доброволци, 227 кучета и 26 котки са задомени в Германия, Австрия, Швейцария, Дания, Швеция и Лихтенщайн. През тази година едва седем от живеещите в приюта бездомни животни са били осиновени в България. Причините са много. Тук изключително рядко някой осиновява животно с недъг или нелечима болест. А често от партньорите ни в Германия получаваме точно такива запитвания. Съвсем скорошен пример – жена е поискала да осинови най-възрастното животно от нашия спасителен център. И така дядо Нерон, на около 16 години, ще прекара оставащото му време като домашно куче. В България запитванията са за предимно дребни кучета, по възможност бебета, които да напомнят на някаква порода. Търсят ги и за пазачи в двор“, разказват от организацията.  Със свои авторски творби в коледния благотворителен павилион се включиха Евгения Накова, Лиляна Николова, художничките Роза Колчагова и Галя Груева, Ador Barador, писателят Мая Дългъчева, художничката Невена Ангелова и издателство „Жанет 45“.", "date": "2019.12.20", "title": "Звезди се обединиха за спасяването на бездомни животни"}
{"url": "https://www.monitor.bg:443/bg/a/view/evroparlamentyt-odobri-vdiganeto-na-monitoringa-za-bylgarija-183987", "text": "Европейският парламент даде зелена светлина за падането на мониторинга над България. Това става ясно от писмо на шефа на ЕП Давид Сасоли до председателя на Еврокомисията Урсула фон дер Лайен. С него той всъщност й препраща становището на комисията ЛИБЕ към ЕП, която отговаря за гражданските права, правосъдието и вътрешните работи. Всъщност последният доклад на ЕК за напредъка на България в областта на правосъдието и вътрешния ред излезе на 22 октомври. В него от комисията дадоха заявка, че обмислят свалянето на мониторинговия механизъм за България, но преди да вземат това окончателно решение, ще искат становищата на ЕП и на Европейския съвет. Със становището на ЕП на пълното падане на мониторинга. Съветът обаче все още не е изпратил такова, а там тежката дума имат правителствените и държавните лидери – премиери и президенти. Сега от писмото на Сасоли до Фон дер Лайен става ясно, че ЛИБЕ одобрява доклада за напредъка на България в областта на правосъдието и борбата с корупцията и се съгласява, че може да бъде прекратен механизмът на сътрудничество и проверка. Комисията е обсъждала темата на заседание на 7 ноември. Представителите на различните групи в комисията направили своите бележки за и подкрепят препоръката на ЕК. Някои от евродепутатите в комисията са изразили нуждата от постоянен механизъм за спазването на законодателството във всички страни от ЕС. Евродепутати пък отбелязали, че мониторингът не трябва да се обвързва с присъединяването ни към Шенген, след като вече сме изпълнили критериите за членство. В становището се припомня докладът на ЕК, в който се отбелязва, че имаме сериозен прогрес от януари 2017 година досега и сме изпълнили препоръките за независимостта на съдебната система и борбата с корупцията. Относно корупцията пък се припомня необходимостта от вътрешен постмонторингов съвет, който да осъществява диалога с комисията по спазването на правната рамка. МС вече създаде такъв координационен съвет, който да осъществява национален мониторинг на трите власти - законодателна, изпълнителна и съдебна, във връзка с отчитането на изпълнението на мерките, предприети по препоръка на Брюксел, в областта на независимостта, отчетността и реформата в съдебната власт, борбата с корупцията и организираната престъпност. Междувременно говорител на ЕК е коментирал в петък от Брюксел, че България трябва да продължи да работи за реформа на съдебната си система, ако иска да прекрати мониторинговия механизъм.", "date": "2019.12.20", "title": "ЕП даде зелена светлина на вдигането на мониторинга"}
{"url": "https://www.monitor.bg:443/bg/a/view/bez-grajdanska-otgovornost-183993", "text": "", "date": "2019.12.20", "title": "Без Гражданска отговорност"}
{"url": "https://www.monitor.bg:443/bg/a/view/sedmichen-monitoring-16-20-dekemvri-2019-183995", "text": "Чувате ли дзънкането и дрънкането? Готови ли сте за Марая Кери и Маколи Кълкин? Не ви чува-а-ам! Ръцете горе-е. Тези, на които им се повръща от всички онези традиционни коледни бози на екрана, в които някоя амбициозна радиоводеща отива в провинциален град и се преражда като домакиня... Всички ококорени зловещо „жужета“, които дебнат като камери по витрините... И всички глетави кексове, посипани с лепяща се по езика фина пудра захар... Вие, хейтъри прости, крачка назад! Сега е мой ред. Идват празници, които са ми втръснали дори повече от про- и антипротестите, с които изобилстваше тази година, от крясъците, агресията и злобата, тролското нашествие и псевдогероите. Тази седмица възнамерявам да съм топ хейтър и да посипя всичко и всички с фина (пудра) отрова. Край на илюзията, че Дядо Коледа експлоатира еленчета с червен нос. Тази Коледа скръндзавият старец, който обича да подарява чорапи и гащи, се е приготвил да дере по няколко кожи. Достатъчно е да се видят всички онези обяви, в които предлага посещения по домовете. Както би трябвало да ви е ясно, той е абсолютен мошеник. И като нищо ще ви накара да метнете отгоре плика с пари за черни дни. Уж с предлога, че е ченге под прикритие и разследва тайфа измамници с червени носове. Статистиката на Главна дирекция „Национална полиция“ сочи, че в дните преди и след Коледа ало-измамниците са най-активни. Практикуващите тази професия навъртали по 77 500 обаждания през зимните месеци. Банките, разните там карти и лихварите – повече. Няма лъжа, няма измама. Седмица след парламентарната инициатива да има затвор за онези, които горят гуми, Дядо Коледа се включи в сутрешния блок на една телевизия, за да потвърди, че е горещ привърженик на тази мярка. По обясними причини. Филтрите на комините в „Красна поляна“ му изпокъсали гащите. 17 вагона с над 800 тона боклук – подарък от Италия, не стигнаха до България. Боклукът бил свързан с Ндрангета, гръмнаха родните медии. В задачата се пита колко ли тона са стигнали до крайната точка. Че са ни малко боклуците, та и тези на мафията прибираме. Ако замисляте нестандартен подарък, ето нещо нестандартно - японска фирма подбива астрономичните цени на погребалните услуги в страната, като предлага по интернет евтин гробарски комплект за преминаване в отвъдното. В траурния набор се включвал сглобяем дървен ковчег с отварящо се прозорче за лицето на покойника, урна, кутия за съхранение на по-големите кости след кремацията и три парчета традиционен опаковъчен плат фурошики. За „удобство“ на покойника в ковчега в комплекта имало включен тънък дюшек и възглавница. Самоделният траурен набор струвал само 25 800 йени (240 долара), а цените на погребалните агенции били пет пъти по-високи. Към комплекта имало включено и ръководство за потребителя, решил да използва комплекта. Злобен коментар по темата: не са ли му малко вдървени пръстите на потребителя, за да разлиства ръководството? Някаква женица пуснала петиция за спиране на телевизионна реклама, защото главният герой в рекламата се казвал Христо, а пък тя имала познат с това име. Освен това другият Христо – механикът от рекламата – обяснявал на сина си, че щял да му донесе играчки, когато се върне от дълъг курс. „Ми, ако не се върне?!“, пеняви се създателката на петицията. Така е, драга госпожо, или ще се върне, или няма да се върне. Корабът „Свети Николай“ от рекламата не е застрахован. Така както не са презастраховани, че няма да им се случи нещо полицаите, учителите, автомонтьорите, журналистите, та дори и мъжете на гневните БГ мами, които имат свободно време да обикалят по магазините и да се задълбават в тази или други реклами. Инициаторката на петицията за спиране на рекламата, която само след седмица няма вече да звучи актуално, така че усилията й са напразни, се възмущава надълго и нашироко, че музиката в рекламата била тревожна и депресираща, а на нея й се слушат весели песнички със запомнящ се текст. Ако тази жена и многобройните й фенове са опрели до това – да обикалят магазините, за да се зареждат с добро настроение, малко са се пообъркали. Ако пък ще натрапват мнението си в социалните мрежи, ще им кажа, че това е по-дразнещо от въпросната реклама, защото тя поне е кратка. Сигурно е едно – въпросните бг мами и тук-там татковци няма да прочетат на децата си „Малката кибритопродавачка“, защото и тази приказка е тъжна и депресираща. Бас ловя, че много от тях не знаят къде и кога се развива действието. Както и че не им пука за всичките мръзнещи тук и сега сънародници, на които не им е до играчки и жизнерадостна музика, защото не знаят дали и тази зима ще оцелеят. Няма нужда от специална петиция, за да се каже, че това лепкаво лицемерие е наистина възмутително. Дума на годината - неутралното по род местоимение \"they\" (те), използвано на английски за хората, които не се имат нито за жени, нито за мъже. От американския интернет речник \"Мериам-Уебстър“ обясняват, че това местоимение се е наложило толкова в английския език, че специално го вкарали през септември. А два месеца по-късно вече е провъзгласено за дума на годината. Търсенето на „те“ било скочило с 313 процента за една година. В доброто старо минало тя и той правеха то. Сега те и те – нищо. Новият главен прокурор Иван Гешев още не се беше заклел, когато разните му там фенове по белградско-банкеро-бегълска линия тръгнаха да му задават писмено въпроси. Очаквам коледно включване – Цветан Василев с изкуствена брада и червена шапка, дава интервю пред позеленяла телевизионна журналистка, която го гледа с премрежен поглед. Чашите на масата наполовина пълни или наполовина празни ще са? Въпрос на гледна точка, която е доста разтегливо понятие, когато си изтръскал банковия трезор като чувала на Дядо Коледа. Двайсет години след чалга хита на позабравената фолкаджийка Ина, някои софиянци се радват на зелен билет. Сега е моментът да запсувам от името на всички, които се прецакват с абонаментни карти като мен и за всички, които се возят по непрестижни линии с 40-годишни автобуси, в които контрольорите се качват веднъж на 6 месеца, придружавани от полиция. На комшиите от „оня квартал“, в който повечето неща са безплатни, не им дреме за зелените екстри. За баровците, на които не им дреме за зеления билет и градския транспорт – музикален поздрав: „Зелено, зелено щом всичките пари са ти в зелено, в зелено и моите мечти са в зелено, в зелено....“ Не ви чува-а-ам! А и не ви виждам. Заради мъглата. Чарли и Шоколадовата фабрика – шантава новина от Швейцария, в която се обяснява, че учени открили как да направят кафявия шоколад пъстроцветен. Това ставало посредством отпечатване на специална структура на повърхността на шоколада, която го правела искрящ като дъга. Чудо голямо, ако вкусът е еднакъв. По-интересно е дали и вече преработеният шоколад е разноцветен. Всичко друго сме го виждали. Лоша новина за онези, които от един месец си ходят с махмурлук, предизвикан от маратона с коледните партита. Не им стига назобването с обезболяващи, но и нов проблем предстои купоните около празника често водят до здравословни проблеми, а в частност могат да навредят на мъжката полова мощ, пише в. \"Дейли стар\", позовавайки се на британска общопрактикуваща лекарка на име Сара Джарвис. В категорията на най-застрашените били мъжете, които имат проблеми с \"вдигането на самолета\", и които можело трайно да спрат да го вдигат съвсем. „Питиетата може и да свалят задръжки, но освен това понижават чувствителността на нервните окончания и могат да повлияят върху хормоните, отговорни за ерекцията\", казва специалистката. Да й имам теорията с хормоналния дисбаланс. Че кой е тръгнал да лети баш пък по Коледа? Нещо за Мръсните дни да сте чували? Ако планирате да нахлупите шапка на котарака или да облечете кравата с коледен пуловер, каквито инициативи имаше в седмицата преди празника, не се оплаквайте, ако се продрискате от млякото или ако котката ви се изпикае в обувката. Напълно си го заслужихте!", "date": "2019.12.20", "title": "Седмичен мониtоринг  (16 - 20 декември 2019)"}
{"url": "https://www.monitor.bg:443/bg/a/view/joan-matev-ostava-v-aresta-183997", "text": "Софийският градски съд отказа да пусне Йоан Матев на свобода вчера. В навечерието на коледните празници подсъдимият за убийството на Георги Игнатов в Борисовата градина подаде молба да излезе от затвора. Магистратите обаче попариха желанието му с аргумента, че няма нови обстоятелства, които да налагат промяна на мярката му за неотклонение. Той е в ареста от 2 години и девет месеца. Делото за убийството, което се гледа в Софийския градски съд, е вече на финал. 15-годишният Георги бе убит с един удар с нож в парка на 2 юни 2015 г. Според прокуратурата Йоан, който не познавал ученика, искал да му вземе джобните пари. След престъплението Матев дълго се кри от правосъдието, но накрая беше разкрит и заловен. През това време той беше променил до неузнаваемост външния си вид.", "date": "2019.12.20", "title": "Йоан Матев остава в ареста"}
{"url": "https://www.monitor.bg:443/bg/a/view/magazinite-na-a1-s-promeneno-rabotno-vreme-prez-praznicite-183967", "text": "Магазините на А1, които се намират в помещения на хипермаркети Kaufland и в търговските центрове в страната ще работят до 17:00 часа на 24 декември или ще затворят с края на работното време на обекта, в който се намират, ако той затваря в по-ранен час.  На 31 декември всички магазини ще имат същото работно време като на търговските центрове, в които се намират. Магазините на А1, които са извън търговски центрове и хипермаркети ще имат по-различен график. На 21, 22, 23, 27 и 30 декември те ще функционират с обичайното си работно време. На 24, 26, 28, 29 и 31 декември работното им време ще бъде от 10:00 до 17:00 часа. Единствените два празнични дни, в които няма да можете да посетите магазин на А1, са Коледа (25 декември) и Нова година (1 януари). За улеснение на клиентите на сайта на компанията има интерактивна карта, с помощта на която могат да открият най-близките магазини в съответния град и тяхното актуално работно време. Кол центърът на А1 ще продължи да работи без прекъсване през целия празничен период, включително на Коледа и на Нова година. Дори и да няма работещ магазин в близост, можете да се свържете със сътрудник на компанията на кратък номер *88 или 088123. Клиентите на А1 могат да управляват своите услуги и да заявяват нови и от сайта на компанията и мобилното приложение Моят А1.", "date": "2019.12.20", "title": "Магазините на А1 с променено  работно време през празниците"}
{"url": "https://www.monitor.bg:443/bg/a/view/bylgarite-ostavat-sred-naj-golemite-optimisti-za-es-183984", "text": "Доверието на българите и румънците в ЕС бележи най-голямо повишение в Общността за тази година. Това показва проучване, представено днес от Европейската комисия. В България и Румъния доверието е нараснало с пет процента и достига съответно 60 и 57 на сто. Най-високо доверие в ЕС имат гражданите на Литва (66 на сто) и Дания (63 на сто). По-скоро вярват в ЕС 49 на сто от участвалите в допитването граждани на Германия, Полша и Белгия, както и 45 на сто от словаците. В Унгария доверието към ЕС е 52 на сто. Най-малко на ЕС вярват гражданите на Великобритания (29 на сто), Франция (32 на сто) и Гърция (34 на сто). Образът на ЕС е разглеждан положително най-често от гражданите на Ирландия (63 на сто), България (61 на сто) и Португалия (59 на сто). Средно в ЕС едва 42 на сто от гражданите заявяват, че виждат Общността в положителна светлина. Данните сочат спад в общото доверие в ЕС с един процент за една година. Одобрението за образа на ЕС е намаляло с три на сто в последната година, като се отчита покачване в същия мащаб на неодобрението. С три на сто (до 52 процента) намалява задоволството от европейската демокрация. На въпрос дали се чувстват граждани на ЕС, българите са в края на таблицата, като едва 56 на сто отговарят положително. По-ниски са резултатите само сред отговорите на гражданите на Италия (55 на сто), Великобритания (53 на сто) и Гърция (51 на сто). Първите три места в чувството на европейска принадлежност заемат гражданите на Люксембург (91 на сто), Испания (86 на сто) и Германия (83 на сто). Проучването показва, че днес европейците се тревожат най-много от имиграцията, промените в природата и икономическата обстановка. Най-малки са тревогите им за престъпността, енергийните доставки, данъците и пенсиите. На национално равнище най-много тревоги предизвикват здравеопазването, околната среда, безработицата и цената на живота, сочи проучването.", "date": "2019.12.20", "title": "Българите остават сред най-големите оптимисти за ЕС"}
{"url": "https://www.monitor.bg:443/bg/a/view/bankite-s-nov-anticiklichen-bufer-ot-2021-g-183985", "text": "Българска народна банка (БНБ) увеличи размера на средствата, които всяка банка ще трябва да заделя за защита срещу циклични рискове, съобщи ведомството днес. От 2021 г. финансовите институции вече ще заделят по 1.5% за своя антицикличен капиталов буфер. Към края на третото тримесечие на 2019 г. изчисленото БНБ съотношение кредит/БВП възлиза на 94%. Отклонението на показателя от дългосрочния тренд е отрицателно (-40.1 процентни пункта), което съответства на нулева стойност на референтния индикатор за антицикличния буфер. Продължителното запазване на ниски лихви може да доведе до увеличаване на задлъжнялостта на българина, пишат още от БНБ. Така качеството на активите и доходността в банковия сектор ще станат по-чувствителни в случаи на неблагоприятни изменения в икономическата среда. Затова и централната банка увеличи нивото на антицикличен буфер с цел подобряване на устойчивостта на сектора. Нивото на антицикличния буфер остава 0.5% до края на първото тримесечие на 2020 г. и 1% за периода април – декември 2020 г. Решение за нивото, приложимо през второто тримесечие на 2021 г., Управителният съвет на БНБ ще вземе през март 2020 г.", "date": "2019.12.20", "title": "Банките с нов антицикличен буфер от 2021 г."}
{"url": "https://www.monitor.bg:443/bg/a/view/poslanicite-na-es-utvyrdiha-paketa-mobilnost-183982", "text": "Съветът на ЕС съобщи, че днес на равнище посланици са били приети договорените по-рано този месец промени в правилата за международните пътни превози или т.нар. пакет „Мобилност“. За да бъдат окончателно утвърдени, тези правила следва да бъдат гласувани от министрите на транспорта на ЕС и от Европейския парламент. Одобрените на този етап промени обхващат условията на труд на водачите, специалните правила за командироването на международни шофьори, достъпа на товари до пазара на превози. На 11 декември беше постигнато предварително споразумение между председателството на Съвета на ЕС и Европейския парламент, се отбелязва в съобщението. Правилата за максималното работно време и минималните срокове за почивка на водачите остават непроменени. В организацията на работните графици на водачите ще бъде въведена известна гъвкавост, за да могат да прекарват повече време у дома. Водачите ще могат да се връщат у дома на всеки три или четири седмици, в зависимост от работния си график. Новите правила потвърждават, че нормалната седмична почивка (най-малко 45 часа) трябва да се прекарва извън превозното средство. Ако тази почивка се ползва извън дома, настаняването трябва да бъде платено от работодателя. Въпреки че нормалната седмична почивка не може да бъде ползвана на паркинги, ЕС ще насърчава изграждането и използването на безопасни и сигурни места за паркиране. Комисията ще посочи изисквания и начини за сертифициране на такива места с допълнително законодателство. Ще създаде сайт за лесно откриване на тези паркинги. При правилата за транспортните услуги, извършвани в рамките на национален пазар извън собствената държава на автомобилния превозвач (\"каботаж\"), действащата система допуска до три операции за седем дни и ще остане непроменена. За да се предотврати постоянен каботаж, ще бъде въведен \"срок на прекъсване\" от четири дни, преди да могат да се извършват по-нататъшни каботажни превози в същата страна със същото превозно средство. Държавите в ЕС могат да прилагат същите правила за отсечките по комбиниран превоз на своята територия. Правилата за командироването поясняват как професионалните водачи в превозите на стоки или пътници ще се ползват от принципа \"еднакво заплащане за една и съща работа на едно и също място\". Общото правило ще бъде, че ако дадена операция е организирана така, че връзката между работата на водача и държавата на установяване остава непроменена, водачът ще бъде изключен от правилата за командироването. Това означава, че двустранните транспортни операции са изрично изключени. При пътуването до държавата на местоназначение и обратно е позволено едно допълнително натоварване и/или разтоварване на стоки и в двете посоки, без това да попада в обхвата на режима на командироване, или нито едно на отиване и най-много две на връщане. Транзитното преминаване също е изключено. Пълният режим на командироване ще се прилага за всички други видове операции, в т.ч. каботажните, от първия ден на операцията. Подобни правила ще се прилагат и за превоза на пътници с едно допълнително спиране по време на двустранни операции. За да се осигурят равнопоставени условия на съревнование между превозвачите, използващи различни превозни средства, правилата за достъпа до европейския пазар на автомобилни превози на товари, както и правилата за шофиране и почивка, ще бъдат разширени, за да се включат и микробусите, използвани в международните превози (леки търговски превозни средства с тегло над 2,5 тона), с преходен срок от 21 месеца за надзора на пазара и до средата на 2026 г. за правилата за тахографите и времето за почивка. За да се предотврати дейността на дружествата \"пощенски кутии\", новите правила повишават връзката между мястото на установяване на превозвача и неговите дейности. За да може тази връзка наистина да съществува, камионите в международните превози ще трябва да бъдат връщани в оперативния център на дружеството най-малко веднъж на всеки осем седмици. Целта на този срок е да се позволи на водачите да се връщат у дома заедно с превозното средство в края на своя втори 4-седмичен работен цикъл, пише в съобщението. Приложението на правилата за командироването и достъпа до пазара (включително правилото за връщане на камиони) ще започне 18 месеца след влизането в сила на новото законодателство. Правилата за часовете на шофиране (включително връщането на водачите) ще се прилагат 20 дни след публикуването, с изключение на специалните срокове за тахографите. Предстои новите законодателни текстове да бъдат приети официално от Съвета на ЕС и от ЕП. По-рано тази седмица Европейската комисия съобщи, че ще извърши оценка на въздействието върху околната среда на предвижданото връщане на камионите в държавата на регистрация. Според заместник-председателя на ЕК Валдис Домбровскис, новите правила в тази част няма да влязат в сила, преди данните от оценката да бъдат известни. Той добави, че ако е необходимо, ЕК ще внесе ново законодателно предложение по тези въпроси заради голямото отдалечаване от първоначално предложения от комисията законопроект. Според изданието \"Политико\" с това ЕК \"торпилира\" преговорите за постигането на окончателно споразумение.", "date": "2019.12.20", "title": "Посланиците на ЕС утвърдиха пакета „Мобилност“"}
{"url": "https://www.monitor.bg:443/bg/a/view/glavnijat-prokuror-ivan-geshev-se-sreshtna-s-generalnija-sekretar-na-interpol-urgen-shtok-183980", "text": "Главният прокурор Иван Гешев се срещна с генералния секретар на Интерпол Юрген Щок, който е на посещение в София по случай 30-годишнината от подновяването на членството на страната ни в международната организация, съобщиха от държавното обвинение. Юрген Щок поздрави Иван Гешев за избирането му за главен прокурор и изрази удовлетворение от факта, че начело на българската прокуратура застава човек, който е запознат с работата на терен и разбира естеството на функциониране на цялата правоохранителна система. По време на срещата главният прокурор Иван Гешев заяви, че благодарение на добрата съвместна работа между Прокуратурата и Интерпол са издирени обвиняеми и подсъдими лица по важни за България дела. „Случаите, по които работихме с Интерпол, са вече в съдебна фаза“, добави Иван Гешев. \"Ние действаме по правила, за разлика от тези, които нарушават законите. Затова трябва да подобрим сътрудничеството между всички институции вътре и извън България в борбата срещу престъпността“, каза още главният прокурор. „България е страна за пример с успешното си взаимодействие между правоохранителните си органи и сътрудничеството с Интерпол“, заяви генералният секретар на Интерпол. „Ние строим мостове между полицейските и разследващите органи в 194 държави“, каза още Юрген Щок. В хода на разговорите участниците в срещата се обединиха около становището, че е от първостепенно значение навременната обмяна на данни между всички правоохранителни органи за адекватното противодействие на тероризъм, организирана престъпност и киберпрестъпления.", "date": "2019.12.20", "title": "Главният прокурор Иван Гешев се срещна с генералния секретар на Интерпол Юрген Щок"}
{"url": "https://www.monitor.bg:443/bg/a/view/koledna-elha-ot-obgoreli-dyrveta-v-centyra-na-sidni-183981", "text": "В центъра на Сидни бе поставена коледна елха от обгорели дървета и други предмети, пострадали от пожарите, които тероризират Австралия през последните седмици. Междувременно двама австралийски пожарникари доброволци загинаха при опит да потушат горски пожар на около 90 километра югозападно от Сидни. Премиерът Скот Морисън прекъсна необявената си почивка на Хавайските острови, където отиде в разгара на кризата, и се извини, предадоха световните агенции. Камионът на двамата загинали мъже, който бил част от конвой на пожарната, се блъснал в дърво и се преобърнал. Трима души били ранени при катастрофата и откарани в болница. При друг инцидент двама пожарникари получиха изгаряния по лицето, ръцете и краката и бяха откарани с хеликоптер в болница. Тяхна колежка бе откарана с линейка, след като тримата са се оказали обкръжени от пламъци. Австралийският премиер Скот Морисън заяви, че ще прекъсне ваканцията си на Хавайските острови и ще се завърне в страната си възможно най-скоро. Той понесе силни критики в социалните мрежи през последните дни, че е отишъл на почивка в чужбина в момент, когато Австралия е обхваната от суша и безпрецедентна жега и се бори с над 100 пожара. Австралийският премиер се извини, че е отишъл на почивка, докато страната гори и преживя тази седмица двата си най-горещи дни, откакто се води статистика, съобщи Би Би Си.", "date": "2019.12.20", "title": "Коледна елха от обгорели дървета в центъра на Сидни"}
{"url": "https://www.monitor.bg:443/bg/a/view/bezplatna-detska-gradina-za-decata-ot-obshtina-dobrichka-183978", "text": "Децата от Община Добричка ще посещават безплатно детска градина, гласуваха с пълно мнозинство общинските съветници на редовната си сесия днес. В изменението и допълнението на Наредба №8 за определянето и администрирането на местните такси и цени на услуги на територията на общината се казва, че родителите и настойниците няма да дължат месечна такса за посещение на децата в детска градина. Малчуганите, които са завършили подготвителна група  и предстои да тръгнат на училище, но през летните месеци желаят да посещават сборни групи в детската градина, също няма да заплащат такса, решиха съветниците. Така новият кмет на Община Добричка Соня Георгиева изпълни едно от предизборните си обещания. „Вярвам, че безплатните детски градини ще допринесат за равно отношение към всички подрастващи и ще повлияят положително на цялостния процес за изграждане на по-добро общество. С такава крачка пряко ще се повлияе на проблемите с демографската криза и ще се окаже помощ на младите семейства, ще се насърчи раждаемостта и ще се стимулират младите да останат да живеят и работят в Община Добричка”, посочва кметът Соня Георгиева. Близо 35 000 лева годишно бяха приходите на общината от таксите за детските градини.", "date": "2019.12.20", "title": "Безплатна детска градина за децата от Община Добричка"}
{"url": "https://www.monitor.bg:443/bg/a/view/djuliana-gani-razkri-pola-na-bebeto-183972", "text": "Вече е ясно каква ще е първородната рожба на Мис Силикон 2013 Джулиана Гани и годеникът й Илиян Найденов. Двойката ще посрещне на бял свят момченце. Изкусителката и фитнес треньорът издадоха, че са получили над 10 хиляди индивидуални запитвания във всичките им социални мрежи относно пола на бебето. Те избраха да дадат отговор на последователите си с видео в канала си в YouТube. Клипът всъщност е заснет преди месец на парти в тесен кръг, когато малката Джулка е съобщила на най-близките си, че ще става мъжка майка. Припомняме, че за бременността си .", "date": "2019.12.20", "title": "Джулиана Гани разкри пола на бебето"}
{"url": "https://www.monitor.bg:443/bg/a/view/s-340-bona-dyrjavni-pari-protestyr-shte-pylni-jaz-studena-183986", "text": "Активист от движението \"Да запазим Корал\", концесионер на едноименния плаж и протестър Атанас Русев получава 340 хил. лв. от държавата, с които обещава да осигури дебит към почти празния яз. „Студена“, снабдяващ с вода Перник и други селища от общината. Той казва, че вече е направил обходи на терени от водосбора на водохранилището и в екипа му имало хидроинженери и геолози. Целта била да се обединят водите на Витоша. Русев твърди, че с предлаганите от него мерки може да осигури допълнително от 300 до 700 л в секунда за язовира или около 40 000 куб. м вода на ден. През седмицата стана известно още, че МРРБ е подписало споразумение с Община Перник за 1,8 млн. лв. за временно аварийно съоръжение и изготвяне на хидрогеоложки доклад относно изпълнението на тези дейности. Планът на протестъра също е част от споразумението. По думите й той бил разгледан от много експерти, които дали препоръка за неговото изпълнение.", "date": "2019.12.20", "title": "С 340 бона държавни пари протестър ще пълни яз. „Студена“ "}
{"url": "https://www.monitor.bg:443/bg/a/view/sacheva-se-sreshtna-s-protestirashti-sreshtu-zakona-za-socialnite-uslugi-i-s-privyrjenicite-mu-183983", "text": "„Нито този закон, нито друг закон в България е създаден за вмешателство на държавата в семейството“, увери министърът на труда и социалната политика деница Сачева на срещата си с протестиращите срещу закона за социалните услуги. Сред опасенията на гражданите против закона е, че липсва индивидуален подход, че се създава възможност за извеждане на деца от семействата и че е възможно източване на средства. Вера Иванова от движението \"Системата ни убива\" смята, че няма капацитет на социалните работници да правят преценка за извеждане. Законът за социалните услуги има за цел да подобри качеството на социалните услуги, да направи така, че работещите в социалната сфера да имат стандарти за качество, да имат възможности за социално развитие, възможности за по-добро възнаграждение. Законът цели да направим така, че по места, където няма социални услуги, а има нуждаещи се, да могат да ги получат. И не на последно място Законът за социалните услуги не може да замести Законът за социалното подпомагане. Паричните помощи не са обект на този закон, коментира още Сачева. Ивайло Дичев от Национална асоциация Българско семейство каза, че извеждането на деца от семейства може да става само с административна заповед. Парламентът гласува и отложи с 6 месеца влизането в сила на закона, който трябваше да заработи от 1 януари 2020 г.. Социалният министър смята за правилно решението на Народното събрание за отлагане влизането в сила на Закона за социалните услуги с 6 месеца, защото според нея по този начин диалогът ще излезе извън София и повече граждани ще се включат в разговорите по темата за семейните политики. Запитана истина ли е това, че дете може да бъде изведено от семейство само с административно решение, Деница Сачева каза: Няма такава практика. В случаите, когато има насилие или когато е застрашен животът на детето, тогава децата се извеждат от социалните работници, но това трябва да бъде потвърдено от съда. Безконтролно извеждане на деца от семейства, без това да е препотвърдено от съда, такова нещо няма и не се и въвежда със Закона за социалните услуги, а и не се третира от него. В случаите на сериозни проблеми с насилие и застрашаване на живота на дете, тогава социалната система трябва бързо да реагира и детето трябва да бъде настанено в най-близкия кръг – баба, леля и т.н. След това се чака съдът да препотвърди. Тези случаи се третират от Закона за закрила на детето, уточни зам.соц.министър Русинова.", "date": "2019.12.20", "title": "Сачева се срещна с протестиращи срещу Закона за социалните услуги и с привържениците му"}
{"url": "https://www.monitor.bg:443/bg/a/view/advokatka-i-nein-pomoshtnik-na-syd-zavlekli-10-plovdivchani-s-27-bona-za-apartamenti-183962", "text": "Двама измамници ще застанат на подсъдимата скамейка, след като завлекли 10 пловдивчани с над 27 000 лева за апартаменти. 45-годишната адвокатка М.Д. и помощникът й К.С. на 63 години са лъгали, че са пълномощници на частни съдебни изпълнители и могат да гарантират покупката на недвижимия имот, съобщиха от районната прокуратура в Пловдив. Двамата обвиняеми се познавали доста преди да завъртят схемата. М.Д. работела като адвокат , а К.С. бил неин сътрудник. През септември 2017 г. измислили  как да спечелят лесни пари.  Те използвали  данни и снимки на апартаменти в Пловдив, обявени за продажба от частни съдебни изпълнители или от банки. Двамата пускали жилищата с обяви в интернет, като посочвали за връзка телефона на М.Д. На клиенти, които се интересували, обяснявали, че това са ипотекирани апартаменти, продавани  от банки, на които били пълномощници, или от частни съдебни изпълнители, техни приятели.  Обвиняемите убеждавали пострадалите, че могат да гарантират покупката на имота на атрактивна цена. Изискването им било клиентите да предплатят определена сума пари, която варирала от 1 200 лева до 5 000 лева, нужна за снабдяването им с кадастрални карти, данъчни оценки, извършвани на огледи, нотариални такси и др.  В действителност клиентите попълвали документи за правни консултации. Между тях двамата поставяли за подпис и декларация, че внесената сума е върната, като този документ пострадалите несъзнателно подписвали. В няколко случаи клиенти поискали да им бъдат възстановени парите, но обвиняемите ги  мотивирали да почакат,  като заблуждавали, че  сумите са внесени за различни такси.   М.Д. е обвинена и за поправяне на съдържанието на запис на заповед за сумата от 9 000 лева на 90 000 лева, както и за поправка на съдържанието на частен документ - от договор за заем в такъв за покупко-продажба на жилище в гр. Пловдив. Обвиняемите М.Д. и К.С. са с взета от съда мярка за неотклонение „задържане под стража“.  Щетите на пострадалите не са възстановени, уточниха от районната прокуратура в Пловдив.    ", "date": "2019.12.20", "title": "Адвокатка и неин помощник на съд, завлекли 10 пловдивчани с 27 бона"}
{"url": "https://www.monitor.bg:443/bg/a/view/shte-ima-li-vtori-sezon-na-pytjat-na-chestta-183969", "text": "Сериалът „Пътят на честта“, който светкавично се превърна в хит, приключи снощи. Многобройната армия от фенове на поредицата стиска палци за втори сезон, какъвто обаче не е ясно дали ще има. Причината – последният епизод показа всички неизвестни, а екранните злодеи си получиха заслуженото. Постоянният адрес на побойника с афинитет към ракията Димитър ще е затворът, тъй като Лазарина най-накрая даде гласност на случилото се с Огнян в гората. Бонка също ще се пренесе в килия, заради това, че отрови съпруга си Начо с татул и той получи инфаркт. Дори полицаят Страхил, който беше съучастник на Димитър в „бизнеса“ с бежанци, се оказа с белезници. Единственият вариант историята на Кера и Калоян да получи логично продължение е Киро Християнина да оцелее. Припомняме, че той беше прострелян по време на сватбата си с Жаки. Актьорът с поразяващо сини очи Веселин Плачков, както и половинката му – поп звездата Мариана Попова, не одобряват сценария на „Пътят на честта“. Поради това е слабо вероятно той да се съгласи да участва в нови серии. Въпреки това рейтингът на поредицата, вдъхновена от реални събития, е много висок. Това вдъхва надежда, че продуцентите ще обмислят опцията да вкарат нови антагонисти, които да възбудят интересите на зрителите.  ", "date": "2019.12.20", "title": "Ще има ли втори сезон на „Пътят на честта“?"}
{"url": "https://www.monitor.bg:443/bg/a/view/ivet-obratno-na-pistata-chasove-sled-dvete-si-nagradi-183973", "text": "Ивет Лалова отново бе голямата звезда на церемонията „Спортист на годината“, като освен №2 в десетката, тя спечели и първата статуетка за №1 от вота на публиката. За най-добрата ни спринтьорка вечерта бе изключително емоционална, тъй като се проведе в зала „Асикс Арена“ (бивша „Фестивална“), където прохожда за леката атлетика като дете и където изкарва голяма част от подготовката си до преди години. Освен това първите хора, които я поздравиха след награждаването бяха нейният баща Мирослав Лалов, който я е завел в залата, и сестра й Ани, която й е личен ПР и пръв помощник във всичко. Съпругът на Ивет – Симоне Колио, не изпусна да заснеме с телефона си и момент от изявите й на и извън сцената, а майка й Лилия посрещаше всичко със сълзи на очи. „Как ще празнувам ли? Ще се върна след няколко часа в тази зала, за да направя отсечките си по 200 м“, сподели с всички именитата ни атлетка, за която това бе рекордно класиране в анкетата, след като има четвърти и пети места в 8-те си участия преди това, а веднъж бе и водеща на церемонията. А дали второто място ще компенсира лекото разочарование от седмото в Доха? „Не, защото именно това, което остана недовършено в Доха, ще ми помага да бягам в Токио. Всеки ден го усещам и всеки ден в мен има голямо желание за раздаване до край – нещо, което много рядко, да не кажа никога преди не съм изпитвала през кариерата си. Сега наистина като че ли научих всичко, знам всичко и съм готова“, сподели Лалова.", "date": "2019.12.20", "title": "Ивет обратно на пистата часове след двете си награди"}
{"url": "https://www.monitor.bg:443/bg/a/view/toto-pechalbi-tiraj-101-183968", "text": " Числа - 1, 2, 9, 17, 32, 45. Печалби: 6 - няма, 5 - 8 по 3 704,30 лв., 4 - 621 по 47,70 лв., 3 - 11437 по 3,60 лв. ДЖАКПОТ: 4 202 788,46 лв.  Числа - 6, 14, 26, 29, 30, 40. Печалби: 6 - няма, 5 - 10 по 1 123,30 лв., 4 - 276 по 40,70 лв., 3 - 4258 по 3,80 лв. ДЖАКПОТ: 765 762,09 лв.  I теглене - 2, 8, 26, 30, 34. Печалби: 5 - няма, 4 - 205 по 178,60 лв., 3 - 5810 по 8,40 лв. ДЖАКПОТ: няма II теглене - 13, 18, 23, 27, 29. Печалби: 5 - 4 по 5 535,90 лв., 4 - 419 по 61,00 лв., 3 - 9319 по 4,00 лв. ДЖАКПОТ: няма  Позиция - 3, 4, 6; цифра - 0, 3, 2. Печалби: 3 - 2 по 15 589,00 лв., 2 - 781 по 39,90 лв. ДЖАКПОТ: спечелен  2, 14, 20, 22, 24; Зодия - 9. Печалби: 5+1 - няма, 5 - няма, 4+1 - 1 по 5 000,00 лв., 4 - 12 по 500,00 лв., 3+1 - 36 по 100,00 лв., 3 - 266 по 10,00 лв., 2+1 - 301 по 5.00 лв., 1+1 - 1462 по 1.50 лв., 2 - 2793 по 0,80 лв., 1 - 2402 по 1,00 лв. ДЖАКПОТ: 3 000 000,00 лв.  Година: 24, месец 8, дата 21, ден 7. Печалби: I група - няма, II група - 1 по 505,90 лв., III група - няма, IV група - 1 по 253,00 лв., V група - няма, VI група - 2 по 101,20 лв., VII група - 3 по 84,30 лв., VIII група - 9 по 22,50 лв., IX група - 50 по 6,10 лв., X група - 67 по 5,30 лв., XI група - 51 по 7,90 лв., XII група - 220 по 2,30 лв., XIII група - 558 по 1,90 лв., XIV група - 1400 по 1,20 лв., XV група - 2333 по 1,20 лв. ДЖАКПОТ: 35 808,74 лв.", "date": "2019.12.20", "title": "Тото печалби, тираж №101"}
{"url": "https://www.monitor.bg:443/bg/a/view/kupuvat-novi-asansiori-za-mbal-shumen-183979", "text": "Двата товарни асансьора в МБАЛ - Шумен, които са от жизнена необходимост за транспортирането на пациенти между отделенията, операционните зали и рентгена ще бъдат подменени със съвременни съоръжения през следващите 6 месеца. Това заяви пред \"Агенция Монитор\" директорът на болницата д-р Димитър Костов. “В понеделник в Министерството на здравеопазването бяха подписани договори за капиталови разходи за МБАЛ – Шумен, които са в добри параметри, общо за близо 350 хиляди лева.” - обясни д-р Костов. 180 хиляди лева са предназначени за асансьорите. \"С тези асансьори се транспортират между етажите тежко болни, оперирани болни – до операционната, до рентгена на първия етаж и са жизнено необходими, без тях просто е невъзможна работата в болницата. Те са на възраст над 30 години и са правени по време на строежа на хирургическия блок. Непрекъснато се повреждат, затруднява се работата, губи се много време за транспорт на пациенти, а представлява и опасност за живота им.\" 130 хиляди лева ще струва новият рентгенов апарат с мобилно С-рамо, който ще бъде закупен за операционната на ортопедията. С него ще се следи в реално време работата на оперативния екип и лекарите ще имат по-добра картина от операционната маса. Третата инвестиция е ехограф за 35 хиляди лева за Първо вътрешно отделение. Сега пациентите, които се нуждаят от диагностика на заболяване на коремните органи трябваше да ходят до отделението по образна диагностика.", "date": "2019.12.20", "title": "Купуват нови асансьори за МБАЛ - Шумен"}
{"url": "https://www.monitor.bg:443/bg/a/view/iva-stojanova-poema-otdel-novini-i-aktualni-predavanija-v-nova-183964", "text": "Ива Стоянова получи позицията генерален директор „Информация“ в Нова. Тя поема ръководството на отдел „Новини и актуални предавания“ и ще работи за увеличаване на аудиторния дял на информационните и публицистични формати. „Това доверие ме задължава и ангажира да вложа в работата си не само опит и усилия, но и емоция и сърце за запазване на лидерската позиция на Нова и все по-успешното развитие на медията занапред”, казва Стоянова. Тя има почти 25-годишен опит в медиите като преминава през всички журналистически позиции - от репортер до мениджър. Кариерата й започва във вестниците „Народен спорт\" и \"Седем дни спорт“. Следват длъжности в телевизиите София Кабел, Би Би Ти и ТВ7. През последните 5 години тя e управител и програмен директор на Канал 3. категорична е тя. Като телевизионен журналист има специализация в CNN. Завършила е „Журналистика“, „Спортен мениджмънт“ и „Публичен мениджмънт“.", "date": "2019.12.20", "title": "Ива Стоянова поема отдел „Новини и актуални предавания“ в Нова"}
{"url": "https://www.monitor.bg:443/bg/a/view/kobrata-shte-igraja-sreshtu-brat-si-za-100-200-miliona-183992", "text": "Спортист номер 8 на България за 2019 г. Кубрат Пулев се пошегува, че би се изправил в мач срещу брат си Тервел само, ако е осигурен хонорар 100-200 милиона. Кобрата каза, че най-вероятно ще е губещ в мача, тъй като само ще бяга от ударите на брат си. \"Хубаво е тези награди да са малко по-късно в края на годината, защото сега нито брат ми можеше да влезе в тях, а и разбрах, че и предишни години други спортисти не са влизали, така че е малко нечестно спрямо тях\", коментира Пулев и добави: „Със сигурност имах много интересна година - и спортна, и не само. Мачът с Богдан Дину беше доста драматичен и беше преломен момент. Всичко, за което съм се трудил, ще се случи през 2020 година. Ще направя всичко възможно да донеса световната титла в България.\" Кобрата пожела олимпийски медал на другия боксьор в топ 10 - заелия седмото място Радослав Панталеев. \"Той е доста перспективен. Предполагам, че след олимпиадата ще мине при професионалистите. Даже съм почти убеден, защото момчето е умно и знае, че там е истинският бокс. Да се надяваме на олимпийските игри да вземе медал за България. Ако може да е златен, би било най-добре. Един обещаващ професионалист, а е и много свястно, мъжко момче\", сподели Кубрат Пулев и повтори, че не е невъзможно мачът за световната титла, който му предстои, да е в България. Радослав Панталеев пък заяви, че е мотивиран за нови успехи. \"Доста съм доволен. За мен е чест, че въобще съм в топ 10 до такива големи имена в българския спорт. Целта ми не е само да отида на олимпиадата, но и да взема медал.\"", "date": "2019.12.20", "title": "Кобрата: Ще играя срещу брат си за 100-200 милиона"}
{"url": "https://www.monitor.bg:443/bg/a/view/podariha-medicinska-ranica-i-komputyr-na-planinskite-sapsiteli-ot-dupnica-183977", "text": "Над 150 софиянци, любители на планината, се обединиха в една обща кауза за „Ангелите от планината“ от Дупница. Само преди ден Академия Първа помощ организира лекция в София, чиято кауза бе да се съберат средства за закупуването и оборудване на медицинска раница за дупнишкия отряд. Лекцията и каузата привлякоха над 150 човека, които успяха да съберат сума от близо 1700 лв. „С тези средства ще попълним нужното оборудване на Спасителен отряд „Дупница”. Ще заредим добре тези храбри хора, за да могат да продължават своята благородна дейност в планината“, обявиха инициаторите на каузата. След този жест на внимание дупнишките спасители бяха зарадвани и от пълна компютърна конфигурация и мултифункционално устройство, което дари дупнишкият бизнесмен Иво Ников. Жестът му бе точно в деня, в който преди 65 години в района на хижа \"Рибни езера\", лавина помита 42-ма курсисти, като 3-ма загиват. В спасителната акция тогава участват половин дузина дупничани, която се явява и причината за създаване на дупнишки отряд. \"Това, което правят тези хора е меко казано за адмирации. Рискувайки собствения си живот, за да спасяваш някой непознат е не геройство или мъжество, а нещо извисено. Но работата им не приключва с откриването на изгубен или оказване помощ на пострадал, а и след това с нормалните административно-документални работи. Затова реших да помогна с техниката, за да бъдат оборудвани\", сподели Ников. Планинските спасители не скриха, че са имали остра нужда от подобно дарение, тъй като компютърът им вече бил неизползваем дори и за „пишеща машина“, а за принтиране, сканиране и ксерокопиране на документите трябвало да ползват услугите на съседни офиси или книжарници. Дупнишкият отряд е един от най-натоварените в страната, поради големия интерес на туристи към този дял на Рила планина. В отряда има 21 планински спасители-доброволци, в момента има и 3-ма кандидат-спасители, освен това разполагат и с едно куче, с водач Иван Тушев.", "date": "2019.12.20", "title": "Подариха медицинска раница и компютър на планинските сапсители от Дупница"}
{"url": "https://www.monitor.bg:443/bg/a/view/15-godini-zatvor-za-gorene-na-lgbt-zname-183974", "text": "В американския щат Айова мъж бе осъден на 15 години затвор, защото изгорил знаме на ЛГБТ общността. 30-годишният Адолфо Мартинес признал, че от омраза към гейовете е свалил закаченото над входа на църква в Еймс знаме с цветовете на дъгата, а след това го е отнесъл до стриптийз клуб и го е изгорил. Съдът е признал Мартинес за виновен за престъпление с мотив омраза и невнимателно боравене с огъня, както и рецидивизъм.", "date": "2019.12.20", "title": "15 години затвор за горене на ЛГБТ-знаме в Айова"}
{"url": "https://www.monitor.bg:443/bg/a/view/cigari-v-sa-sht-samo-sled-21-godini-183971", "text": "Конгресът на САЩ прие решение за вдигане на минималната възраст за купуване на тютюневи изделия и електронни цигари от 18 на 21 години на територията на цялата страна, предаде АФП. Промяната, приета от Сената, е част от промяна, внесена в закона за бюджета. Тя ще влезе в сила след около девет месеца. Досега 19 от 50-те американски щати бяха въвели тази минимална възраст от 21 години за закупуване на тютюневи изделия и електронни цигари. Сега с промяната тя се въвежда във всички щати, от Аляска до Флорида. В последните години електронните цигари станаха много популярни сред гимназистите и колежаните. 27,5 процента от гимназистите в последен гимназиален клас казват, че са пушили електронна цигара в последните 30 дни, според проучване на правителството за тази година. Преди три години данните са били 11,3 процента. През септември Доналд Тръмп заговори за пълна забрана на ароматизираните електронни цигари. Това стана, след като през лятото в САЩ имаше множество случаи на сериозно болни хора, пушили електронни цигари. Голямо проучване на здравните власти показа, че причината е съставката ацетат на витамин Е. Към днешен ден има 2409 случая на заболели и 52 починали.", "date": "2019.12.20", "title": "Цигари в САЩ само след 21 години"}
{"url": "https://www.monitor.bg:443/bg/a/view/kaufland-bylgarija-sys-specialna-nagrada-ot-bylgarskija-cherven-kryst-183965", "text": "Kaufland България бе удостоена със специална награда от Българския Червен кръст (БЧК) по време на церемония по случай 15-та годишнина от създаването на Партньорска мрежа за благотворителност и от началото на програма „Топъл обяд“. Веригата подкрепя инициативата вече 11 години. Във всички хипермаркети на Kaufland България са поставени дарителски кутии, в които клиентите на търговската верига имат възможност да дарят средства за безплатен обяд на деца в неравностойно положение – сираци, полусираци, от многодетни семейства, с трайно безработни родители. Дарение от 2 лв. осигурява обяд на едно дете. През учебна 2019/2020 г. кампанията „Топъл обяд“ ще осигури безплатна храна в училище на 1 663 нуждаещи се деца от 24 области в страната. За някои ученици осигуряването на храна по програмата „Топъл обяд” е стимул да посещават редовно учебни занятия. Вече над 10 години Kaufland България се включва в проекта. По време на дългогодишното партньорство компанията е спомогнала за набирането на 383 931 лв. или близо 200 000 безплатни топли обяда на нуждаещи се български деца. През последните няколко години Kaufland разгръща своите действия за корпоративна социална отговорност под слогана „Действията носят промяната“. Компанията непрекъснато работи за иновативни решения с конкретен принос в полза на хората и природата. За периода от 2017 до 2019 година Kaufland България е инвестирала близо 12 милиона лева в проекти и инициативи за околната среда. Наред с това компанията инвестира в проекти в подкрепа на талантливи деца и в помощ на уязвими групи. От средата на 2018 г. Kaufland е дарила близо 350 000 лева за социални проекти.", "date": "2019.12.20", "title": "Kaufland България със специална награда от Българския Червен кръст "}
{"url": "https://www.monitor.bg:443/bg/a/view/osigureni-sa-1-215-907-lv-za-podmjana-na-v-i-k-i-asfaltirane-na-ulici-v-peshtera-183963", "text": "С решение на Министерски съвет /МС/ за Община Пещера са осигурени средства в размер на  1 215 907,00 лв. с ДДС за реализацията на приоритетни инвестиционни намерения на община Пещера. Специалистите в общинска администрация са изготвили работни проекти за реконструкция, която касае подмяна на ВиК мрежата по  ул. „ Иван Вазов “, ул.„ Изгрев и ул.          „Георги Кьосеиванов “ на обща стойност 400 000 лв. с ДДС. Дирекция Териториално и Селищно Устройство /ТСУ/ уточнява, че съществуващата подземна комуникация – водопровод и канализация  по тези улици са изградени през 50-те години, от азбестоциментови тръби, които са изключително амортизирани. Това води до постоянни аварии, често спиране на водоподаването и лошо качество на питейната вода. След подмяна на ВиК мрежата по тези улици ще бъде положен нов асфалт и ще бъдат рехабилитирани тротоарните площи. Община Пещера има и съгласувани работни проекти за рехабилитация  на  ул. „Стефан Караджа“ и ул. „Симон Налбант“  на обща стойност 815 907,00 лв. с ДДС. „Тези улици представляват основни транспортни артерии, които свързват най-големия жилищен квартал „Изгрев“ на града с централна градска част, бизнес зоната и осигуряват бърза връзка с източен околовръстен път по ул. „Хан Пресиян“ до републикански път II-37 Панагюрище-Пазарджик-Пещера“, каза кметът на общината Йордан Младенов. По неговите думи съществуващата настилка по тези улици е в много лошо експлоатационно състояние, констатирани са множество дупки, пукнатини, на места настилката липсва, голяма част от тротоари и бордюри  по дължината на трасетата са компрометирани. „С осигурените от МС 1 215 907,00 лв. за подмяна на съществуваща ВиК мрежа и асфалтиране на пътни участъци ще се  повиши качеството на живот на населението, ще се привлекат нови инвестиции и ще се създадат нови възможности за регионална конкурентоспособност на общината като цяло“, допълни Младенов.    ", "date": "2019.12.20", "title": "Осигурени са 1, 2 млн. лв. за подмяна на ВиК и асфалтиране на улици в Пещера"}
{"url": "https://www.monitor.bg:443/bg/a/view/adrenalin-na-asparuhov-most-s-djado-koleda-183960", "text": "От варненския клуб „Адреналин“ във Варна канят любителите на екстремни преживявания с последни бънджи скокове за 2019 година.  Те публикуваха снимка на Дядо Коледа, който скача от Аспаруховия мост и написаха в поканата си: „В един от последните хубави дни, решихме да организираме и последните скокове за тази година. Всеки, който има желание да се хвърли в Новата 2020 година със силна доза адреналин, може да го направи тази неделя, 22 декември, в часовете от 12 до 14 часа. Емоцията и високата предпразнична доза адреналин са гарантирани!“  ", "date": "2019.12.20", "title": "Адреналин на Аспарухов мост с Дядо Коледа "}
{"url": "https://www.monitor.bg:443/bg/a/view/dve-bylgarki-v-top-10-na-sportist-na-balkanite-183966", "text": "Българките Тайбе Юсеин и Радослава Мавродиева попаднаха в топ 10 в 47-ото издание на анкетата на БТА \"Спортист на Балканите\" за 2019 година. В традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания). Мавродиева спечели титлата в тласкането на гюле на Европейското първенство в зала, а състезателката по борба Юсеин също стана континентална шампионка в категория до 62 килограма, като спечели и сребро от Световния шампионат. В десетката влязоха още босненецът Амел Тука (лека атлетика), Майлинда Келменди от Косово (джудо), сърбите Новак Джокович (тенис) и Тияна Бошкович (волейбол), гърцете Стефанос Циципас (тенис) и Янис Антетокунбо (баскетбол), румънвката Симона Халеп (тенис) и турчинът Ръза Кааялп (борба). Общо 42 спортисти получиха гласове в анкетата през тази година, като от българите бяха посочени също така и европейският шампион по вдигане на тежести Божидар Андреев, световният вицешампион по биатлон Владимир Илиев и европейският вицешампион по джудо Ивайло Иванов, но те останаха извън топ 10. Победителят и резултатите в анкетата ще бъдат обявени по-късно. Амел Тука (Босна и Херцеговина, лека атлетика) Майлинда Келменди (Косово, джудо) Новак Джокович (Сърбия, тенис) Радослава Мавродиева (България, лека атлетика) Ръза Кааялп (Турция, борба) Симона Халеп (Румъния, тенис) Стефанос Циципас (Гърция, тенис) Тайбе Юсеин (България, борба) Тияна Бошкович (Сърбия, волейбол) Янис Антетокунбо (Гърция, баскетбол)", "date": "2019.12.20", "title": "Две българки в топ 10 на \"Спортист на Балканите\""}
{"url": "https://www.monitor.bg:443/bg/a/view/torete-ovoshkite-s-dyrvesna-pepel-183635", "text": "  Дървесната пепел от печката може да се използва като достъпен и ефективен естествен тор и да се върне обратно в природата.  Тя е богата на полезни елементи като калий, калций, фосфор, бор, манган. Може да се използва в сухо състояние или под формата на разтвор. За да я оползотворим качествено обаче и да не навредим на растенията, е нужно да познаваме нейния химичен състав и да знаем как я понасят различните видове. Пепелта, получена от изгаряне на лозови отпадъци, бряст, слама, слънчоглед, е богата на калий. Пепелта при изгарянето на широколистни видове съдържа повече калций, а тази от иглолистни видове – фосфор. Пепелта, освен че подхранва растенията, намалява и киселинността на почвата. Кои растения реагират добре на подхранване с дървесна пепел? Това са овощни култури – ябълки, круши, сливи, череши, малини, френско грозде. С дървесна пепел може да подхранваме и ягодите, а също зеленчуци – домати, краставици, тиквички, картофи, зеле, моркови, магданоз, патладжан, лук, чесън. През есента може да внесете дървесна пепел в участъците, които се подготвят за засаждане на тези култури. Дървесна пепел може да използваме за цветя и храсти – роза, клематис, божур, астра, хризантема. Може да добавите пепел при засаждането на лалета и зюмбюли. Кои растения не бива да се торят с дървесна пепел? По правило всички растения, които обичат кисели почви, не реагират добре на торенето с пепел. Такива са: от плодовете – киви, боровинки; от зеленчуците и подправките - пипер, бобови, репички, киселец; от цветята и храстите – азалия, камелия, хортензия и други декоративни растения, които се нуждаят от кисела почва. Дървесната пепел се разнася равномерно преди или след есенната обработка на почвата. Внася се на дълбочина 5-10 см. За 1 кв. м са необходими между 300 и 700 г пепел, а при много кисели почви – до 1 кг. За ориентир имайте предвид, че съд с обем 1 литър съдържа 500 г пепел. Подхранването с дървесна пепел има смисъл само при тежки и глинести почви, тъй като при леките пепелта се отмива бързо и няма особен ефект върху растенията. Прилагайте за наторяване само пепел, получена от изгаряне на дърва без други примеси и отпадъчни материали. Може да използвате и пепелта от дървесни или агропелети. Ако използвате въглища, пепелта става негодна за употреба, тъй като те съдържат сяра и тежки метали. Не внасяйте пепел заедно с оборски или птичи тор, тъй като ще намалите влиянието на азота. При засаждане на растения, внесената пепел трябва задължително да бъде смесена с пръст, защото има опасност да изгори корените им. Не внасяйте пепел при почва с pH по-високо от 7. Пепелта трябва да се съхранява на сухо в добре затворени съдове. Така тя ще запази полезните си свойства в продължение на години. Унищожава листни въшки и гъсеници Разсипете пепелта около растенията и покрийте с шума или слама. Това ще унищожи вредителите. За борба с вредителите може да пробвате и този метод: 300 г пепел се залива с 5 литра вода. Кипва се и се вари 30 минути. Получената смес се прецежда и се разтваря в 10 литра вода. Добавят се 3 суп. л. течен сапун. С този разтвор се  пръскат растенията в сухо време. Той унищожава листните въшки и гъсениците. Освен това кара растенията да разцъфват по-рано. Поръсете ягодите с малко количество суха пепел срещу голи охлюви. Съдържанието на хранителни вещества в дървесната пепел зависи от какъв вид дървесина е получена. Пепелта от бук, слама, слънчоглед, царевичак и др. селскостопански култури съдържа всички вещества, които растенията са приели от почвата. Пепелта от широколистни видове, както и тази, получена от по-млади дървета и клони е по-богата с хранителни вещества от пепелта, получена от иглолистни видове и от старите и дебели дървета. Най-голямо е съдържанието й на калий, калций и фосфор, но има още сяра, желязо, магнезий, бор, манган, молибден и цинк. Достатъчни са 70 гр. пепел на 1 кв. м., за да се задоволят нуждите на растенията от бор, който не достига в неплодородните почви. Пепелта не бива да се смесва с изкуствените торове или с неразложен оборски тор, защото губи от азота си. Смесването й със суперфосфат намалява достъпността на фосфора в почвата. Ако се налага почвата да се варува (това обикновено става при кисела реакция), съотношението трябва да бъде 5 части пепел и 1 част вар. При дълбоката обработка на почвата тя се разхвърля равномерно върху определените площи и се заорава.", "date": "2019.12.20", "title": "Торете овошките с дървесна  пепел"}
{"url": "https://www.monitor.bg:443/bg/a/view/graciite-s-oshte-po-trudni-kompozicii-183991", "text": "Грациите от националния ни ансамбъл по художествена гимнастика ще демонстрират още по-трудни нови композиции през следващия сезон. Това признаха момичетата на Весела Димитрова, след като получиха приза за „Отбор на годината“ за трети пореден път. \"Много сме щастливи. Тази награда е много важна за нас. Огромно признание. Двете ни нови композиции са вече готови. Работим усилено. Не можем да издадем много, освен това, че са още по-трудни от миналогодишните\", заяви капитанката Симона Дянкова. \"Най-значимо бе световното първенство и моментът, в който успяхме да изиграем съчетанията си без груби грешки. Тогава наистина бяхме на седмото небе\", сподели Лаура Траатс, а Ерика Зафирова призна, че е мечтала за това признание: \"Емоцията наистина беше уникална. Миналата година си мечтаех и аз някой ден да се кача на тази сцена. Не очаквах да бъде толкова бързо, но наистина съм много щастлива.\" Стефани Кирякова пък си пожела със съотборничките й винаги да се подкрепят и да останат приятелки и след гимнастиката. Треньорката им Весела Димитрова за втори път бе избрана за номер 1 сред колегите си. \"Надявам се и догодина да вземем наградите. Момичетата са много мотивирани и знаят целта си. Ние винаги се стараем да сме по-добри и да внасяме момент на изненада за съперниците. Първото ни състезание за Световната купа е през април. Направили сме подготовката така, че върховата форма да е през август. Момичетата много ми вярват и искам да им кажа, че и аз много ги обичам и им вярвам. Това са моите деца\", коментира Димитрова.", "date": "2019.12.20", "title": "Грациите с още по-трудни композиции"}
{"url": "https://www.monitor.bg:443/bg/a/view/novi-obvinenija-sreshtu-uajnstijn-183961", "text": "Скандалният продуцент Харви Уайнстийн отново попадна под обсада. Бивш полски модел заведе дело за сексуално посегателство срещу бившия кино магнат. Кая Сокола обвинява милионерът, че я нападнал когато била 16-годишна начинаеща актриса. Досега полякинята беше известна като “Джейн Доу”, както се наричат жени, чиято истинска самоличност не е известна. Тя беше част от колективен иск срещу Уайнстийн. Но новината, че бившото киностудио на Уайнстийн е постигнало споразумение с прокурорите и на тъжителките по делото ще бъдат платени общо 25 милиона долара, накарала Сокола да заведе собствено дело. или справедливо. Извършителите на престъпленията не понасят отговорност, компенсациите са недостатъчни, а хора, които са направили Уайнстийн такъв, ще получат милиони.”, казва полякинята. По тази причина Кая Сокола излезе от анонимност. “Завеждам мое дело от собствено име, по закона на щата Ню Йорк за децата-жертви.”, уточни тя. Полякинята твърди, че когато през 2002-ра е била на 16 години и в началото на кариерата си като актриса, Уайнстийн я нападнал. Милионерът я поканил на обяд, за да обсъдят кариерата й. Вместо това я завел в апартамента си и с викове и заплахи настоял да си свали дрехите.", "date": "2019.12.20", "title": "Нови обвинения срещу Уайнстийн"}
{"url": "https://www.monitor.bg:443/bg/a/view/bionse-puska-polovo-neutralna-kolekcija-183959", "text": "Суперзвездата Бионсе крои нова модна колекция в колаборация с бранда \"Адидас\". Линията, която ще включва спортни обувки, дрехи и аксесоари, ще се появи на пазара на 18 януари догодина. Тя се котира като полово неутрална. Преобладаващите цветове в колекцията са кафяво, оранжево и кремаво и на повечето артикули ще фигурират характерните за марката три ленти. Германската компания обяви още през април, че ще разпространява марката \"Айви Парк\", която Бионсе основа през 2016 г. с веригата магазини \"Топшоп\". Миналата година певицата я откупи напълно.", "date": "2019.12.20", "title": "Бионсе пуска полово неутрална колекция"}
{"url": "https://www.monitor.bg:443/bg/a/view/vyv-varna-shte-mogat-da-plashtat-danyci-i-po-praznicite-183958", "text": "Във Варна ще могат да плащат данъци и по празниците. Това стана ясно, след като от дирекция „Местни данъци“ обявиха, че касите им ще работят извънредно на 20, 23, 27 и 30 декември, включително и касите на бул. „Сливница“ №191 ( в сградата на Изчислителния център). Извънредното работно време е от 8 до 17,30 часа, а в последния ден на 2019 година - от 8 до 10,30 часа. Без промяна остава работното време от 9 до 17, 30 часа в касовите салони на бул. „Ген.Колев“ No 92 ( в сградата на район „Приморски“) -, площад „Мусала” (Информационен център), на бул. „Осми Приморски полк” №43 (Информационен център в Община Варна), на ул. „Народни будители“ №2 (в сградата на район „Аспарухово“), в кв. Виница, сградата на кметство „Приморски“. Информация за размера на задълженията може да бъде получена на гише „Информация” в дирекция „Местни данъци“, бул. ”Сливница” 191, на телефон 052/820-905, както и на интернет страниците www.varna.bg , www.nap.bg , www.epay.bg. Задълженията могат да се внасят в брой, чрез пощенски запис или по банков път. На касите на дирекция „Местни данъци“ функционират и ПОС-терминални устройства. За улеснение на абонатите на Енерго Про от началото на декемрви пък енергийният доставчик добавя още една допълнителна възможност за навременна информираност на клиентите си – sms известие преди предстоящо прекъсване на електроснабдяването. Допълнителното съобщение ще бъде получавано в случай на предстоящо преустановяване на захранването, поради просрочени задължения. То ще информира за планираната от мрежовия оператор дата за изпълнение и ще напомня за възникването на евентуални допълнителни разходи по прекъсване и последващо възстановяване на снабдяването с електрическа енергия.  ", "date": "2019.12.20", "title": "Във Варна ще могат да плащат данъци и по празниците  "}
{"url": "https://www.monitor.bg:443/bg/a/view/do-200-bona-na-den-struva-puskaneto-na-zelen-bilet-v-sofija-183957", "text": "Между 150 и 200 хил. лв. струва на Столината община пускането на зелен билет в дните с прогноза за силно замърсяване на въздуха. Това съобщи кметът на София Йорданка Фандъкова. Зеленият билет е еднодневна абонаментна карта на стойност от 1 лев, която важи за всички линии на градския транспорт.  . До 10,30 часа са продадени над 23 хиляди билета само от касите на „Метрополитен“, Центъра за градска мобилност и онлайн. По-късно през деня ще стане ясно и колко билети са продали шофьорите от градския транспорт. Фандъкова уточни също, че ще бъде направен анализ за подобряване на мехаизма за въвеждане на зелен билет. Освен това ще бъдат сформирани работни групи в общината, които да обсъдят допълнителни възможности за ограничаване на движението на колите в дните със силно замърсен въздух.", "date": "2019.12.20", "title": "До 200 бона на ден струва пускането на зелен билет в София"}
{"url": "https://www.monitor.bg:443/bg/a/view/patriotite-predlagat-tavan-ot-6-mln-lv-za-partijnite-subsidii-i-otpadane-na-darenijata-ot-biznesa-183956", "text": "Отпадане на финансирането от фирми и въвеждането на таван за партийните субсидии от 6 млн. лева. Такива поправки в Закона за политическите партии внесоха депутатите от \"Обединени патриоти\" в последния работен ден на Народното събрание.  Само преди няколко седмици НС увеличи размера на партийната субсидия от 1 на 8 лева, но остави възможността за неограничени дарения от страна на бизнеса, които пък бяха въведени с предишни поправки в закона.  Лидерът на НФСБ Валери Симеонов уточни, че сега се връща стария ред на финансиране на формациите, като се забранява даренията от юридически лица и остава само това от физически. Остава възможността за подпомагане от граждани чрез личен труд, помещения или дарения. По думите му политическият живот е една демократична държава няма как да мине без субсидия от държавата и не е нормално партиите да разчитат на финансиране отвън.  Те очакват дискусии по темата след Нова година, като са отворени за предложения от останалите партии.  На свой ред Искрен Веселинов от ВМРО поясни, че тези предложения са в рзултат на очакванията на гражданите за отпадане на двойното финансиране. По думите му дебатът досега не бил проведен по най-подходящият начина. Именно затова след Нова година те искат да се седне на масата на преговорите, където да се обсъдят три важни неща - размерът на субсодията да бъде траен, да се запише в закона запартиите, а не са се определя всяка година с бюджета. Второто е да се прецезира за какво да се харчат партийните пари, а третото - да се позволи на партиите законно, ако искат да с еоткажат от субсидията.  Патриотите очакват този обществен дабат да се инициира от финансовия министър Владислав Горанов. Ако това не бъде направено, те си запазват правото да го инициират. ", "date": "2019.12.20", "title": "Патриотите предлагат: Таван от 6 млн.лв. за партийните субсидии и отпадане на даренията от бизнеса"}
{"url": "https://www.monitor.bg:443/bg/a/view/ns-reshi-otlojiha-s-6-meseca-zakona-za-socialnite-uslugi-183955", "text": "Отлагане със 6 месеца на закона за социалните услуги, който да влезе в сила от 1 юли 2020 г,а не от 1 януари . Това решиха депутатите , който с 143 гласа \"за\"  приеха предложението на \"Обединени патриоти\".  Четирима бяха \"против\", а само 2-ма се \"въздържаха\". Поправките в закона, скоито се залага отлагането му, минаха на  първо и второ четене, тъй като депутатите излизат в коледна ваканция.  До отлагането на закона се стигна след обществено напрежение и недоволство, че в текстовете му се разписва възможност НПО-та да участват в интердисциплинарните комисии, които трябва да решават дали едно дете да се изведе от семейството или не. Отхвърлени бяха проектите на \"Воля\", която предлага отлагане на закона с 1 г.,  и той да влезе в сила едва в края на декември 2020 година, както и това на \"Атака\", която поиска отмяната му.  Повреме на дебатите патриотите изтъкнаха, че се предизвикала истерия в обществото, че децата ще бъдат отнемани от родителите им без съд. Според тях обаче имало текстове в закона, които може да се тълкуват двояко и именно затова прелагат и 6-месечното отлагане на закона. От \"Атака\" пък възнегодуваха, че със закона НПО-та изземат функции от държават, като им се дават огромни права.  На свой ред от ГЕРБ заявиха, че в момента в страната има 1356 вида социални услуги и усилията на правителството са да подобрява качеството им. По думите на Светлана Ангелова  има неточни интерпретации на текстове от закона, които се изваждат от контекста и препоръча законите да се четат в цялост. \"Злоупотребата със страховете на хората е некоректна, правителството не провежда антисемейна политика\", каза Ангелова. Подумите й най-добрата среда за отглеждане на дете е семейната. Според нея извеждането на дете извън семейството е крайна мярка и става по съдебен ред, а в закона за социалните услуги нямало такава мярка.Въпреки това теподкрепят отлагането с 6месеца, което време ще се използва за разяснителна кампания и дискусия, за да се потуши напрежението в обществото. От ДПС пъкдадоха да се разбере, че подрепят закона в сегашнуя му вид и са против отлагането му или отняманата му. \"Проблемът не е, че ше отнемат деца, а че няма кой да гледа изоставените деца. В този закон няма теза за отнемане на деца\", заяви шефът на социалната комисия Хасан Адемов. Той обясни, че единствено съдът може да реши дали дете да бъде изведено от семейството и то след становище на мултидисциплинарна комисия, събрана по искане на конкретния социален работник. Социалистът и зам.-шеф на НС Кристиан Вигенин предупреди, че БСП ще сезира Конституционния съд за някои от текстовете на закона.", "date": "2019.12.20", "title": "НС реши: Отложиха с 6 месеца закона за социалните услуги"}
{"url": "https://www.monitor.bg:443/bg/a/view/sofija-s-1-703-mlrd-lv-budjet-prez-2020g-183952", "text": "София ще разпола с 1,703 млрд. лв. бюджет през 2020 г. Това съобщи кметът на София Йорданка Фандъкова, която представи проектобюджета на столицата на семинар по темата. От тях собсвените приходи на кметсвото възлизат на 778 млн.лв. Фандъкова обясни, че в проектобюджета на града са заложени няколко основни задачи – повече средства за квараталите, подобраване на градския транспорт и инвестиции в екологията. Повишениято на заплатите на медицинските сестри в учебните заведения също сред приоритети на София през 2020г. По-високи възнаграждения са предвидени и за учителите, социалните работници, работещите в общинските дружества и театри. Фандъкова уточни, че заплатите ще скочат с най-малко 10%. Капиталовата програма на общината за следващата година е на стойност 471 млн. лв., като над половината от тях кметството вече е защитило по европейски проекти. 172,7 млн. лв. ще бъдат вложени в транспортна инфраструктурата, като 10 млн. от тях ще отидат към районните кметове. Големите ремонти, които ще предприеме кметството през следващата година са разширението на бул. „Филип Кутев“, нов участък на бул. „Тодор Каблешков“, пробива на бул. „Петър Дертлиев“, ремонта на Източна тангента от Ботевградско шосе до Северната тангента. Основен ремонт ще претърпят и улиците „Първа българска армия“, „Кукуш“, „Николай Коперник“, „Атанас Узонов“, „Народно хора“. Реконсрукция ще продължат и по булевардите „Асен Йорданов“ и „България“. Друг ключов проект заложен в проектобюджета е ремонтът на трамвайния релсов път от Съдебната плата до „Княжево“, с който ще последва и изгражцдане на линеен парк по бул. „Македония“. 213 млн.лв. ще бъдат вложени в третата линия на метрото и закупуването на тролеи, трамваи и електрически автобуси. „През 2020 завъшрваме два етапа от третата линия на метрото. Ще бъдат осигрени 38 трамвая, 30 тролея и 82 електрически автобуси, предвиждаме и актуализиране на разписанииетп на градския транспорт“, каза Фандъкова. 37,6 млн.лв. ще бъдат директните инвестиции в екологията, като продължи възстановяването на Западен парк, където трябва да се изгради и нов вход откъм „Люлин“. Северния парк, Заимов, парк „Дружба“ също ще бъдат с нов облик. 61,4 млн. лв. ще вложи общината в изграждане на нови детски градини, ясли и училищни сгради. За култура се заделят 7,5 млн.лв. Предвидено е завършеване на реставрация на минералната баня в Банкя. Реставрацията на баните „Овча купел“ и Горна баня също влизат в сметките на общината. С 300 хил. лв. пък кметството ще опазва паметниците на култура в града. 2,6 млн.лв. ще бъдат дадени за дигитализация и информационна сигурност. „С проектобюджета гарантираме изпълнението на всички ключови приоритети за развитието на София“, заключи Фандъкова.", "date": "2019.12.20", "title": "София с 1,703 млрд. лв. бюджет през 2020г."}
{"url": "https://www.monitor.bg:443/bg/a/view/borisov-prodyljavame-polzotvornoto-sytrudnichestvo-s-interpol-183954", "text": "„Убедени сме в ключовата роля на Интерпол в областта на сигурността в световен мащаб. С решителност продължаваме нашето активно и ползотворно сътрудничество“. Това заяви министър-председателят Бойко Борисов по време на срещата си с генералния секретар на Интерпол Юрген Щок. В хода на разговора премиерът Борисов постави акцент върху успешното участие на страната ни в различни проекти на Международната организация на криминалната полиция и в реализирането на операции във важни области като борбата с трафика на оръжия, наркотици, трафика на хора и на мигранти, които са сред основните ни приоритети. Юрген Щок който е на посещение у нас по повод 30-годишнината от подновяването на членството на България в Интерпол. Министър-председателят даде висока оценка на проведените у нас обучения, организирани и финансирани от Генералния секретариат на Интерпол. В рамките на тази година те са три с фокус върху трафика на хора в Балканския регион, върху работата с базата данни за откраднати оръжия и по противодействие на престъпленията с предмет МПС.", "date": "2019.12.20", "title": "Борисов: Продължаваме ползотворното сътрудничество с Интерпол "}
{"url": "https://www.monitor.bg:443/bg/a/view/dobrudjanec-gleda-peruanski-fizalis-kraj-dobrich-183633", "text": "Перуански физалис, подмладяващи жълти домати, стар добруджански местен сорт червени домати – това са само част от екзотичните зеленчуци, които добруджанецът Камен Иванов отглежда в градината си в близкото до Добрич село Одринци. Тази година физалисът се отчете с обилна реколта заради топлата есен, хвали се стопанинът. Дори не успял да обере всички плодове, тъй като пък рязко застудяло. За първи път Камен вкусил физалис през далечната 1991 г. „С жена ми бяхме още гаджета. Видях този вкусен плод-зеленчук при един дядо, който го продаваше по Варненските баири. Не бях виждал подобно нещо. Купих си една книжна кесийка, от тези, дето едно време продаваха в тях семки пред стадионите. Опитахме физалиса – беше невероятен на вкус. Понеже съм агроном по образование, на връщане спрях при дядото и подробно го разпитах за технологията на обработване. Изчетох и много литература”, разказва Камен. Снабдил се с торбичка семена и започнал да отглежда рядкото растение. Родината на физалиса е Латинска Америка. Плодовете му са оранжеви и по големина, форма и структура приличат на малки доматчета, които обаче са частично или изцяло скрити в подобна на хартия шушулка, която се формира от изсъхналия цвят на растението. Цветът е жълтеникав и наподобява този на петунията. Плодът е сладък и сочен, леко кисел и много освежаващ. Според някои хора вкусът му се сравнява с този на малки сладки доматчета и ананас. 100 грама от плода съдържат около 130 калории. Плодът има високо съдържание на криптоксантин или витамин А. Използва се много в сладкарството за украса на торти, пудинги, кремове и мелби, както и в плодови салати. Съдържа висок процент витамин С, почти колкото лимона. Само че не можеш да изядеш 3 лимона сурови, докато 3 физалиса можеш, казва Камен и допълва, че от него става страхотен конфитюр.  Заради топлата есен тази година екзотичното растение се разви и узря добре. За разлика от колумбийския физалис, който се продава в търговските вериги у нас, плодовете на Камен са по-едри и по-сочни. Това той е постигнал след редица експерименти, за да установи как на практика ще се климатизират растенията върху добруджанската почва и студения и ветровит климат в Североизточна България.  „Въпреки че физалисът е двугодишно растение, аз го отглеждам като едногодишна култура. Технологията е като при доматите. Всяка година си правя разсад и го садя”, обяснява стопанинът.  Разбира се, че има тънкости при отглеждането на екзотичния плод-зеленчук. Окопаване и поливане са основните грижи, които изисква физалисът. У нас все още не се наблюдават типичните за него неприятели и не се налага пръскане с инсектициди. Физалисът няма нужда от азотно торене, по-скоро обратното – това прекратява плододаването и растението се развива само на листа и клони. Затова Камен е категоричен, че физалисът е един абсолютно екологичен плод-зеленчук.  Трудностите, които могат да се срещнат при него, произлизат от самата култура, която изисква периодично обиране. Това е заради факта, че по едно и също време може да има завръзи, цветове и плодчета. Физалисът плододава до късна есен, като събраните плодове могат да издържат до няколко седмици, а на хладно дори месеци, без да влошат вкусовите си качества.  Екзотичната си продукция добруджанецът предлага на традиционния фермерски пазар в Добрич. Физалисът може да направи чудеса с организма ни, твърдят специалисти. Може да се похапва в суров вид, в неограничени количества. Редовната му консумация премахва по естествен път камъните и песъчинките в бъбреците и пречи на образуването на нови. Компрес с отвара от корените му пък премахва отоците и синините по тялото. Витамините и полезните микроелементи във физалиса засилват действието на имунната система и облекчават неимоверно куп болестни състояния, като гастрит, диабет, язва на стомаха, епилеспия, подагра, жълтеница и повърхностни кожни рани. Редовната му употреба действа като превенция срещу дихателни проблеми и анемия. Физалисът е природен антибиотик – справя се безотказно с настинки, особено такива, придружени с упорита, тежка кашлица. Малките плодчета помагат на организма да се освободи от токсините, натрупани в него.  4-5 сорта жълти домати в градината на Камен Иванов помагат за еластична и подмладяваща кожа. Старият местен сорт червени домати пък са с много тънка ципа и невероятен вкус.", "date": "2019.12.20", "title": "Добруджанец гледа перуански физалис край Добрич"}
{"url": "https://www.monitor.bg:443/bg/a/view/v-sybota-objavjavat-bedstveno-polojenie-v-pernik-183953", "text": "В община Перник в събота ще бъде обявено бедствено положение заради кризата с водата. Това съобщи кметът на града Станислав Владимиров. Това ще стане на свиканото от градоначалника заседание на кризисния щаб, което ще се проведе от 9.30 часа. От утре започват дейности и за увеличаване на притока към яз. „Студена“, допълни градоначалникът. „Министерски съвет отпусна средства за ремонт на пречиствателната станция, за да избегнем влошаване на качеството на водата, ако се наложи да влезем в мъртвия обем. Най-големият проблем към момента е липсата на приток към яз. „Студена“. По данни от тази сутрин в язовира са влезли само 26 литра, а оттокът е 274 литра. Огромна е разликата между приток и разход, затова волята на държавата, волята на премиера е с всички средства и възможности, с които в момента разполага държавата, още от утре да започнат строително - монтажни работи, с които да увеличим притока към яз. „Студена“, обясни кметът.    ", "date": "2019.12.20", "title": "В събота обявяват бедствено положение в Перник"}
{"url": "https://www.monitor.bg:443/bg/a/view/jena-s-listerioza-e-lekuvana-v-mabl-v-pazardjik-183951", "text": "27-годишна жена, болна от листериоза, е лекувана в Инфекциозно отделение на МБАЛ-Пазарджик през месец декември.  Поради неблагополучно завършила бременност , са направени изследвания и причинителят, който е  изолиран от кръвта и е  Листерия моноцитогенес. Проведено е съответното лечение и пациентката е изписана клинично здрава. Взети са контролни изследвания  и няма микробен растеж до момента, съобщи началникът на Инфекциозно отделение-Пазарджик д-р Мария Пишмишева.  Листериозата е инфекциозно заболяване с разнообразни клинични симптоми, които зависят от възрастта на заразения. Причинява се от бактерията  Листерия моноцитогенес. Резервоар и източник на инфекцията са много диви и домашни животни, както  и гризачи. Листериите се отделят с млякото, урината, околоплодните води на заразените животни. Бактериите са много устойчиви и дълго време се съхраняват в почвата и при ниски температури. Може да останат жизнеспособни и в продукти, които се съхраняват в хладилник . Заразяването на човека става най-често по алиментарен път - т.е. при консумация на контаминирани хранителни продукти - несварено мляко от заразено животни, млечни продукти -\"пресни\" - сирене, кашкавал. Възможно е заразяване и при консумация на недобре измити плодове и зеленчуци. Най-застрашени са  хората  с имуносупресия / дори и физиологична / - бременни жени, новородени деца, пациенти с трансплантирани органи, захарен диабет, цироза, онкологични заболявания и др.  Инкубационният период е  между 4-45 дни.Заболяването започва с повишаване на температурата. Част от болните развиват ангина и се уголемяват шийните лимфни възли. При по-възрастни болни, които имат  пряк контакт с животни, може да се развие конюктивит, който протича тежко. Най-опасна е септичната форма, при която са засегнати различни органи и системи, включително нервната система - развива се менингит, енцефалит или абсцес на мозъка.  Листериозата при бременни жени  най-често протича без характерни симптоми и се доказва само с изследвания. Листериоза при новородени зависи от периода на заразяване - тежки случаи се наблюдават при заразяване преди раждането или около него - наблюдава се тежко протичане, често такива деца загиват. Лекарите препоръчват  да не се консумира непреварено мляко, меки и неузрели сирена, неузрял кашкавал. Това важи особено за бременните жени и хора с имуносупресия. От Инфекциозно отделение информирaт още, че се увеличава броят  на  болните от морбили. Към 19.12 те вече са 72-ма. До месец септември са регистрирани 43-ма  заболели и оттогава  до момента  са  открити още 29.", "date": "2019.12.20", "title": "Жена с листериоза е лекувана в МБАЛ в Пазарджик"}
{"url": "https://www.monitor.bg:443/bg/a/view/ilijan-chisti-snjag-v-kanada-183911", "text": "Поп-фолк певецът Илиян се зае с любопитно начинание по време на престоя си в Канада. Той се захвана да рине сняг и дори сподели в социалните мрежи две клипчета от процеса на чистене. “Ха-ха-ха Наблизо няма фитнес и затова решихме да почистим снега в двора на нашите приятели.”, пошегува се той. С видеата изпълнителят на „Тупалка“ накара мнозина благородно да му завиждат, че се докосва до истински сняг. Припомняме, че Илиян е в Северна Америка заради турнето си в САЩ и Канада. Тази вечер той ще отправи музикален поздрав към феновете си във Вашингтон. На 21-и декември ще отпусне глас в Чикаго, а на 22-и – в Нейпълс. Последният концерт от обиколката на певеца ще се проведе в Лас Вегас навръх Нова година.", "date": "2019.12.20", "title": "Илиян чисти сняг в Канада"}
{"url": "https://www.monitor.bg:443/bg/a/view/gorbachov-po-speshnost-v-bolnica-183950", "text": "Първият и единствен президент на бившия СССР Михаил Горбачов е приет по спешност в една от клиниките на Москва. За това съобщи самият 88-годишен политик, посочвайки, че „здравословното му състояние изисква болнично лечение“. Според осведомени, у бащата на перестройката е поставена диагноза „възпаление на белите дробове“. За последен път за здравословните проблеми на Горбачов се заговори през август т.г. Хора от близкото обкръжение на политика разказаха, че той трудно се придвижва, заради натрупалите се болести. От пресслужбата на Горбачов тогава обаче опровергаха слуховете за влошеното здраве на политика и обясниха, че той редовно ходи на профилактични прегледи и се подлага на медицински изследвания. Бившия светски президент беше на власт от 1985 г. до 1991 г., като той ще влезе в историята като инициатор на политическите промени в страната и на разпадането на Съветския съюз.    ", "date": "2019.12.20", "title": "Горбачов по спешност в болница "}
{"url": "https://www.monitor.bg:443/bg/a/view/vyzhodyt-na-skajuokyr-krajat-na-edna-galakticheska-era-183926", "text": "Готови ли сте да се сбогувате с Люк Скайуокър, Лея Органа и всички обичани герои от трилогиите на „Междузвездни войни“? Финалната глава от книгата на тяхната история вече тропа на вратата като подранил коледен подарък за всички хардкор фенове. И резултатът ще ви накара да оставите на Добрия старец допълнителна тава с курабии. „Възходът на Скайуокър“ завършва настоящата, трета трилогия, която Джей Джей Ейбрамс стартира през 2015 г. със „Силата се пробужда“. Всички герои, които обикнахме в рамките на излезлите досега две заглавия, а и от предишните, са отново налице. Рей (Дейзи Ридли) и Кайло Рен (Адам Драйвър) пак са начело на продукцията. Тяхната сякаш съдбоносна връзка навигира из целия филм, който изобилства от битки, планети и обрати дотолкова, че наистина ще ви е нужен компас, за да се ориентирате. Ейбрамс, който отстъпи режисьорското столче в „Последните джедаи“ на Райън Джонсън, отново се завръща, за да дирижира събитията във „Възходът на Скайуокър“. И, изглежда, успява да се справи с непосилната задача да удовлетвори Най-ценни може би се оказват сцените с джедаите от предното поколение – на екрана виждаме отново и Марк Хамил като Люк Скайуокър и Кари Фишър като принцеса Лея. Кадрите с нея са особено ценни, тъй като звездата почина през 2016 г. Въпреки това участието й и тук е ключово, като режисьорът използва предварително заснети сцени с нея. Използват се и компютърно генерирани изображения в отново мил, носталгичен кадър, който със сигурност няма как да не разпознаете. Чувството за носталгия се засилва от завръщането и на други герои, като тяхната самоличност ще оставим на вас да разпознаете сами. В случай че сте гледали трейлъра на „Междузвездни войни: Възходът на Скайуокър“, вече сте наясно с позиционирането на сюжета в началото на филма. Иначе казано – завръщането на големия злодей Палпатин. Това е може би един от най-важните епизоди, които липсват в настоящото, девето заглавие от галактическата сага. За своеобразното възкръсване на Палпатин ни се съобщава. В изречение на течащите надписи. Но няма и една сцена, която да показва какъв страх всява на галактиката това негово завръщане. Многото битки и лазерните мечове, които по традиция отчитаме като плюс, и тук са налице. Почти на всяко сражаване обаче ни се внушава, че именно с него се А краят рядко изненадва. Това не е толкова учудващо, предвид че, както вече казахме, Ейбрамс успява да задоволи всевъзможни очаквания на феновете. С редки изключения (носталгичните сцени) обаче емоцията липсва и е заместена от екшъна. За объркването допринася и фактът, че ненужно са вкарани дори още повече герои. „Възходът на Скайуокър“ е достоен завършек на тази колосална ера, която наричаме „Междузвездни войни“. Сбогуваме се с обичаните герои, сред които попадат дори Рей и нейната банда от сътрудници Поу (Оскар Айзък) и Фин (Джон Бойега). За това ни подсказва Дейзи Ридли. „Мисля, че историята е страхотен начин да завършим всичко. Чувствам, че това е правилното време да се сбогуваме. Така че, въпреки че сме тъжни, смятаме, че е правилно“, каза Ридли в скорошно интервю. С леко намигване към големите очаквания пък подходи Хамил, като заяви, че се надява феновете да останат доволни. А недоволните просто да си замълчат. И докато всички по света следят с повишено внимание издаването на спойлери, които биха провалили преживяването на всички пред екрана, заведение за бързо хранене в Германия посвети цяло мобилно приложение на сагата. В него ентусиасти трябва да изчетат на глас някоя подсказка за сюжета, а в замяна могат да получат безплатен бургер.", "date": "2019.12.20", "title": "„Възходът на Скайуокър“: краят на една галактическа ера"}
{"url": "https://www.monitor.bg:443/bg/a/view/plashat-mateo-salvini-s-15-godini-reshetki-za-narushavane-na-prava-na-migranti-183872", "text": "„Рискувам да бъда хвърлен в затвора за 15 години и смятам за срамно един министър да бъде съден за това, че е защитил интересите на собствената си страна!“ – заяви в интервю по телевизията бившият вицепремиер на Италия и министър на вътрешните работи Матео Салвини. Повод за жалбата му стана отправения от Трибунала на министрите в град Катания иск към Сената на републиката да разреши изправянето на подсъдимата скамейка на лидера на партиятата №1 на Апенините - „Лига“. Масло в огъня на развихрилия се скандал наля снощи министърът на външните работи и политически секретар на управляващото движение „Пет звезди“ Луиджи ди Майо, който призова съпартийците си в Горната камара на Парламента да гласуват за съд на съюзника му в предишното правителство. Трибуналът в Катания, който е упълномощеният орган да събира доказателства за евентуални престъпления на министри, обвинява Матео Салвини в злоупотреба с власт и отнемането на личната свобода на 131 мигранти. Става дума за приютени на борда на кораба на бреговата охрана „Грегорети“ бедстващи в Средиземно море имигранти, на които в 00:35часа на 27 юли 2019 г. тогавашния министър на вътрешните работи Матео Салвини забранява да слязат на италианския бряг. Плавателният съд е задържан на рейд пред военно-морската база „Аугуста“ до сицилианския град Сиракуза и поставените в нечовешки условия негови „пасажери“ остават на борда чак до 31 юли, когато най-после са стоварени в близко пристанище. И след направеното от Трибунала в Катания собствено разследване неговите членове стигат до заключението, че Салвини трябва да бъде съден, тъй като решението му мигрантите да бъдат оставени на борда на „Грегорети“ било изключително лично. Тоест то не било подкрепено от Министерския съвет, като в същото време не защищавало обществен интерес и било сторено с цел пропаганда на анти-имиграционната политика на партията „Лига“. Сенатът би трябвало да гласува иска на магистратите от Катания в четвъртък вечерта или в петък. Ако мнозинството народни избраници го одобрят, Матео Салвини като нищо ще бъде изправен на съд. Като за запознати с конкретната правна материя юристи, той наистина може да отнесе до 15 години решетки за погазване на човешки права.", "date": "2019.12.20", "title": "Плашат Матео Салвини с 15 години решетки за нарушаване на права на мигранти"}
{"url": "https://www.monitor.bg:443/bg/a/view/sykrovishte-v-ezeroto-posveshtava-se-na-stara-zagora-183884", "text": "По света и у нас има много известни и красиви езера. Някои са вълшебни, а други дори крият съкровища. Някои са огромни като Великите американски езера. Други са високо, високо, високо, като намиращото се на 3812 метра над морето Титикака. Трети са тропически, като голямото африканско езеро Виктория. Някои езера са соленоводни, а други са така мащабни, че дори ги наричат „море“ - като Каспийско море. А има и изкуствени езера, като езерото „Загорка“ в Стара Загора. За Стара Загора ми е мисълта. Красив град! Красиви жени! Хубави кръчми... Ех, Стара Загора! Нямам кръвна връзка с този хубав и голям български град, но винаги оставям сърцето си там, когато го посещавам. В Зарата не може да скучаеш – невъзможно е! Хубави, хубави спомени имам от града с правите улици. Даже и един мач не можеш да изгледаш на спокойствие там, пустите беройци налитат като лъвове, ние, левскарите, сме им редовни абонати. Стара Загора винаги е в състояние да ме изненада. Ей на, миналата седмица почистваха изкуственото езеро „Загорка“ в парк Бедечка и извадиха от там цяло имане. Три бойни пистолета “Зиг Зауер“ с половин дузина пълнители, множество патрони за автомат„Калашников“, спортен велосипед, скъпо струващ дрон и ловна пушка-двуцевка изплуваха от водите на старозагорското езеро за броени часове след стартиралото традиционно почистване на дъното му. Оръжието било обхванато от ръжда след престоя в тинята, но според познавачи е напълно годно. Уж миролюбиви хора това заралии, а пък крият в езерото цял арсенал, от който и Рамбо би се изчервил. И всичкото това – само от пролетта насам, когато езерцето в парка бе почистено до дъно. Ами неслучайно има оръжейни заводи и армейски поделения в района. Курназ излязоха тези заралии, особено жените им – гледаш ги едни такива нежни и красиви, но ядосаш ли ги, майко мила! А инак езерото „Загорка“ е построено от кмета Йордан Капсамунов, който по-възрастните старозагорци още помнят. Мащабно мислене е имал кметът – искал е в езерцето да плава дори корабче. Днес чак корабче няма, но водни колелета и лодки – да. А също и водолюбиви птици. Знаехте ли вие, верни приятели, че туй прословуто Аязмо, дето все го чуваме покрай мачовете на Берое, е построено още през 1895 г., което го прави първият градски парк от модерен, европейски вид в България? Театърът в града също е сред най-старите у нас, а прочутата им опера, която дълго време не се помещаваше в красивата си оригинална сграда, е втората построена опера в България. С много неща могат да се гордеят заралии, а аз лично, макар и от Северозапада, се гордея с Методий Кусев. Не с едноименния централен булевард, който точно преди лятото ухае на липи, а с митрополит Методий Кусев. На младини дядо Методий е активен участник в борбата за църковна независимост, а и в борбата за национално освобождение. След Априлското въстание лично и настойчиво се застъпва пред османските власти за разбунтувалите се заралийски села, с което спасява хиляди човешки животи. Дето се вика, наследниците на тези спасени хора и до днес живеят в Стара Загора и региона. Пък и голям зевзек е бил старозагорският митрополит и хич не се е свенял да зашлеви някое непослушно попче с броеницата. Да не забравяме, че и Стара Загора си има своя епопея, нищо че си няма Панорама като в Плевен. За Битката при Стара Загора на 19/31 юли 1877 г., която е част от Руско-турската освободителна война, трябва да прочете всеки български патриот. А пък аз, заралии, съм патриот по отношение на вашия прекрасен град. Молете се за мен – да съм жив и здрав, че пак да посетя Зарата някой път, да хапна в хубавите ви ресторантчета и да си почина в хубавите ви хотелчета. И тъй като не може само хубаво, накрая една малка забележка. Абе, хора, не си изхвърляйте патлаците и пушките в изкуственото езеро „Загорка“! Деца играят там...", "date": "2019.12.20", "title": "Съкровище в езерото (посвещава се на Стара Загора)"}
{"url": "https://www.monitor.bg:443/bg/a/view/zadyrjaha-vandali-narjazali-gumite-na-13-koli-v-shumen-183947", "text": "Вандали принудиха шофьори в Шумен да си купуват нови гуми предколедно. Двама младежи с нож надупчиха гумите на повече на 13 коли. Дръзко или необмислено - посегателството е в района на полицейското следствие в града. Извършителите бяха открити за часове и задържани, съобщава Нова телевизия.  „Изключително неприятна беше изненадата за мен. Мой съсед започна да звъни като на пожар и каза да изляза да видя какво се случва. Излязох веднага, защото трябваше да водя детето на детска градина. Погледнах и видях, че колата ми е с две спукани гуми”, сподели една от потърпевшите Мира Кипрова. Според нея случилото се е вандалски акт. Говорителят на полицията в Шумен Ася Йорданова съобщи, че за деянието са задържани двама млади мъже - на 19 и 22-годишна възраст. \"Разпитани са. Признали са вината си. Имат криминални прояви. 22-годишният е осъждан за нанасяне на телесна повреда и кражби. 19-годишният има регистрация за управление на нерегистрирано по надлежния ред МПС и като непълнолетен е извършил кражба”, обясни тя. Пред полицаите двамата обяснили, че са извършили деянието след употреба на алкохол. Твърдели, че спонтанно са взели решението.", "date": "2019.12.20", "title": "Задържаха вандали, нарязали гумите на 13 коли в Шумен"}
{"url": "https://www.monitor.bg:443/bg/a/view/ignajden-pyrvijat-gost-orisva-novata-godina-183946", "text": "Днес отбелязваме Игнажден. Празникът се свързва със зимното слънцестоене и се смята за начало на новата година. Нарича се още Млада година, Нов ден, Млад месец или Полазовден. Българската православна църква почита днес паметта на Свети Игнатий Богоносец. В народните представи денят е известен като Игнажден и се свързва с предстоящите коледни празници. Според църквата от този ден започват родилните мъки на Богородица. Ето защо младите и нераждали жени не бива да работят днес, за да родят по-лесно в бъдеще. Който излезе от къщата на празника в никакъв случай не трябва да се прибира с празни ръце. От дома не се изнася нищо, за да не изчезне берекетът. Хората не трябва да искат и да дават нищо на заем. Най-характерен за Игнажден обаче е обичаят \"полазване\". От това кой ще влезе пръв в къщата ви днес, зависи каква ще бъде следващата година. Ако се случи първият гост да е добър и богат, то и годината ще е плодоносна. Народните обичаи гласят, че от днес започват Коледните празници и Новата година. Игнажден означава „пламенен ден\", затова днес именници са Игнат, Огнян, Огняна, Пламен и Пламена. ", "date": "2019.12.20", "title": "Игнажден: първият гост орисва новата година"}
{"url": "https://www.monitor.bg:443/bg/a/view/voda-ot-sofija-za-pernik-trudno-i-mnogo-skypo-183944", "text": "Пренасочване на питейна вода от София към Перник е възможно, но трудно изпълнимо и скъпо, коментира решението за кризата в миньорския град Иван Иванов, председател на Българската асоциация по водите. „Свързването на водоснабдителната система на Перник с тази на Столична община е възможно, но трудно изпълнимо и скъпо. Това би могло да стане чрез свързване на най-близката точна на Владая до най-близката точка в системата на Перник. Това обаче няма да избави перничани от безводието в краткосрочен аспект”, заяви Иван Иванов. Идеята за пренасочване на водата беше обявена от регионалният министър Петя Аврамова в четвъртък. На заседание на Общинския съвет стана ясно, че това е трудна задача. По думите на Иванов, ако водите у нас се управляват добре, софиянци няма да изпаднат във водна криза, дори да снабдяват Перник с вода „Трябва да си дадем сметка дали свързването на двете системи е рационално решение. Трябва да намалим загубите по водоснабдителните системи с подмяна на водопроводите в тях. Много е важно да се търсят алтернативните източници за водоснабдяване на промишлени нужди”, каза още експертът. Той коментира и предвиденото увеличение на цената на водата в Перник. „Стана ясно, че министърът на регионалното развитие обясни, че такова увеличение няма да бъде допуснато поради настъпилите обстоятелства. Цената на ВиК-услугите в страната следващите години обаче ще се увеличава. Неизбежно е. Ням как да се подобри услугата без финансови средства”, поясни председателят на Българската асоциация по водите. Междувременно граждани излизат на протест заради водната криза в Перник. Тази вечер и в събота недоволни ще се съберат пред хипермаркет в града. Заплашват и да тръгнат към магистрала \"Люлин\". От днес Перник е на по-строг воден режим, в някои части и села вода ще има от 14 до 20 часа. Цялото разпределение кога ще се пуска водата има на сайта на общината. Вероятно днес няма да бъде обявено бедствено положение, а през следващите дни.", "date": "2019.12.20", "title": "Вода от София за Перник - трудно и много скъпо"}
{"url": "https://www.monitor.bg:443/bg/a/view/trymp-poiska-procedurata-za-impijchmynt-v-senata-da-zapochne-vednaga-183948", "text": "Президентът на САЩ Доналд Тръмп поиска процесът за отстраняването му да започне незабавно в Сената, предаде Ройтерс. Изказването му идва, след като председателят на Камарата на представителите Нанси Пелоси заяви, че няма да предаде процедурата по импийчмънт на Сената, докато не разбере по какъв начин републиканците ще процедират в горната камара. \"Значи след като не получих справедлив процес от демократите в Камарата на представителите - без адвокати, без свидетели, без нищо, сега се опитват да кажат на Сената как да организира своя процес\", изрази възмущението си Тръмп в Туитър. \"Искам незабавно изпитание!\", настоя той. Демократите в Камарата на представителите в САЩ гласуваха за импийчмънт на президента Доналд Тръмп, но като изключим одобрителните реакции на медиите, какво постигнаха те? Не успяха да убедят страната в правотата на действията си; поставиха нов, нисък стандарт за президентски импийчмънт; Тръмп ще бъде оправдан в Сената, а демократите може би дори му помогнаха да бъде преизбран догодина. Поздравления за \"Съпротивата\", пише в редакционна статия в. \"Уолстрийт джърнъл\". Ентусиазираният от импийчмънта печат ще заклейми републиканците, че ги е страх от Тръмп или че са морални продажници. Само че проблемът не е дали републиканците имат чиста или гузна съвест. Проблемът са слабите аргументи и непочтеният начин, по който демократите подходиха към случая, коментира американският ежедневник. Процесът в Камарата на представителите бе несправедлив. Демократите в комисията по разузнаването отхвърлиха предложените от Републиканската партия свидетели, в комисията по правните въпроси не позволиха на републиканците да организират свои изслушвания и действаха припряно, за да приключат по-бързо дебатите и гласуването. По същество демократите се вкопчиха в един безразсъден външнополитически ход на Тръмп и го изопачиха до обвинения в корупция и изнудване. Показателно е, че основанията за импийчмънт не включваха обвинения в конкретни престъпления, а вместо това бяха абстрактни твърдения за \"злоупотреба с власт\" и \"възпрепятстване на работата на Конгреса\", отбелязва \"Уолстрийт джърнъл\". Само ден след гласуването в Камарата на представителите процедурата по импийчмънт прерасна от безумие във фарс, добавя в друга редакционна статия американското издание. Председателката на долната камара на Конгреса Нанси Пелоси сега заплашва да задържи предаването на обвиненията в Сената, докато горната камара не приеме условия по процеса, които тя и лявата й фракция смятат за адекватни. Американската конституцията дава на Камарата на представителите право да гласува импийчмънт, а на Сената - да отсъди по импийчмънта. Пелоси обаче иска да използва обвиненията, които долната камара прокара, за да принуди горната да направи каквото тя иска. Целта, изглежда, е процесът в Сената да се превърне във второ разследване за импийчмънт с надеждата да изскочи нещо ново и републиканците да бъдат принудени да отстранят Тръмп от президентския пост, коментира \"Уолстрийт джърнъл\". Не това обаче са целели бащите основатели, когато са измислили процеса в Сената, който трябва да съди президента въз основа на обвиненията, одобрени от Камарата на представителите, допълва вестникът. На фона наслучващото се, ден след като Камарата на представителите гласува за импийчмънт на Тръмп, конгресменът демократ Джеф Ван Дрю премина в лагера на републиканците и се срещна с президента в Овалния кабинет. Тръмп заяви, че за него това е голяма чест. Ван Дрю е гласувал против импийчмънта на Тръмп. С пресичането на линията на фронта Конгресменът от Ню Джърси обаче няма да промени разпределението на силите в Камарата на представителите.", "date": "2019.12.20", "title": "Тръмп поиска процедурата за импийчмънт в Сената да започне веднага"}
{"url": "https://www.monitor.bg:443/bg/a/view/boris-djonsyn-izolira-parlamenta-ot-pregovorite-za-brekzit-183945", "text": "Законопроектът на Борис Джонсън за оттегляне от ЕС отстранява парламента от преговорите. Премиерът на Обединеното кралство Борис Джонсън представи своята версия на законопроекта за оттегляне на Брекзит, а The Guardian откри, че тя включва три основни промени от предишния законопроект, включително значително намалено влияние на Парламента върху преговорите за Брекзит. Според доклада на The Guardian, кабинетът вече няма да бъде задължен да предоставя актуализации по време на преговорите за търговско споразумение и министрите вече няма да са задължени да гарантират, че Парламентът одобрява целите на правителството за преговори. В доклада се казва, че тази разпоредба ще даде на правителството на Джонсън, без да се възпрепятства от депутатите, много по-голяма власт да формира много по-бърз Брекзит. Сега, когато Джонсън си осигури огромно мнозинство в Парламента, той вече не се нуждае от разпоредби, които бяха включени в опит да получи подкрепата на депутатите от лейбъристите и умерените консерватори за Брекзит, включително обещанието да приеме непридружени нелегални деца-мигранти. Въпреки че сегашният език казва, че правителството все още се стреми да вземе деца, идващи от Европа, то вече не е обвързано от законово обещание да го направи, пише още в доклада. \"Правителствената политика по отношение на децата бежанци не се е променила и ние ще продължим да правим всичко възможно, за да дадем възможност на децата да поискат убежище и да бъдат събрани отново със семействата си, което законодателството, публикувано днес, отново потвърждава\", заяви говорителят на Даунинг стрийт. Трета основна промяна е премахването на график, който обещава да защити правата на работниците. Новият законопроект има някои допълнения, включително изключване на удължаването на преходния период за Брекзит, който ще приключи в края на 2020 г. Той също така дава на съдилищата в Обединеното кралство правомощията да отменят решенията, постановени от Европейския съд. Очаква се депутатите лейбъристи да гласуват против законопроекта, но с мнозинството, на което сега се радват торите, премиерът може да игнорира опозицията. Напускащият лидер на лейбъристите Джеръми Корбин обвини Джонсън, че \"умишлено е възобновил заплахата за сключване на сделка в края на следващата година, което ще съкрати индустрията и ще унищожи работните места на хората.\" Корбин изрази извинението си за съкрушителното поражение, което неговата партия претърпя през последните Общи избори. Освен това той заяви, че разказът на премиера \"Свърши Брекзит\" ще се окаже \"фалш\". Британското правителство планира да прокара в долната камара сделката за Брекзит до 9 януари. Това каза вчера лидерът на Камарата на общините Джейкъб Рийс-Мог, цитиран от Ройтерс. Консерваторите на премиера Борис Джонсън спечелиха голямо мнозинство на изборите миналата седмица и не се очаква да срещнат трудности в ратифицирането на документа. Депутатите ще започнат да водят дебати по темата днес, след което ще отделят още три дни на споразумението за Брекзит - на 7, 8 и 9 януари. Това ще осигури около три седмици за ратифицирането на сделката от Камарата на лордовете, където правителството няма контрол върху дневния ред. Установена практика е горната камара да не блокира политики, които са залегнали в предизборната програма на правителството.", "date": "2019.12.20", "title": "Борис Джонсън представи идеите си за Брекзит"}
{"url": "https://www.monitor.bg:443/bg/a/view/kolednoto-pytuvane-ogranichenija-i-zasileni-merki-183949", "text": "Засилени мерки по пътищата заради празниците и очаквания за натоварен трафик днес. За улеснение на трафика и повишаване безопасносттта на движение в дните преди Коледа - петък, събота и понеделник, когато много хора ще тръгват на път в пиковите часове ще се спира движението на камионите над 12 т по автомагистралите и натоварените пътни направления. Днес, 20 декември, от 16 ч. до 20 ч. и в събота - 21 декември, от 8 ч. до 11 ч. ще се ограничи движението на тежкотоварните камиони над 12 т в направленията с очакван засилен трафик. Това са: • АМ „Тракия“ - в участъка от София до Пловдив в двете пооки; • АМ „Хемус“ - в участъка от София до пътната връзка при кръстовището с път I-4 (при 87-ми км) в двете посоки; • АМ „Струма“ - в участъка от София до Симитли за пътуващите към ГКПП „Кулата“ и от Сандански до Кресна за пътуващите към София; • АМ „Марица“ - за пътуващите от Харманли до АМ „Тракия“; • път I-1 с. Ребърково - Ботевград в двете посоки; • път I-1 – от етапна връзка на лот 2 на АМ „Струма“ при Благоевград до Кресна в двете посоки; • път I-4 – от п. в. „Коритна“ през Велико Търново до Шумен в двете посоки; • път I-5 Русе - Бяла в двете посоки; • път I-8 ГКПП „Калотина“ - София в двете посоки; • път I-9 Варна - Бургас в двете посоки; • път II-18 Околовръстен път на София в двете посоки; • път II-99 Бургас - Царево в двете посоки. На 23 декември, последният работен ден преди Бъдни вечер, от 16 ч. до 20 ч. ще бъде ограничено движението на камионите над 12 по следните участъци от републиканската мрежа: • автомагистралите; • път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; • път I-1 - от Благоевград до ГКПП „Кулата“; • път I-4 п. в. „Коритна“ - Велико Търново - Шумен; • път I-5 Русе - Велико Търново; • път I-8 ГКПП „Калотина“ - София; • път I-9 Варна - Бургас; • път II-18 Околовръстен път на град София; • път II-99 Бургас - Царево. Тежкотоварните превозни средства ще бъдат спрени и в последния почивен ден 26 декември (четвъртък) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). В пиковите часове, когато много хора тръгват на път, е възможно на АМ „Хемус“ в района на тунел „Витиня“ да има по-бавно предвижване. Движението в тръбата за Варна е двупосочно, поради ремонт на тръбата за София. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. За улеснение на трафика през Владая и повишаване на пътната безопасност на 26 декември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. Повече от 3000 екипа на полицията ще бъдат разположени на територията на цялата страна. Ще бъдат разположени над 3600 патрула с повече от 200 технически средства за контрол на скоростта, а при нужда движението ще бъде спирано и за опесъчаване. Допълнителни екипи на ДАИ ще затегнат контрола около жп и автогари, за да не допуснат нерегламентирани превози. Катаджиите пък ще проверяват с акцент върху агресивно шофиране, несъoбразенa скорост, употреба на алкохол и наркотици. БДЖ ще осигури над 28 хил. допълнителни места за предстоящите коледни и новогодишни празници. Съставите на някои влакове ще бъдат увеличени с допълнителни вагони. Капацитетът ще бъде увеличен за основните линии в страната от 20 декември до 6 януари включително.", "date": "2019.12.20", "title": "Коледното пътуване - ограничения и засилени мерки"}
{"url": "https://www.monitor.bg:443/bg/a/view/tol-taksata-vdiga-s-nad-10-cenite-na-hljaba-i-alkohola-183936", "text": "С 10 на сто ще скочат цените на алкохола и захарните изделия след старта на новото таксуване на база изминато разстояние от 1 март 2020 година. Българинът ще плаща значително повече за хранителни стоки заради поскъпването на превоза, показва анализ нa Cвeтoвнaтa бaнĸa, ĸoятo e ĸoнcyлтиpaлa Aгeнция \"Πътнa инфpacтpyĸтypa\" пpи въвeждaнeтo нa тол cиcтeмaтa. Haй-cepиoзeн щe e pъcтът пpи пpeвoзa нa бpaшнoтo, xлябa и дpyгитe видoвe тecтeни издeлия, ĸaĸтo и нa млeчнитe пpoдyĸти, бeзaлĸoxoлнитe нaпитĸи и минepaлнaтa вoдa, пoĸaзвa дoĸyмeнтът. Toй щe нapacнe c пoчти 11%. Maлĸo пo-мaлĸo щe ce ocĸъпи и тpaнcпopтиpaнeтo нa aлĸoxoлнитe пpoдyĸти - c 10,7%, cлeдвaнo oт зaxapнитe издeлия и мecнитe пpoдyĸти c пo 10,5%. - с около 7 на сто. Taĸa caмo нoвaтa тол cиcтeмa щe дoвeдe дo пocĸъпвaнe нa няĸoи пpoдyĸти oт мeждy 0,1% и пoчти 4%. Haй-cилнo зaceгнaтa щe e цeнaтa нa бeзaлĸoxoлнитe нaпитĸи, ĸoятo ce oчaĸвa дa нapacнe c дo 4% в peзyлтaт oт нoвoвъвeдeниeтo нa peпyблиĸaнcĸaтa пътнa мpeжa, cлeдвaнa oт тaзи нa бpaшнoтo (2,28%), xлябa (1,7%), мляĸoтo (1,54%), aлĸoxoлнитe нaпитĸи (1,15%) и ĸиceлoтo мляĸo (1,08%). В сряда правителството oдoбpи paзмepa нa тол тaĸcитe, ĸoитo влизaт в cилa oт дoгoдинa. Te щe бъдaт изплaщaни нa ĸилoмeтъp oт тoвapнитe пpeвoзни cpeдcтвa c мaca мeждy 3,5 и 12 тoнa, a цeнaтa щe e мeждy 4 и 7 cтoтинĸи в зaвиcимocт oт eмиcиoнния ĸлac нa ĸaмиoнa. Haй-знaчитeлнo щe бъдaт зaceгнaти мapшpyтитe Πлoвдив - Cтapa Зaгopa (6,4%), Pyce - Cилиcтpa (6,3%) и Πлoвдив - Cливeн (5,9%), cлeдвaни oт Πлeвeн - Лoвeч и Πлoвдив - Бypгac, c ĸъм 4,6%. B пapичнo изpaжeниe в peзyлтaт нa въвeждaнeтo нa тол cиcтeмaтa цeнaтa нa билeтитe щe нapacнe c мeждy 1 лв. (Coфия - Bapнa) и 5 cтoтинĸи (Πлoвдив - Πaзapджиĸ). Oчaĸвaнo пo-виcoĸo пocĸъпвaнe ce нaблюдaвa пpи дългитe линии, нaпpимep мeждy Πлoвдив и Бypгac - oт 88 cтoтинĸи. Интepecнoтo e, чe cлeд въвeждaнeтo нa тол тaĸcитe цeнaтa нa aвтoбycния билeт мeждy Coфия и Πepниĸ щe cпaднe cимвoличнo - c 2,2%, или с 6 cтoтинĸи.", "date": "2019.12.20", "title": "Тол таксата вдига с над 10% цените на хляба и алкохола"}
{"url": "https://www.monitor.bg:443/bg/a/view/ot-3-17-do-8-36-lv-za-kubik-socialna-cena-na-vodata-183940", "text": "От 3,17 до 8,36 лв. за кубик варира социално поносима цена на водната услуга, изчислена от КЕВР в доклада за промените за догодина. Най-висока - 8,357 лв. кубик, е в столицата, а поисканата за догодина около 3 кинта или над 2 пъти под този лимит. Най-ниската граница на социална поносимост на цената на водната услуга от 3,17 лв. куб. м е определена за абонатите в Кърджали. Там обаче разликата с очакваната от нова година цена е само около половин лев. В Шумен, където от години имат проблеми с качеството на водата и повреди по мрежата за кубик. Догодина на шуменци може да им се наложи да плащат по 3,52 лв./куб. м. В Перник, притиснат от незапомнена водна криза, прагът на социална поносимост на цената е 4,607 лв., а сегашната цена на услугата в миньорския град е доста по-ниска, почти 2,27 лв. за кубик. Успокояващото в случая е само обещанието цената да не скача. За това от местното дружество са изпратили питане до КЕВР дали може да предвидят и по-ниски цени за абонатите, издължаващи си сметките в срок. От регулатора са пояснили, че ВиК операторите не са длъжни да подават заявления за влизане в сила на одобрените в бизнес плановете цени. От КЕВР казаха неофициално за „Монитор“, че въпросните цени са лимит и всяко дружество може да калкулира услугата и по по-ниска тарифа. Двойна разлика между поисканата за догодина цена и социално пределната е отчетена и в Стара Загора. В града под липите от 1 януари ще им калкулират по 2,294 лв., а социалният лимит е 4,75 лв. В София-област обаче поисканата средна цена от 3,42 лв./ куб. м е По повод водната криза, регионалният министър каза в парламента, че цената на водата ще остане социално поносима и през новата година, въпреки водната криза в различни общини на страната. „В новия закон за ВиК ще бъде заложено, че цената на водата ще бъде в социално поносимите граници. Ще търсим други регулаторни механизми, които да подпомогнат съществуването и нормалната работа на ВиК дружествата“. Народното събрание възложи на министъра до 15 май да подготви и да обяви за обществено обсъждане проект на закон за ВиК. След разискванията за водната криза в страната, депутатите задължиха министъра да информира парламента два пъти годишно - през юни и декември - за напредъка по изпълнение на Стратегията за развитие на ВиК сектора.", "date": "2019.12.20", "title": "От 3,17 до 8,36 лв. за кубик социална цена на водата"}
{"url": "https://www.monitor.bg:443/bg/a/view/bebe-na-godina-i-polovina-zagina-pri-katastrofa-v-ruse-183942", "text": "Бебе на година и половина загина, а трима души пострадаха при тежка катастрофа тази вечер в Русе. Инцидентът е станал към 21,14 часа. Лек автомобил БМВ се движел в посока от кооперативния пазар към квартал „Чародейка“.  В колата са пътували мъж, който управлявал автомобила, жена, тийнейджърка и бебе. По неизвестни засега причини автомобилът напуснал пътното плътно, качил се върху разделителния остров и се забил в колона на мост, който минавал над пътя. На място е починало детенцето. Екипи на Спешна помощ са откарали в болницата 43-годишния мъж, 45-годишната жена и 17-годишното момиче. От полицията информират, че водачът е с охлузни и порезни рани по главата и крайниците и фрактура на ребра, жената е с фрактура на носа, челюстта, таза и има рана на бедрото и други травни, а момичето е със счупена подбедрица. Водачът на автомобила не и имал книжка, уточняват от полицията. Причините за тежкия пътен инцидент се изясняват, като най-вероятната е управление с несъобразена скорост от неправоспособен водач. По случая е образувано досъдебно производство. Шофьорът е със заповед за задържане по ЗМВР.", "date": "2019.12.20", "title": "Бебе на година и половина загина при катастрофа в Русе (ОБНОВЕНА)"}
{"url": "https://www.monitor.bg:443/bg/a/view/zornica-rusinova-poveche-pari-za-mladeji-s-tejki-uvrejdanija-prez-2020-g-183933", "text": "С 30 млн. лева разширяваме комплексните грижи за семействата, казва в интервю за \"Монитор\" заместник-министърът на труда и социалната политика - Оперативната програма \"Развитие на човешките ресурси\" е най-близка до хората. Тя е подкрепяща за децата в ранна детска възраст, семействата, социално уязвими групи, хората с увреждания, възрастните хора, работещите, безработните. За нас е важно, че можем да окажем подкрепа и да променим нечий живот към по-добро. - Комитетът за наблюдение прие и одобри общо 5 нови мерки на стойност 84 млн. лв., които са в подкрепа на политиките на правителството. Образованието е приоритет. Съвместно с МОН работим в посока всички деца да имат равен достъп до образование. Социално уязвимите групи имат най-сериозна нужда от подкрепа. В момента в 66 общини имаме изградени услуги, които комбинират детска градина с лекарски кабинет и предоставяне на консултативни услуги за родителите. Там могат да се извършват и профилактични прегледи. Идеята е да осигурим комплексна грижа за цялото семейство, защото това е най-добрият и ефективен модел. Имаме намерение да разширим подкрепата за реализиране на тези инициативи с 30 милиона лева. Предстои да определим градовете, в които има най-голяма нужда от такъв тип центрове за подкрепа на деца в неравностойно положение, в които да се осъществяват комбинирани дейности. Работим и ще продължаваме да развиваме ранната интервенция и диагностициране в ранна детска възраст на децата с увреждания, за да получат необходимата помощ. - Идеята е да организираме добра и качествена грижа в цялата страна. Вярвам, че с тези центрове ще изградим модерна грижа за деца и младежи. Някои деца с увреждания трябва да бъдат подкрепяни и след като навършат пълнолетие. Други имат толкова тежки увреждания, че в очите на родителите си те завинаги остават деца. Точно поради тази причина искаме да осигурим наистина качествена грижа. За първи път ще тестваме т.нар. „заместваща грижа“, която майките на децата с увреждания настояваха да се случи и е разписана в Закона за социалните услуги. През 2020 г. се предвижда увеличение на средствата за социални услуги, като най-голямо ще бъде увеличението за услуги от резидентен тип за деца и младежи с тежки увреждания. - Темата за превенцията е много важна за нас. Опитите да се създават провокации с твърдението, че правителството провежда антисемейни политики, са само част от предизборната манипулация през последните месеци. Семействата трябва да се успокоят. Процентът на хората, които подпомагаме с услуги, не е никак малък. Когато се е наложило дете да бъде изведено от семейството, първо се търси вариант то да бъде настанено при роднини. - Абсолютно крайна мярка е. Спекулира се с това извеждане на деца от семейството. Ако съсед иска да ви отмъсти и звънне на социалните със сигнал срещу вас, искам да успокоя, че социалните няма да дойдат и да ви вземат детето. Това са лъжи. Ако детето ви има двойка и вие със строг и назидателен тон му се карате, това няма да е повод да ви вземат детето. Деца се извеждат от семейството, когато животът и здравето им са застрашени, когато има системно насилие. Никога не се извеждат деца поради бедност - това също са спекулации. Ако децата са сериозно неглижирани, тогава могат да бъдат изведени от семейството, но поради липса на средства - не. Ако се наложи извеждане на детето от семейството, първо се търсят роднини, при които да бъде настанено. Ако няма такива, чак тогава се пристъпва към настаняването при приемни родители или в ЦНСТ. - Ако е необходимо, отпускаме финансова помощ. Такава може да се получи до четири пъти в годината. - Ще ви разкажа една история. Това лято имаше едно момиче, почти завършващо училище, от малко населено място. Момичето е родило, без да има брак, и било заклеймено от родителите си. Младият баща се уплашил от отговорността за семейството и също отказал подкрепа. Това момиче в отчаянието си реши да остави детето си в министерството. Това, което ние направихме, бе да настаним момичето в звено „Майка и бебе“, да насочим специалисти, които да работят с нея, за да се успокои и да й покажем как да се грижи за детето си. Същевременно издирихме бащата. Общината осигури на семейството социално жилище, намерихме работа на бащата. За 7-8 месеца успяхме да ги съберем и сега това бебе расте в семейство и се радва на майка и баща. Тази наша работа остава скрита, защото не искаме да оповестяваме съдбите на хората. Важно е да се знае, че социалните работници не са бездушни. Във всяка система има хора, които работят по-добре за сметка на свои колеги, които не се справят. Затова има съдебни механизми и контрол, имаме и добър вътрешен контрол. В момента социалната сфера има нужда от подкрепа, за да продължи да функционира. Ние все повече ще наблягаме на социалната работа. - Законът за социалните услуги възникна като сериозен ангажимент на това правителство. Той трябваше да бъде приет заедно със Закона за хората с увреждания, защото ЗХУ урежда ангажимента на държавата за спазване правата на хората с увреждания. Законът за социалните услуги урежда функционирането на резидентните услуги и услугите в общността, а всичко това е важно. Може би, за да спрем страховете на хората, че някой ще отнеме децата им, е необходимо да говорим повече. Протестиращите се захванаха за това, че чрез допълнителни разпоредби променяме Закона за закрила на детето. Какво променяме? Първо, отпада дефиницията „дете в риск“ за дете с увреждане. В XXI век не за всички деца с увреждания има риск родителите им да ги изоставят. Това бе причината да променим тази дефиниция. Нищо друго, свързано със закрилата на детето, не е променено. Вече провеждаме срещи с всички партии в Народното събрание. Целта ни е наистина да изясним сериозно какво и къде е променяно в законодателството. Законът за социалните услуги в рамките на две години бе много консенсусно подготвян. Той бе приет в парламента с единодушие. Временното отлагане, ако бъде прието от парламента, за нас не е отстъпление. То е по-скоро възможност да проведем допълнителни срещи, включително и на регионално ниво, за да успокоим хората и да им кажем, че Законът за социалните услуги няма нищо общо с отнемането на деца. Уверявам всички, че ние не отнемаме деца. Ние работим в подкрепа на семействата. Работим за това всички деца да растат щастливо със собствените си родители. Вредата от публикации и спекулации, свързани с деца и тяхната съдба, е пагубна както за самите семейства с проблеми, така и за хората от социалната система, които могат да им помогнат. - Приемната грижа е успешен модел за оказване на помощ на деца. От около 10 години държавата инвестира в приемната грижа с европейски средства. Важно е да уточним, че тази грижа не е алтернатива на семейството. Страховете, че едни семейства ще вземат децата на други семейства, са безпочвени – това няма да се случи. Темата за трудовите договори е многократно коментирана с приемните родители. Техният договор е за част от услуга по правоотношение по Закона за закрила на детето. От гледна точка на Кодекса на труда няма характер на трудово правоотношение. Това е специален договор и затова приемните родители получават овъзмездяване. Това ще остане така и след като приемната грижа мине на държавна издръжка. За нас е много жалко обаче, че много трудно приемни семейства се съгласяват да приемат деца с увреждания – това е един от съществените проблеми. Приемната грижа категорично не е бизнес. И който го твърди, не познава услугата и грубо и нелепо коментира труда и грижата на много хора. Това е временна мярка за деца, чиито родители не могат да полагат грижи за тях. Докато детето е в такава услуга, се работи със семейството така, че то да може да заживее отново с родителите си. Това е услуга, която дава шанс едно дете да живее до възможно най-близката до семейната среда. Приемните родители са хора, които имат потребност да помагат и подкрепят деца, изпаднали в риск. Тази грижа е и близо до народопсихологията на българина, който още от времето на Българското възраждане е давал подслон в семейството си на деца, останали без родители. Затова не мога да позволя една толкова удачно изградена социална услуга, алтернатива на отглеждането на децата в институции, да се дамгосва с етикета, че била бизнес. Ако беше бизнес, всички деца, живеещи в домове, щяха да са в приемна грижа. Днес имаме близо 2000 такива семейства, които ежедневно и ежечасно помагат на деца да живеят в по-сигурна среда. - За нас са много важни преговорите за следващия програмен период. България ще договори около 4 млрд. лв. за новата Оперативна програма „Развитие на човешките ресурси“. Повече от 25% от ресурса ще бъде насочен към мерки за социално включване на хора в уязвимо положение. В този смисъл работата по повишаване квалификацията и мотивацията за предоставяне на качествени услуги от социалните работници ще бъде във фокуса ни през идния 7-годишен период. Магистър по международни икономически отношения в УНСС Магистър по българска и английска филология Зам.-министър на труда и социалната политика (март 2012 - март 2013 г.), (ноември 2014 – май 2016 г.) Министър на труда и социалната политика (май 2016 – 27 януари 2017 г.) Зам.-министър на труда и социалната политика от май 2017 г. до момента", "date": "2019.12.20", "title": "Зорница Русинова: Повече пари за младежи с тежки увреждания през 2020 г. "}
{"url": "https://www.monitor.bg:443/bg/a/view/stolichna-obshtina-pusna-zelen-bilet-za-gradskija-transport-183943", "text": "Столична община въвежда „зелен билет“ за градския транспорт в последния работен ден на седмицата, съобщиха от институцията. „Зелен билет“ е еднодневна абонаментна карта на стойност от 1 лев, която важи за всички линии на градския транспорт на територията на Столична община. Мярката се въвежда във връзка с реализирани превишения на средноденонощни стойности на ФПЧ на две от автоматичните станции на ИА Околна среда над 200 мкг./куб.м. „Зелен билет“ може да бъде закупен от пунктовете на Център за градска мобилност, касите на Столичното метро, както и от водачите на превозните средства на градския транспорт и чрез мобилното приложение  С цел стимулиране използването на градския транспорт Столична община създава организация и за безплатно паркиране в буферните паркинги към линиите на метрото, за всеки, който ползва градски транспорт този ден. Безплатните паркинги са разположени по линиите на метрото на бул. “Цариградско шосе“, бул. “Черни връх“, бул. “Ломско шосе“, бул. “Александър Малинов“ и на бул. “Драган Цанков“. Призоваваме гражданите, които се отопляват на твърдо гориво при възможност да преминат на алтернативно отопление. Продължават проверките за източници на замърсяване на въздуха в строителни обекти, пунктове за вторични суровини, автомобилни сервизи, както и за нерегламентирано изгаряне на отпадъци. На сайта https://air.sofia.bg гражданите имат възможност да се информират в реално време за измерваните стойностите на ФПЧ и прогнозите за следващите два дни.", "date": "2019.12.20", "title": "Столична община пусна \"зелен билет\" за градския транспорт "}
{"url": "https://www.monitor.bg:443/bg/a/view/v-sofija-se-jaljat-za-chistotata-v-kustendil-ot-karuci-i-muzika-183935", "text": "Оплаквания, свързани с чистотата и управлението на отпадъците, са най-честите сигнали, които софиянци са пускали до Столичния инспекторат (СИ) от началото на годината до края на ноември. Това показва справка за неспешните сигнали, получени в оперативния център на контролното звено, предоставена на „Монитор“. От нея става ясно, че на ден средно по 278 души звънят до инспектората, като от началото на годината обажданията са 92 935. По-голямата част от тях обаче нямат отношение към работата на звеното. Подадените и отработените от служителите на инспектората сигнали са 28 918, от които 16 130 са свързани с чистотата. На второ място столичани се жалят от паркирането по тротоарите и в тревните площи, като общо сигналите са 4054. От тръби, шахти или друга техническа инфраструктура на „Софийска вода“, „Топлофикация“ и останалите експлоатационни дружества жалбите са 2053. Недоволство за транспортната инфраструктура пък са заявили 1190 души. Не са малко и комичните обаждания, с които се сблъскват диспечерите на дежурните телефони. „Имали сме случаи, когато гражданин ни се обажда, за да каже, че жена му ражда, и иска от нас да му осигурим екип. Други пък ни съобщават, че се развеждат, и искат помощ от нас“, разказа началникът на отдел „Оперативен център с мобилни групи“ към СИ Радослав Лазаров. Той сподели също, че се е обаждал човек и с молбата премиерът да бъде предупреден, че се готви атентат срещу него. Друга жена пък пожелала улиците „Врабча“ и „Париж“ да бъдат прекръстени, защото името на едната идвало от врабче, а другата не можело да се казва така, тъй като не сме били във Франция. От своя страна шефът на инспектората Веска Георгиева заяви, че все повече хора им се доверяват, защото виждат реално откликване на проблемите им. Хората във Варненско се оплакват основно от нарушаване на правата им на потребители, сподели при последното си гостуване в града националният омбудсман Диана Ковачева. Най-често сигналите са и касаят ВиК услугите, завишените сметки и лошото качество на водата, както и на електроснабдяването, топлоснабдяването и услугите на мобилните оператори. Голяма част от оплакванията на хората са и за съдебни казуси, които продължават с години, без да се постигне крайно решение. Има постъпили жалби и за нарушаване на трудови и социални права, както и на правото на здравеопазване и образование. Все повече варненци се обръщат и към прокуратурата с искане техни близки или съседи да бъдат настанени за лечение в психиатрия. От районния съд отчитат ръст на подобни дела. В повечето случаи жалбите се подават от съседи срещу хора, които живеят сами и никой не се грижи за тях. Друг акцент са глутниците агресивни и бездомни кучета, които тормозят хората в крайните и близките до вилните зони квартали. Те се жалват, че кучетата нападат и са опасни. Жители на крайните квартали във Варна се оплакват и от недостиг на градски автобуси. Според тях автобусните спирки са празни, защото линиите на градския транспорт не са удобни на хората. дежурния телефон на общинската администрация в Дупница, установи проверка на „Монитор“. Най-честите оплаквания на моменти будят и смях сред работещите в администрацията. Сред колоритните жалби попадат „постоянният лай на кучето на съседа“, „комшията използва чужди кофи за боклук“ или пък „клоните от дървото на съседа ми пречат, правят ми сянка“. „Най-честите сигнали обаче си остават тези за кастрене на клони, като всяка година постъпват между 80 и 120. Всички сигнали се обработват, приемат и подават към съответния отдел. В зависимост от сигнала се преценява дали е от компетенцията на общината, или е насочен към дейността на друга институция“, обясни говорителят на кметството Христо Апостолов. Той не скри и факта, че най-често сигнали се подават в социалните мрежи. За разлика от Дупница в Кюстендил рекорд по сигнали държат каруците. Кюстендилци са подали 28 сигнала на горещия телефон, като основно недоволството е, че пречат на свободното движение на автомобили или са предпоставка за ПТП. Сред несгодите, от които се жалват местните жители, са силна музика – 23 сигнала, следвани от бездомни кучета и котки - 22. Общо сигналите на горещия телефон на администрацията от началото на годината до този момент са 219, уточниха още от кметството. Община Добрич пък общува с гражданите чрез Фейсбук страницата си, като периодично ги призовава да сигнализират за нередности. За 2019 г. до момента виртуалните приемни са 40. Обработени са 650 сигнала. На електронния модул „Подай сигнали за нередност“ сигналите до момента са 517. На работно място в Центъра за услуги и информация са регистрирани 1599 писмени и 280 устни. Сигналите, които се получават, са предимно инфраструктурни – ремонт и рехабилитация на уличната мрежа, улично осветление, облагородяване на междублокови пространства, изграждане на детски и спортни площадки.", "date": "2019.12.20", "title": " В София се жалят за чистотата, в Кюстендил от каруци и музика (ТЕМАТА)"}
