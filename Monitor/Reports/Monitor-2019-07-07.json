{"url": "https://www.monitor.bg/bg/a/view/roditelite-na-pochinalata-ot-levkemija-gabi-pak-osydiha-mz-za-100-000-leva-169828", "text": "Родителите на починалата от левкемия поради отказано финансиране за лечение в чужбина Габриела Йорданова на 5г. от Русе – Петър и Росица, осъдиха повторно Министерството на здравеопазването (МЗ) и Националната здравно-осигурителна каса (НЗОК) за общо 100 000 лева. Решението на състав на административния съд в Пловдив с председател Мариана Михайлова отпреди дни е второ,  след  като през 2016г., Върховният административен съд (ВАС) отменил първото поради нередовности в исковата молба и върнал делото за повторно разглеждане в Пловдив от друг състав на същия съд. Делото, което родителите на Габи завели срещу МЗ и НЗОК, като правоприемник на Фонда за лечение на деца, който пък частично е наследил дейността на център „Фонд за трансплантации” е по Закона за отговорността на държавата и общините и по Закона за защита от дискриминация. Случаят с починалата от остра левкемия Габи е показателен, тъй като заради забавяне и последвал отказ за финансиране на лечението в чужбина, момиченцето умира. 5-годишната Габриела Йорданова починала на 3 септември 2012 г. в Италия след направена операция по присаждане на костен мозък. Детето все пак заминало в чужбина, но благодарение на даренията на стотици българи. Заради чиновническия отказ за финансиране, момиченцето отишло твърде късно в Италия и лекарите там не успели да го спасят. Мотивът за отказа за държавно финансиране на лечението бил, че Габи има по-голяма сестра и че между двете деца има пълна съвместимост. Така че операцията можела да се направи и в България. В същото време обаче от фонда дали пари на две други болни деца за лечение в чужбина, въпреки че случаите им били аналогични с този на Габи. След смъртта на детето си родителите завели дело за дискриминация, което спечелили. По време на второто дело в Пловдив била разпитана бабата на починалата Габи. Тя разказала, че внучка й била родена през 2007г. и когато била на годинка и половина се разболяла от остра лимфобластна левкемия. Била подложена на химиотерапия, но през 2011г. получила рецидив. Бабата се грижела за по-голямата сестра на Габи, докато майката била в болница с по-малкото дете, а бащата нон стоп карал такси, за да изкара пари. Според бабата мъките на родителите да гледат как гасне детето им и да не могат да му помогнат, били огромни. След смъртта на Габи се разболял и баща й, който дори изпаднал в кома, се казва в показанията на бабата. Решението на Административния съд в Пловдив не е окончателно и може да бъде обжалвано пред ВАС.", "date": "2019.07.07", "title": "Родителите на починалата от левкемия Габи пак осъдиха МЗ за 100 000 лева"}
{"url": "https://www.monitor.bg/bg/a/view/da-si-strugar-ne-e-na-moda-169878", "text": "В България има недостиг на около 25 хиляди работници за тежката промишленост и индустрията, съобщават от националната браншова организация. Числото изглежда доста фрапиращо и стряскащо, но по-любопитното е, че всъщност недостигът не е толкова на високоспециализирани технически и инженерни кадри в висше образование, а на работници със завършено средно образование. Или иначе казано на по-простичък език, и в индустрията е като в повечето области на родната ни промишленост: вожд има, ама няма индианец, който да работи. За никого не е тайна, че от четвърт век, ако не и от доста по-отрано, бачкаторските специалности не са сред най-долюбваните нито от учениците, нито от техните родители. По време на моите детски години имаше една идиотска традиция, който има рожден ден да бъде поздравяван от останалите си съученици в клас с пожелания какъв да стане като порасне. И се започваха едни такива умилителни пожелания: „Да станеш тракторист, комбайнер, стругар, работник.” Е, тук-там имаше и пожелания за лекар и космонавт. А да ти пожелаят да станеш учител пък направо си беше смъртна обида. И тогава, и сега малко деца обичаха учителите. Тогава децата обикновено пожелаваха на съучениците си професиите на своите родители, с които се гордееха. Особено пък ако черно-белият портрет на мама или тате гледаше през стъклото в алеята на ударниците, изпълнили петилетката за три години, изтипосани на главната градска улица. То беше гордост, то беше чудо!!! Днес да пожелаеш на ученик да стане стругар, фрезист или заварчик, си е направо яка подигравка. За която можеш да получиш едно дясно кроше я от ученика, я от родителя му. Какви стругари, какви 5 лв.? Мечтите на съвременната младеж са коренно различни от нашите някога. Толкова различни, колкото е разликата между „Лада Нива” до „Порше Кайен”. Днес повечето от младежите на глас споделят, че мечтаят да завършат добро образование, за предпочитане в чужбина и да станат адвокати, мениджъри, финансисти, икономисти, имиджмейкъри и мърчъндайзъри. Впрочем така и не разбрах и до днес какво точно работи последният от изброените. Да пожелаваш и да предлагаш на днешната младеж, мечтаеща за мезонети, джипове, лимузини, яхти и плеймейтки, работа като стругар и фрезист, е... как да го кажа по-безобидно. Все едно да пожелаеш на Неймар да рита в „Ботев” Враца. В последните години младежите започнаха вече да се мръщят на специалности като „Право“ и „Икономика“, даващи им професии с костюми и бели якички. А да им говориш за реализация като цехов работник, който по 8 часа на ден ще слуша грохота на машините и ще напуска работа с омазани ръце, си е направо подигравка. И нека онези интелектуалци, които се скъсват да обясняват, че срамна работа няма, да си зарежат меките столове и бюрото с компютъра и да се пъхнат в един завод да побачкат - не много, само десетина дни, пък тогава да ги видим дали няма да запеят друга песен. Срамна работа може и да няма. Ама има тежка физическа работа. Която ако в добавка не е и достатъчно добре заплатена, хич не ми я хвали.", "date": "2019.07.07", "title": "Да си стругар не е на мода "}
{"url": "https://www.monitor.bg/bg/a/view/glad-za-shloseri-i-strugari-pompa-mehanoparalelkite-temata-169887", "text": "Гимназистите от специалност „машинни системи с цифрово и програмно управление“, които след като завършат, придобиват квалификация за машинен техник, ще могат да запълват липсите на стругари и шлосери, обясни пред „Монитор“ зам.-образователният министър Таня Михайлова. Броят на машинните специалности е вдигнат рязко, за да запълни гладът за кадри в направлението. Докато за целия гимназиален курс (от 8-и до 12-и клас) през тази учебна година имаше малко над 800 ученици, следващата учебна година освен тях само в 8-и клас могат да бъдат приети още около 600. Общо са заложени в план-приема за учебната 2019/2020 г. От тях 15 са с дуално обучение (чрез работа), докато за изминалите години те бяха общо 25. Все още не е ясно колко ученици са кандидатствали и ще бъдат приети в тази паралелка, но тя може да стартира и като маломерна. Като една от „Машини и системи с ЦПУ“ е една от общо 57-те специалности, включени в списъка с професии с очакван недостиг от специалисти на пазара на труда и като такава пожелали да учат в нея. Това означава, че ако бъдат сформирани всички заложени в план-приема паралелки, броят на гимназистите от това направление ще се увеличи с над 300. Той може да скочи на 600, ако в тях бъдат записани по средно 23-ма ученици. Общият недостиг на специалисти от сектор „машиностроене“ е 25 000 души, заяви изпълнителният директор на Асоциацията на индустриалния капитал в България (АИКБ) Добрин Иванов. Толкова души с инженерно-техническо и техническо образование са необходими за запълване на недостига на кадри. Търсенето на специалисти обаче не е разпределено равномерно и средно-техническият персонал (среднисти) има по-големи дефицити отколкото при висшистите. „Липсват инженери и агрономи, но със сигурност липсват повече кадри, които нямат висше образование. Имайки предвид, че към тази група спадат шлосерите и заварчиците, те са може би заяви Иванов. В професионалните гимназии учениците имат и предмети като шлосерство и заваряване и ще бъдат компетентни и по тези области“. Според изпълнителния директор на АИКБ след кратък допълнителен курс учениците, които са обучавали в специалност „машинни системи с цифрово и програмно управление“, ще могат да заемат и местата на шлосери и заварчици. обаче едва ли ще остави завършилите направлението без работа. „Гимназистите, които завършат специалността „машинни системи с цифрово и програмно управление“ няма да останат без работа. Те няма да бъдат безработни, така че да заемат и длъжности, които не са точно по тяхната специалност, тъй като е особено остър недостигът и в тяхното направление.“, коментира още Иванов. Разликата между машинните техници, стругарите и шлосерите не е в заплатите, а във физическата натовареност. В при трите професии възнаграждения са близки и значително по-високи от средната работна заплата в страната, но автоматизацията на работното място е на различно ниво. „Машинни системи с цифрово и програмно управление“ е тъй като машината, на която се работи, е с цифрово програмно управление. „Тя е по-скоро за програмисти и софтуерни инженери, а не толкова за машинни оператори“, обясни Иванов. Струговете стават все по-автоматизирани, но шлосерът все още трябва да залага на повече ръчен труд. „За стругарството и заваряването мисля, че машините са модерни и облекчават труда на работника“, каза още изпълнителният директор на АИКБ. ", "date": "2019.07.07", "title": "Глад за шлосери и стругари помпа механопаралелките (ТЕМАТА)"}
{"url": "https://www.monitor.bg/bg/a/view/smjana-na-vlastta-v-gyrcija-169889", "text": "След преброяване на 10 процента от бюлетините дясноцентристката Нова демокрация води пред досега управляващата СИРИЗА с малко над 8 процента от гласовете, съобщи АНА-МПА. Това показват данните, обявени от компанията Сингюлар Лоджик, която е натоварена от гръцкото правителство да събира и представя изборните резултати. Според представените данни Нова демокрация получава 39,8 процента от гласовете и 158 места, които й осигуряват абсолютно мнозинство в 300-членния гръцки парламент. С 31,6 процента от преброените бюлетини СИРИЗА ще има 86 депутати. Следват Движението за промяна с 8,3 процента и 23 депутати, Гръцката комунистическа партия с 5,3 процента и 14 депутати, Гръцко решение с 3,7 процента и 10 депутати, МеРА25 с 3,4 процента и 9 депутати, а Златна зора получава 2,9 процента и не влиза в парламента. Лидерът на Нова демокрация Кириакос Мицотакис ще положи утре по обяд клетва като министър-председател на Гърция, след като партията му спечели убедително днешните парламентарни избори в Гърция, съобщи АНА-МПА. След това в резиденцията на премиера Мицотакис ще приеме поста от досегашния министър-председател Алексис Ципрас. Ципрас се е обадил по телефона на Мицотакис и го е поздравил с голямата изборна победа.", "date": "2019.07.07", "title": "Смяна на властта в Гърция "}
{"url": "https://www.monitor.bg:443/bg/a/view/9-metrov-kryst-zakrilja-s-stambolijski-169888", "text": "Православен кръст с височина 9 метра ще закриля хасковското село Стамболийски. Кръстът е уникален защото само на метри от него се намира местната джамия. Идеята за кръста е на мъжете от местната ловна дружинка. Те събрали около 10 хиляди лева за да изработят и поставят на фундамент християнската светиня. На плоча във фундамента са изброени имената на всички дарители, като в началото на списъка са инициаторите Иван Златев и Кирил Нанев. Специално осветление ще помага той да се вижда от далеч и през нощта. Кръстът е завършен още преди Великден. Миряните изчакали храмовия празник на селото Голяма Неделя, за да го осветят. Светинята беше осветена от хасковския духовник отец Златко. Приготвени бяха и три казана курбан за здраве. Специален гост на тържеството беше и кметът на Хасково Добри Беливанов.          ", "date": "2019.07.07", "title": "9-метров кръст закриля с. Стамболийски"}
{"url": "https://www.monitor.bg:443/bg/a/view/chlenskijat-vnos-v-gerb-spored-posta-obzor-snimki-169868", "text": "Членският внос в ГЕРБ ще бъде увеличен според позицията в партията. Това обяви премиерът и лидер на партията Бойко Борисов в изказването си пред делегатите на Националното събрание на ГЕРБ в НДК. Той заръча на Изпълнителната комисия да обмисли кой колко членски внос да плаща, който в момента е 2 лв. годишно. „Всеки на по-висок пост ще плаща повече, защото има по-голяма заплата“, обяви Борисов и допълни, че ръководните позиции, които се заемат, са благодарение на ГЕРБ. Пенсионерите и студентите пък според него трябва да останат със същия членски внос. „Ако искаш да си партиен член, ако душа и сърце сме в ГЕРБ, както казвате - дали е лев или два, това дава възможност за чистота и прозрачност“, обърна се Борисов към делегатите и каза, че партията в момента има 90 хиляди членове. Увеличаването на членския е внос е във връзка с промените в Закона за бюджета, с които по предложение на управляващите, партийната субсидия падна от 11 на 1 лв. Борисов коментира тезата на БСП, че с рязкото орязване на държавните пари за партиите се стреми да се смачка опозицията преди местните избори. \"Победихме ги и със субсидия\", отсече премиерът и нарече социалистите коварни, защото не са казали колко пари искат да бъде субсидията. След референдума, иницииран от Шоуто на Слави, по думите му всички гледали към ГЕРБ, защото партията като реши нещо, го прави. „БСП не казват колко искат да е субсидията. Но 2,5 млн. души заявиха, че искат да е 1 лв. и ние приехме тяхното предложение“, припомни Борисов. Пред висшия форум на партията лидерът на ГЕРБ изтъкна, че нямат конкуренция относно направеното от тях в последните години. „Преди 10 години беше достатъчно да кажеш, че бул. „Витоша“ ще стане пешеходна зона, за да се зарадват хората. Че ще има естакада на Лъвов мост, на Семинарията, че по магистрала „Струма“ ще се ходи, но всичко това вече е факт и трябва да ставаме още по-добри“, категоричен бе Борисов и допълни, че иска хората да виждат как тракторите и багерите работят, защото ГЕРБ са доказали, че може да строят. От думите му стана ясно, че направените неща лесно се забравят, а младите дори нямало да помнят „джиповете на мутрите по Витошка“. „Доказахме, че можем да подобряваме инфраструктурата и затова хората са търпеливи към нас. Те знаят, че в това отношение никой не може да се сравни с нас. Толкова много направихме през последните 10 години. Сега строим усилено „Хемус“ и двата лота за пътя към Монтана. Следващия месец започва ремонтът на отсечката на Околовръстния път между „Младост“ и АМ „Тракия“, каза още Борисов. Признание за строителството Борисов получил и от тенисиста ни Григор Димитров. Лидерът на ГЕРБ коментира още и изсветляването на икономиката. В борбата с контрабандата на цигарите той обяви, че сме световен пример как трябва да се действа. Тази година пък очакванията са БВП да достигне 116-120 млрд. лв. Борисов засегна и българското Председателство на Съвета на ЕС, като поздрави Лиляна Павлова за успеха му. По думите му по това време сме се нагърбили с най-трудната задача, а именно развитието на Западните Балкани. Като безспорен успех той изтъкна и предстоящото догодина председателство на „Берлинския процес“. Партия ГЕРБ получи и поздрав от лидера на ЕНП Жозеф Дол. Във видеообръщание той обяви, че Борисов е от доайените на европейската политика. Той похвали и еврокомисаря ни Мария Габриел и кмета на София Йорданка Фандъкова. По думите му Габриел е придвижила изключително много цифровизацията и е осигурила безплатен интернет в общините. 1046 делегати на Националното събрание на ГЕРБ подкрепиха оставката на Цветан Цветанов от всички ръководни постове в партията. 10 бяха против, а 11 се въздържаха. Така Бойко Борисов остава с двама заместници в партията - кметовете на София и Бургас Йорданка Фандъкова и Димитър Николов. Промени бяха гласувани в Изпълнителната комисия. От нея освен Цветанов беше извадена и Румяна Бъчварова, заради заминаването й в Израел, където ще бъде посланик. На тяхно място влизат шефката на Народното събрание Цвета Караянчева и областният координатор на партията в Силистра Тодор Тодоров. От своя страна премиерът и лидер на ГЕРБ Бойко Борисов заяви, че за него е труден ден. Цветанов си остава партиен член. Да не я коментираме повече тази тема, защото е болезнена. ГЕРБ показа, че е дисциплинирана партията”, каза Борисов. Той направи сравнение с конгреса на БСП, на който лидерът на социалистите Корнелия Нинова си оттегли оставката. “Представяте ли си колко би било забавно, ако оттегля оставката на Цветанов, както направиха БСП. Да се види разкликата между партиите”, изтъкна Борисов. Минути след гласуването на оставката му Цветанов заяви пред журналисти, че работи по създаването на евроатлантически център по анализи и сигурност. Той уточни, че в момента юристи подготвят необходимото за създаването на центъра. “Плановете ми са да бъда по-често със семейството си, което бях лишил от това през всичките тези години”, изтъкна Цветанов. Бившият втори в ГЕРБ заяви, че е лоялен човек и сподели, че през времето, в което е бил в оставка, се е чувал с Борисов и няма неизяснени неща между тях. Той не пожела да коментира организационни въпроси, а само лаконично заяви „като минат изборите, ще се правят сравнения“. Етична комисия ще следи дисциплината в партията, съобщи лидерът на ГЕРБ Бойко Борисов. Предвижда се тя да отговаря както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания. „Когато получаваме на Фейсбук или на страницата ни сигнали, първо ние да си проверим. Има МВР, прокуратура, но това си е тяхна работа. Но първо ние да си знаем, да проверим дали е вярно“, обясни Борисов и припомни, че на предишната конференция е говорил за сини и червени лампички, но някои от членовете не са го разбрали. „Не ме разбраха и тези с къщите за гости. Не ме разбраха и други. Не ме разбраха и в Пловдив въпросният кмет. Няма да има милост за никого, защото иначе партията няма да съществува. Ключовата дума е справедливост“, категоричен бе Борисов. Комисията ще следи за самозабравяне в партията, защото когато хората усещат волности, партията ще загине. Лидерът на ГЕРБ коментира и предстоящия местен вот като, пак повтори, че ще чисти изоснови структури, но този път даде за пример само плевенската организацията. По думите му в областта е направено толкова много, но само защото няколко човека са се възприели като тартори, партията е загубила изборите. Той призова местните ръководители да си огледат хората и да се прецени къде ще се правят промени. Борисов поиска и срещи с хората извън ГЕРБ, за да се чуят и те какво мислят за кметовете и общинските съветници. „Не трябва заради местни феоадали да спираме успешни хора да влизат в партията. Ние трябва да се обновяваме“, каза Борисов.", "date": "2019.07.07", "title": "Членският внос в ГЕРБ според поста (ОБЗОР+СНИМКИ)"}
{"url": "https://www.monitor.bg:443/bg/a/view/vynshno-vika-poslanika-na-syrbija-zaradi-kosovo-obzor-169865", "text": "По разпореждане на вицепремиера и министър на външните работи Екатерина Захариева посланикът на Сърбия у нас ще бъде извикан в понеделник в Министерството на външните работи (МВнР). Повод за това са груби нападки на сръбския първи вицепремиер и външен министър Ивица Дачич във връзка с изказване на премиера Бойко Борисов за независимостта на Косово. След като бе обявено, че външно вика посланика на Сърбия, Белград отвърна със същото - призова български дипломат да се яви за изясняване на ситуацията. Външният министър Екатерина Захариева вече заяви,че България няма да търпи такива емоции, защото е неприемливо министър да се обръща така към премиер и го призова да се извини. \"На Балканите оста винаги е била Атина-Белград, София промени това и затова моят приятел Ивица реагира така - яд ги е малко\", заяви в неделя Борисов. Той обясни, че по време на своето европредседателство България е избрала най-трудната задача - Балканите - място на войни и раздори във всяка сфера. „На Балканите завистта винаги е била едно доста силно изразено качество. Но ние за нашите братя сърби ще работим, ще помагаме. Неслучайно догодина октомври ще ние е готова и магистралата с Белград\", заяви още Борисов. И продължи, като пак се обърна към Захариева: \"Не ти дадох да подскочим или да реагираме силно не за друго, а защото разбирам сърбите колко ги боли за Косово. Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион, не само за тях. Колкото и да е болезнено, там трябва да се вземе окончателно решение. Това е като камъчето в обувката - не го ли извадим, не мине ли, колкото и да си говорим за инфраструктура, дигитална свързаност - няма как\". \"На Балканите за пореден път показваме колко много емоции има в политиката. Иска ми се да има повече разум. Не мисля, че такива изказвания са продуктивни. Ние сме \"за\" добросъседски отношения и не търпим такива емоции. Не е приемливо по този начин да се обръща външен министър към премиер\", коментира пък самата Захариева. От МВнР уточняват, че по време на разговора със сръбския посланик щяла да бъде припомнена подкрепата до момента на България за европейската интеграция на Сърбия. От българска страна щял да бъде повдигнат въпросът как такива изказвания от партньорите ни в Белград се отразяват на добрите българо-сръбски отношения. Междувременно косовският премиер Рамуш Харадинай благодари на българския си колега Бойко Борисов за принципната му позиция по отношение на Косово и неговото право да бъда част от европейското семейство, съобщи косовската телевизия РТК. По повод срещата на върха ЕС-Западни Балкани в Познан в рамките на Берлински процес, която се състоя в петък, Харадинай каза, че Косово е важна част от Берлинския процес и приветства решението България и Северна Македония да поемат председателството на процеса през 2020 г.", "date": "2019.07.07", "title": "Външно вика посланика на Сърбия заради Косово (ОБЗОР)"}
{"url": "https://www.monitor.bg:443/bg/a/view/pylnjat-hotelite-po-moreto-s-oferti-v-poslednija-moment-169873", "text": "Отстъпки до 30 на сто с оферти в последната минути предлагат почти всички черноморски хотели за почивки през лятото. Липсата на достатъчно ранни резервации, отлива на туристи от Русия и Германия, активизирането на преките ни конкуренти като Турция, Гърция и Египет, са причина повечето места за настаняване да останат с много празни стаи дори и през силния летен сезон. След три успешни години за родния туризъм, настоящата е кризисна, отчитат от Варненската туристическа камара. Към този момент обаче e рано да се прогнозира колко ще бъде спадът в края на сезона. Най-сериозен е спадът от Германия. Големите оператори сочат, че при някои спадът е 15%, при други над 20%, което означава около По северното черноморие засега повече страдат курортните комплекси, докато в самия град Варна дори определят сезона като добър. На юг, в Слънчев бряг, най-големият ни черноморски курорт, също още има свободни стаи, макар вече да сме в разгара на лятото, което тревожи бранша. Браншът твърди, че все още има контингент за запълване, като обикновено по това време на годината хотелите са продадени. На пръв поглед хората в момента са много. Но реално тълпата, с която не можеш да се разминеш на улицата вечер, и липсата на място дори за хавлия на плажа, са останали в миналото. Националните курорти като Слънчев бряг, Златни пясъци и Албена да бъдат разделени на зони – за забавление и за семеен туризъм. Това е идея, която ще залегне в промени в Закона за туризма, които Министерството на туризма ще внесе до месец. в която дискотеките да работят през цялата нощ. За това настояват от Българската асоциация на заведенията. Според депутата от Обединените патриоти Валери Симеонов, който е в основата на Закона за шума, зонирането е невъзможно, тъй като курортите са изградени още по времето на социализма като семейни. От Министерството на туризма пък предлагат с решение на местната власт да се определя в националните курорти до колко часа да се вдига шум. \"Големите туроператори работят изключително сегментирано, затова когато говорим само и единствено за национално курорти, да има зониране, за да се предлагат по-целево туристическите продукти, предложи министърът на туризма Николина Ангелкова.", "date": "2019.07.07", "title": "Пълнят хотелите по морето с оферти в последния момент"}
{"url": "https://www.monitor.bg:443/bg/a/view/veterinari-na-krak-zaradi-signali-za-umreli-kravi-na-plajove-169877", "text": "„Предстои проверка, свързана със сигнали за 3 - 4 умрели крави на плажовете край Обзор и Ахтопол. Тези сигнали са действителни. Работим добре с Община Царево, така че експедитивно се справяме с проблема. Дезинфекцираме и местата. В понеделник ще проверим в Морска администрация по този случай“. Това каза д-р Георги Митев, директор на регионалната структура на Агенцията по безопасност на храните, цитиран от „Фокус“. На ден получаваме по около 10 - 18 сигнала, свързани с храните и животинските продукти“, добави той. Според Митев все повече сигнали се получават в Областната дирекция по безопасност на храните, повечето от които са неверни. „Това е радостно за нас, но ние проверяваме всеки един от тях. Лятото е спокойно. Регистрацията на новите и на сезонните обекти приключи и в момента текат и проверките“, отбеляза д-р Митев. Той добави, че един от получените фалшиви сигнали е свързан с това, че по пътищата в областта нерегламентирано се продава риба. „Редно е да се знае, че има един регламентиран бус по пътя за Созопол, всички други са нерегламентирани. Нашите колеги проверяват ежедневно – сутрин, обед и вечер. Към момента няма информация за други такива продавачи на риба“, каза още д-р Митев. Той добави, че Областната дирекция разполага с достатъчен капацитет от специалисти, които да извършват проверките.“, каза още д-р Митев.", "date": "2019.07.07", "title": "Ветеринари на крак заради сигнали за умрели крави на плажове "}
{"url": "https://www.monitor.bg:443/bg/a/view/3d-dentalna-medicina-v-novija-nauchen-institut-na-mu-plovdiv-169885", "text": "Съвременни технологии в денталната медицина, сред които са използването на лазери и 3D принтирането, ще бъдат прилагане в новия Научноизследователски институт в Медицинския университет в Пловдив. Това става ясно от мотивите към проекта за създаването му, публикувани за обществено обсъждане. Научноизследователският институт е замислен като основно звено на ВУЗ-а, в което да се провеждат и следвания в областта на молекулната и регенеративна медицина, транслационната невронаука, иновативните диагностични подходи, детското развитие и безопасност на пациента в хирургията, химикофармацевтичните иновации в персонализираната медицина. Той има за цел да обедини изследователската дейност в съществуващите в МУ-Пловдив четири факултета - медицинския, по дентална медицина, фармацевтичния и по обществено здраве, Медицинският колеж и Департаментът за езиково и специализирано обучение, става ясно още от мотивите към проекта. По този начин щяло да се осигури по-високо качество на научните изследвания, да се създаде възможност за иновации, а научното сътрудничество с други организации в страната и чужбина да бъде развито. Новото научно звено ще се управлява от директор и научен съвет. Предвижда се структурата му да бъде организирана по изследователски направления. Във всяко от тях ще се формират научни групи-екипи от изследователи, създадени за определен период от време с цел изпълнение на конкретни научни проекти. Не се предвижда в института да се провежда обучение на студенти по специалности от акредитирани от висшето училище професионални направления и специалности. Дейността на новото звено ще се финансира със средства от бюджета на висшето училище, постъпления от международни и национални програми за финансиране на научни проекти, без да оказва въздействие върху държавния бюджет. Предложението на просветния министър Красимир Вълчев за откриване на института е въз основа на решениe на Академичния съвет на висшето училище от 28.3.2019 г., когато е приет и проект на Правилник за устройството и дейността на новото звено.", "date": "2019.07.07", "title": "3D дентална медицина в новия научен институт на МУ-Пловдив"}
{"url": "https://www.monitor.bg:443/bg/a/view/5-litra-alkohol-v-osnovata-na-ubijstvoto-na-jordan-169826", "text": "Общо към 5 литра изпит алкохол стоят в основата на убийството на 56-годишния Йордан Иванов, който бе намушкан с кухненски нож в корема на 25 юни вечерта в дома си в Пловдив. Задържана за зверството бе дългогодишната му приятелка Мариана Христова Пейкова, за която съседи и познати свидетелстват колко е била агресивна след употреба на спиртни напитки. Йордан и Мариана живеели от 16г. заедно в жилище на приземния етаж в кооперация на ул. „Братия” 8 в Пловдив. Съжителстването им било съпроводено от честа употреба на алкохол, а пиянствата – от бурни скандали. Според съседи и познати именно Мариана стояла в основата на кавгите, защото, когато Йордан бил сам, бил много кротък и разбран. Във фаталната вечер на убийството двамата пак се скарали жестоко. Преди това обаче изпили 2 литра спирт, който бил разреден с 1 литър вода. Тези 3 литра твърд алкохол впоследствие смесили с 2 литра бира. Така двамата изпили общо около 5 литра алкохол, което довело до безпощадната агресия от страна на Мариана. Нощният скандал бил толкова мощен, че братът на Йордан, който живеел на етажа над тяхното сутеренно жилище, се събудил и се преместил в друга стая, за да си доспи. За  какво точно са се скарали, не е ясно, защото и самата арестувана не помни каква е причината за поредния им пиянски конфликт. Той обаче завършил с еднократно забиване на кухненски нож в корема на Йордан. Мариана вкарала острието докрай в корема на любовника си, като на момента изобщо не се усетила с каква сила е замахнала и каква жестокост е сторила. Самият Йордан също бил много пиян, та и той не осъзнал колко сериозно е пострадал. По думите на Мариана, която  след ареста е направила пълни самопризнания, след нападението с нож, двамата изпушили по една цигара и легнали да спят. Затова пред разследващите тя твърдяла, че не е убила умишлено жертвата, че не е разбрала, че го е наръгала толкова дълбоко с ножа. „Вижда се от данните по делото, че жертвата е починала от кръвоизлив в корема, т. е. външно не е имало признаци. Нелогично е лице, което умишлено умъртви друго лице, да си говорят с него, да пушат, да легне да спи с него в едно легло. Това може да направи лице с психични отклонения или закоравял убиец, каквато тя  не е”, пледира в защита на Мариана адвокатът й Петя Терзиева. По думите й Мариана е казала на разследващите, че хора са я виждали с насинени око и лице, но доказателства в подкрепа на тезата, че Йордан е биел приятелката си, не били събирани. На думите й опонира прокурорът по делото за мярката на неотклонение на Мариана, според когото при всеки скандал между любовниците, обвиняемата е бягала при техен семеен приятел или се е криела в местната Католическа църква. Семейният приятел обаче е казал пред полицията, че никога не е виждал Мариана насинена. В същото време монахините от църквата се принуждавали, когато обвиняемата търсела подслон при тях, да викат полиция поради нейната агресивност. „Няма човек, който да не говори, включително нейна приятелка и лицето, на което тя се е доверявала, да не сочат за това, че е агресивна при употреба на алкохол”, казва прокурорът. Той е категоричен, че за това дали Мариана е вменяема или страда от тежко психическо разстройство, ще бъде назначена в най-кратки срокове съдебно-психиатрична експертиза. След убийството Пейкова се е опитала да заличи следите от стореното. Тя е изпрала дрехите си и е пробвала да заличи следите от кръв из кухнята. След това е отишла при въпросния семеен приятел, вместо да се обади на 112 и да отиде в полицията да съобщи за стореното. Признала е и пред него, и пред друга приятелка, че Йордан е починал. Когато разследващите я потърсили по телефона, за да й кажат да се яви в полицията, тя заявила, че се намира в друг град. После изхвърлила мобилния апарат и се наложило наблюдаващият делото прокурор да я обяви за издирване, за да бъде задържана и изправена пред правосъдието. Според държавното обвинение убийството е извършено умишлено, за което говори дълбочината на раневия канал. „Аз не съм знаела, че е починал. На мен ми каза, че е възможно да е починал една негова комшийка”, се молеше пред апелативния съд Мариана Пейкова за по-лека мярка за неотклонение. И тя, и адвокатката й настояваха тази по-лека мярка да бъде „домашен арест”, но поради липсата на постоянен адрес, след като обвиняемата преди време била продала апартамента си, съдът счете, че тя може да се укрие. Така магистратите се съгласиха с представителя на държавното обвинение, че в условията на следствения арест Мариана би могла да се отърси от зависимостта си към алкохола и я оставиха за постоянно зад решетките.  ", "date": "2019.07.07", "title": "5 литра алкохол в основата на убийството на Йордан"}
{"url": "https://www.monitor.bg:443/bg/a/view/djip-zasedna-na-plaj-perla-169884", "text": "Джип заседна на плаж „Перла“ в Приморско. Това става ясно от снимка, публикувана във Фейсбук от журналиста от БНТ Иво Никодимов. На куриозния кадър се виждат няколко мъже, които се опитват да помогнат на шофьора да изкара возилото си от водата. Пред \"Монитор\" концесионери коментираха, че ползват джипове, за да вадят от водата джетовете под наем сутрин и вечер. Реакцията на туристическото министерство не закъсня. От ведомството ще наложат веднага глоба на концесионера на плаж Перла,  допуснал автомобилът да гази пясъка. Ако бъдат установени и други нарушения освен глоба, Министерство на туризма ще прекрати и договора на концесионера, обещават от институцията, под ръководството на Николина Ангелкова. Това е поредна абсурдна ситуация, след като през 2016 г. джип влезе в морето на каварненския залив Болата край село Българево.  ", "date": "2019.07.07", "title": "Тузарски джип заседна на плаж „Перла“ (ВИДЕО)"}
{"url": "https://www.monitor.bg:443/bg/a/view/otravjaneto-na-skripal-se-gotvelo-oshte-v-shvejcarija-169870", "text": "Генерал-майорът от руското военно разузнаване ГРУ Денис Сергеев (известен също под оперативното си име Сергей Федотов), който както сочат разследванията на The Insider и Bellingcat, е бил куратор на отровителите на Сергей Скрипал и дъщеря му в Солсбъри, още преди отравянето двойния руско-британски агент нееднократно е посещавал Швейцария. При това поне два пъти от общо петте си посещения се е засичал с изпълнителите на отравянето с „новичок“ Александър Петров и Руслан Боширов (истинските им имена съответствено са Александър Мишкин и Анатолий Чепига). The Insider и Bellingcat съвместно с швейцарското издание TAMedia са изучили активността на телефона на Сергеев/Федотов и са реконструирали „приключенията му в Швейцария“. В Швейцария Сергеев се е интересувал предимно от седалищата на международни спортни организации, най-вече от Световната антидопингова агенция WADA (през 2016 г. тя бе подложена на хакерска атака, за която Швейцария смята, че е организирана от ГРУ). Освен това според Би Би Си бившият полковник от ГРУ Сергей Скрипал се е срещал в Швейцария с представители на местните спецслужби. „Не можем да изключим, че в Швейцария групата на Сергеев се е опитвала да открие каква информация предава Скрипал на швейцарските служби, и още тогава да са готвели покушение срещу него“, пише The Insider. Скрипал бе отровен два месеца след последното посещение на Сергеев в Швейцария. По време на това пътуване Сергеев нееднократно се е свързвал по телефона с абонат, известен като „Амир“ (със същия номер Сергеев постоянно държи връзка по време на пътуването си до Лондон през март 2018 г., когато се случи отравянето в Солсбъри). Според разследващите Сергеев е посетил Швейцария пет пъти. Най-любопитно е второто му пътуване, което е осъществено между 29 септември и 9 октомври 2017 г. На 2 октомври той е бил в Лозана, където е бил в района на Федералната политехническа школа, където са съсредоточени множество държавни лаборатории, а на 4 октомври е прекарал няколко часа в района на централата на WADA и Арбитражният спортен съд, като дори е влизал в сградата на WADA. Горе долу по същото време арбитражният съд е разглеждал случая на руската състезателка по скок на височина Анна Чичерова, лишена от медал заради допинг. На 6 октомври в Лозана Сергеев е посетил лекция на бившата посланичка на САЩ в Швейцария Сюзан Левин. Според експерти, запитани от The Insider, бившите високопоставени дипломати представляват голям интерес за разузнаванията. По време на третото пътуване на Сергеев до Швейцария (30 октомври - 9 ноември 2017 г.) там вече вероятно са се намирали Мишкин и Чепига. През това си идване Сергеев е бил в района на ски-курорта Шамони, а преди да напусне страната е посетил руското консулство или е бил в непосредствена близост до него. За четвърти път „шпионското трио“ е отишло в Швейцария през декември същата година: първи е пристигнал Мишкин, след това Чепига, после Мишкин си е заминал, а същия ден е дошъл Сергеев. Той е бил основно в Колони и Олонж-Белрив, където се намират вилите на много богати хора, включително и руснаци. Сергеев остава в Швейцария за Нова година и се завръща в Русия през Франция. В известното си „странно интервю“ с главната редакторка на руската телевизия RT Маргарита Симонян „Петров“ и „Боширов“ разказват, че са ходили няколко пъти до Швейцария и са проучвали пазара за спортни храни, а освен това са посрещнали там и Нова година. В рамките на петото пътуване през януари 2018 г. Сергеев често е говорил по телефона с куратора си от Москва „Амир“.", "date": "2019.07.07", "title": "Отравянето на Скрипал се готвело още в Швейцария"}
{"url": "https://www.monitor.bg:443/bg/a/view/sa-sht-specheliha-ligata-na-naciite-pri-jenite-169886", "text": "Волейболистките на САЩ спечелиха Лигата на нациите за 2019 г. Американките, водени от легендарния треньор Карч Кирали, постигнаха невероятен обрат и след като губеха с 0:2 гейма от тима на Бразилия, успяха да спечелят финалния мач с 3:2 (-20,-22, 15, 21, 13) за 2 часа и 13 минути. За този обрат роля изигра и контузията на бразилската капитанка Наталия по време на втория гейм и селекционерът Жозе Гимараеш не успя да й намери равностойна заместничка. Според статистиката тимът на САЩ има 73:58 точки от атака в този двубой, 11:15 от блокада, 2:3 аса и 21:23 от грешки на съперника. Най-резултатна за шампионките беше диагоналът Андреа Дрюс, левичарката, която заби 33 точки (1 блок). С 15 (2 аса) завърши Кели Робинсън. За Бразилия по 20 точки направиха Габриела Гимараеш - Габи (2 блока, 2 аса) и Лорен Тейшейра (1 ас, 3 блока). САЩ, чиито волейболистки печелят турнира за втори път, взеха и чека за $1 млн. Техният отбор е големият конкурент на тима на България, който отпадна от Лигата за догодина, за олимпийската квалификация за Токио 2020 г. в САЩ от 2 до 4 август. За третото място в Нанкин домакините от Китай победиха с 3:1 (23, 15,-20, 21) Турция и взеха за втори пореден сезон бронзовите медали. В индивидуалните класации най-полезен играч (MVP) стана Андреа Дрюс. В идеалната шестица влязоха: централни - Ана Беатрис Кореа (Браз) и Кели Уошингтън (САЩ); диагонал - Ебрар Каракурт (Тур); посрещачи - Лю Янан (Кит) и Габриела Гимараеш (Браз); либеро - Мегън Къртни (САЩ) и разпределител - Макрис Карнейро (Браз).", "date": "2019.07.07", "title": "САЩ спечелиха Лигата на нациите при жените"}
{"url": "https://www.monitor.bg:443/bg/a/view/podyt-glytna-chistachka-na-kmetstvoto-v-hyrsovo-169851", "text": "23-годишна жена е пострадала при трудова злополука в сградата на кметството в село Хърсово, община Самуил, съобщи говорителят на ОДМВР Разград Илияна Георгиева. Случаят е станал в петък сутринта при почистване на едно от помещенията в селската администрация. Към 9.30 сутринта в РУ на МВР в Исперих постъпил сигнал, че при почистване на една от стаите в кметството на Хърсово е пропаднала млада жена. Подът буквално я погълнал и тя се озовала в мазите. Жената се оплаквала от болки и веднага бил извикан екип на \"Спешна помощ\". Пострадалата била откарана в МБАЛ - Разград, а при преглед там било установено счупване на лумбален прешлен. Незабавно за произшествието била информирана Инспекцията по труда в Разград, сезирана била и Районната прокуратура. По случая било образувано досъдебно производство. Според полицията разследването тече по чл.131, ал.1, точки 4 и 12 от НК. Член 131 визира причиняването на средна телесна повреда на длъжностно лице при изпълнение на служебните му задължения, точка 4 е за причиняване на телесна повреда на бременна жена, а точка 12 визира случаите когато телесната повреда е причинена по \"по хулигански, расистки или ксенофобски подбуди\".", "date": "2019.07.07", "title": "Подът глътна чистачка на кметството в Хърсово"}
{"url": "https://www.monitor.bg:443/bg/a/view/voennijat-budjet-na-sa-sht-16-pyti-po-goljam-ot-tozi-na-rusija-169855", "text": "„Използват ни като пушечно месо. От командването ни обясниха, че отиваме на учение. Нито знаехме къде отиваме, нито защо“. Годината е 2014-та, а признанието е на пленен от украинските сили за сигурност руски войник, предава тогава БТА. Думите му стават достояние на световната общественост, след като украинското командване разпространява видео с разпитите на 10 парашутисти, заловени през август същата година, след като навлизат в територията на Донецка област. Че Кремъл и генералитетът на руската армия използва войниците си като пушечно месо е факт, непроменен от времената на руския цар Петър I. Концепция за използването на „вълни от жива сила“ в „битката срещу врага“, останала непроменена през вековете. Макар и да липсва от напарфюмираните с лицеприятни политкоректни клишета военни доктрини (вече три на брой), приети след разпадането на СССР, концепцията, че за Кремъл животът на военните не е ценност в борбата за господство, продължава да е гръбнак на отбранителната политика на Федерацията, която пръска десетки милиони за пропаганда и демонстрации на сила под формите на паради, но реално Целият свят стана свидетел на последния нагледен пример за това - взрива миналия понеделник на руската атомна подводница АС-12, позната под името „Лошарик“ - секретен проект на руския флот, специализиран в рязане на подводни кабери. При пожара, който според Би Би Си най-вероятно е тръгнал от акумулаторния отсек, загинаха 14 души от екипажа, почти всички – офицери. От информациите, публикувани от Би Би Си и Ройтерс, „Лошарик“ вероятно е бил използван за разузнаване и шпиониране на интернет връзките и е бил стратегически за плановете на Москва проект, което повдига с още по-голяма сила въпросът как изобщо може да се позволи подобен инцидент на борда му. А случилото се далеч не е прецедент. Официалните данни сочат, че за времето от 2000 г. досега, инцидентите с въоръжение на руската армия са се увеличили в пъти спрямо края на предния век, като според черните статистики вече наброяват 50. Една пета от инцидентите са именно с подводници, като черната серия започна с потъването на „Курск“ именно през 2000 година при военноморски учения, при която загинаха 118 моряци. За сравнение статистиките на американската армия показват, че докато инцидентите в руската се увеличават главоломно, то тези в US-редиците намаляват. За последните 5 години със средно 20% (бел.р. по данни на US центъра за бойната готовност), като по едно от направленията – жертви при авиоинциденти, спадът е 100%. На какво се дължи разликата? Обясненията са много, но картината е пределно ясна. Най-очевидната разлика е в размера на военните бюджети, начина им на разходване и най-вече – стратегията на двете държави. САЩ инвестират в обучение и защитно оборудване за войниците си, както и в разработването на въоръжение, позволяващо воденето на военни действия без опасност за живота на армейците им като например безпилотните бойни самолети. В какво инвестира Русия? Данните сочат, че дава превес на пропагандата и демонстрациите на бойна сила като например грандиозните паради за 9 май на Червения площад. Те обаче реално се оказват просто шоу за „заблуда на врага“, защото демонстрацията на сила от телевизионните екрани върви обратнопропорционално на парите, които „Кремъл“ дава за модернизация на същата тази сила. Или иначе казано – Така за 2019 г. според данни сайта за отбранителните способности и инвестициите във военно оборудване на държавите по света Global Firepower, военният бюджет на Русия е 16 пъти по-малък от този на САЩ. Вашингтон ще даде тази година $ 716 млрд. за отбрана и модерни разработки срещу планирани от Москва едва $ 44 млрд. При САЩ увеличението спрямо предната, 2018 г., е с 67 млрд. долара. При Русия тенденцията е обратната – военният бюджет на Федерацията за 2019 г. спрямо предходната 2018 г. е със 17 млрд. по-малко. Миналата година Стокхолмският международен институт по проблемите на мира (SIPRI) обяви, че Русия за първи път изпада от топ 5 на страните в света с най-големи бюджети за отбрана със заделени едва $ 61,4 млрд. за 2018 г. срещу първия в списъка – САЩ с бюджет за същата година в размер на $ 649 млрд. От обявените от SIPRI данни лъсва, че от няколко години насам Кремъл постоянно свива бюджета си за отбрана, модернизация и защита на военните си. Многократно по-големият бюджет за отбрана на САЩ съвсем логично доведе и до Стотиците милиарди, които се изливат ежегодно в привличането на специалисти и реализирането на супер модерни разработки, във въоръжение и постоянната модернизация на техниката, направиха безпрецедентно надмощието на САЩ не само по отношение на запасите от ядрено оръжие и противоракетните щитове, въпреки неспазването на договора за съкращаване, касаещ ракетите за среден и малък обсег, в което Вашингтон обвинява Москва. Най-фрапантно е превъзходството във въздуха, а само по себе си в наши дни, то решава изхода от всеки военен конфликт. Може би най-показателна за изоставането на Русия във военно отношение е Самолетът Су-57, известен като T50, с който Владимир Путин многократно е парадирал, се оказа бутиков пропаганден проект, целящ демонстрация на мускули, също като новите танкове с картонени куполи, които бяха изкарани на червения площад преди дори да бъдат доработени. Всъщност въпросният изтребител, обикалящ и досега само международните авиошоута, трябваше да е конкуренция на американския F-22 Raptor (Хищник), който е на въоръжение в американската армия от далечната 2003 година. Заради супер модерните технологии, които са вложени в него, продажбите на същия Raptor на други страни бяха забранени от Конгреса, а базирането му извън САЩ бе отлагано години наред. И понеже американската военна индустрия е набрала огромна инерция, оставяйки Русия да й диша прахта страната въведе във въоръжение втори изтребител от последното пето поколение-F-35 Lightning (Мълния), който вече доказа качествата си при изпълнение на реални мисии, а поръчките от други държави започнаха да валят една след друга. Същевременно понеже човешкият фактор винаги е бил поставян на пиедестал във военната политика на САЩ, в последните години все повече се говори за заместване не само на разузнавателните, а дори и на бойните самолети от безпилотни машини, което на практика би гарантирало съхраняването на не един или два човешки живота, като все по-усилено се работи по програмите в тази посока. При съпоставка на бойните единици във въздуха пък дори срамна за Русия в буквалния смисъл на думата. Последните данни за 2019 година, публикувани от авторитетния специализиран сайт Global Firepower съвсем очаквано поставят американската армия като сила номер 1, пред руската, като за съпоставката се вземат предвид над 50 фактора-от бюджетите за отбрана, през числеността на военнослужещите и въоръжението, до запасите и територията на самата страна. Според въпросната информация, в момента армията на САЩ разполага с колосалното количество от 13 398 самолета, като от тях бойните са над 5000, от които 2362 са изтребители, а в допълнение може да разчита и на 5760 хеликоптера, от които 971 са бойни. В същото време на въоръжение в Русия са над 4 пъти по-малко самолети, или точно 4078, от които изтребители са 869. Надмощието на САЩ е още по-голямо при хеликоптерите, като руснаците разполагат само с 1458, от които 514 са бойни. Нещо повече, оказва се, че във въздуха руснаците дори отстъпват второто място в класацията, включваща 137 държави , на китайската армия, която има 1222 изтребителя. Териториалното покритие, което осигурява въздушната армада чрез присъствието в Световния океан на най-скъпата екстра във всяка една армия-самолетоносачът, съвсем обезличава руската армия. Тя може да разчита на а именно „Адмирал Кузнецов“, на който дори избухна пожар през 2009 г., отнел живота на член на екипажа. В същото време американският флот има на въоръжение 24 кораба с изтребители на борда. Цялостното надмощие в Океана също е за САЩ. То се допълва от още близо 400 плавателни съда, от които 68 разрушителя, 22 фрегати, 15 корвета, 11 миненосеца, както и американски 68 срещу 56 руски подводници. Друг е въпросът, че с оглед на зачестилите инциденти с руска техника, американските се доказаха и като далеч по-надеждни. Колкото до числеността, едномилионната руска армия отново отстъпва, в този случай с близо 300 хил. щика. Всъщност Русия изпреварва САЩ единствено при броя на танковете си-21 932 срещу 6287, както и със своите около 50 000 срещу 40 000 други бронирани бойни машини и 3860 срещу 1056 ракетни установки. Което е обаче е логично с оглед на доста по-голямата територия на страната. Но както вече стана дума, военната мощ на всяка една държава в наши дни се мери във въздуха. Огромната разлика в бюджетите за отбрана логично води и до огромна ножица в заплащането на военните в двете страни. $ 57,307 на година или $ 4775 печелят средно служителите в американската армия, сочат данни на сайта payscale.com. Военните офицери вземат средно $80,157 на година или . Таванът за тяхното възнаграждение е $117 000 или $9750, докато минималните възнаграждения са от $55 000 или $4538 на месец. Всяка година е предвидена индексация на заплатите. За разлика от тези в руската армия, където за периода от 2012 до 2018 г. индексация е имало само веднъж и чак през 2018 г. беше обявена нова. С нея, средната заплата в руската армия стана 62 000 рубли или $971. За сравнение, само поправката на паважа на подстъпите към Червения площад, заради военния парад за 9 май, струва над $ 80 000 долара на година.", "date": "2019.07.07", "title": "Военният бюджет на САЩ 16 пъти по-голям от този на Русия"}
{"url": "https://www.monitor.bg:443/bg/a/view/lekari-na-syd-za-smyrt-na-rodika-169848", "text": "Двама лекари застават пред Апелативния съд във Велико Търново по обвинение за приничяване смъртта на родилка. Престъплението е извършено през септември 2013 г. в АГ-отделението на областната болница в Габрово. Починалата е Десислава Манолова, която постъпва в отделението и въпреки, че раждането й закъснява и тя се моли на лекарите да и бъде извършено секцио, те отказват. Малко след като майката ражда, бебето умира, а дни по-късно и самата родилка. Проведеното разследване по случая завършва с привличането на съд като виновни за смъртта на родилката бившият вече шеф на АГ отделението д-р Димитър Ангелов и колежката му водила раждането, д-р севдалина Колева. Обвинението срещу тях е, че поради немарливо изпълнение на професията си, представляваща източник на повишена опасност, са причинила смъртта на Десислава Манолова. През 2016 г. съдът в Габрово даде 5 години ефективно на д-р Ангелов и 3 години условно на колежката му. След обжалването апелативният съд върна делото на прокуратурата за ново разследване. През януари 2019 г. окръжният съд в Габрово за втори път се произнесе по случая. Като този път даде две условни присъди от по 3 години с петгодишен импитателен срок. Сега делото за втори път е в ръцете на апелативната инстанция във Велико Търново.  ", "date": "2019.07.07", "title": "Лекари на съд за смърт на родика"}
{"url": "https://www.monitor.bg:443/bg/a/view/azis-njamam-konkurencija-169861", "text": "Кралят на поп-фолка Азис не вижда конкуренция сред колегите си в лекия жанр. Това заяви самият той в интервю пред Нова тв. „Никой не познавам като конкуренция. Това е защото в жанра, в който се изявявам, те правят съвсем съвсем различни неща. заяви певецът. Костинбродският славей уточни, че измерва любовта на хората именно в гледания. Той може да се похвали със значителен брой превъртания на видеата към песните си в YouTube, като хитът „Хабиби“ от 2015 г. има над 87 милиона. Азис проговори и за семейството си. всякакви неща, които могат да те изградят като личност и характер.“, разказа той и допълни, че Рая вече е в пубертета и липсват „лигавщини и глезотии“. Въпреки това, певецът е на мнение, че понякога е самотно да си Азис. „Аз съм забравил какво е да си Васил вече. Той според мен не съществува, някъде умря. До такава степен се преплетох и се оплетох в себе си и работата си, че Васил го свързвам с едно далечно минало, като бившо гадже – много минало... Много Всаковци срещам, но нито един Азис“, категоричен е фолкидолът.", "date": "2019.07.07", "title": "Азис: Нямам конкуренция"}
{"url": "https://www.monitor.bg:443/bg/a/view/polovin-godina-sled-smyrtta-na-laskin-aleks-izlja-dushata-si-169850", "text": "Актрисата Алекс Сърчаджиева написа прочувствена изповед в социалните мрежи, а поводът е навършването на шест месеца от смъртта на нейния любим Иван Ласкин. Звездата от „Господин Х и морето“ предпочита да не говори за покойния си съпруг публично и затова благодари на хората, които са до нея след трагедията. Ето какво написа Сърчаджиева във Фейсбук: Припомняме, че актьорът Иван Ласкин ни напусна на 6 януари.", "date": "2019.07.07", "title": "Половин година след смъртта му: Алекс Сърчаджиева почете Ласкин"}
{"url": "https://www.monitor.bg:443/bg/a/view/shampioni-sme-v-evropa-po-broj-pchelni-kosheri-169856", "text": "България заема едно от челните места по брой пчелни кошери, отглеждани по методите на биологичното земеделие, в ЕС. Това е заявила заместник-министърът на земеделието, храните и горите д-р Лозана Василева при откриване на биопазар в Бургас, съобщиха от ведомството. Василева посочила, че страната ни е най-големият производител на биологично розово и лавандулово масло в света. Тя е отбелязала, че за растежа на сектора в страната допринася и подпомагането на биопроизводството по Програмата за развитие на селските райони (ПРСР 2014 - 2020 г). \"Биопроизводителите имат голям интерес, както към мярката за \"Биологично земеделие\", така и към реализиране на проекти за инвестиции по мерките от Програмата\", казала още Лозана Василева. За територията на Област Бургас са сключени общо 58 договора по ПРСР за подпомагане на биологични производители, на стойност 5.7 млн. евро. Повече от 20 биопроизводители са представили своята продукция на биопазара в Бургас - сушени домати със зехтин, пчелен мед, етерични масла, биовина, био сирена и млечни продукти, тинктура от смокини, сокове от био череши, ябълка и българска роза, както и пресни плодове, зеленчуци.", "date": "2019.07.07", "title": "Шампиони сме в Европа по брой пчелни кошери"}
{"url": "https://www.monitor.bg:443/bg/a/view/samo-50-cheshmi-v-parkovete-v-sofija-169852", "text": "50 чешми има в столичните паркове и градски градини като по-голямата част от тях работят. Това каза директорът на общинското предприятие „Паркове и градски градини“ Милена Васева пред БГНЕС. Основната причина чешмите често да не работят са вандалските прояви. „В парк „Възраждане“ от трите чешми едната е за ремонт. Днес работи, утре не. Макар че има охрана и камери нарушителите рядко се хващат. В градината пред НДК имаме изградени 7 чешми, от тях в момента 1 не работи, тъй като многократно я чупят. Тя се намира в тихия кът. При Южния парк откъм Гоце Делчев направихме чешма с кранче, което не издържа и една седмица. Сега не работи и се чудим какво решение да вземем“, обобщи Васева. Попитана защо години наред, известната като “Чешмата с мечките и пингвините” при езерото с лилиите в Борисовата градина е в окаяно състояние, директорът отговори, че „Тя все още не е възстановена, защото не искаме козметичен ремонт, а цялостен. Искаме да се подмени подземната инфраструктура – канал, вода, захранване с ток, осветление, настилки, стара растителност. В момента за там се разработват по-подробни проекти, за да видим колко средства ще са необходими за цялостния ремонт на зоната. Надявам се догодина да започне ремонтът на чешмата и зоната“, обяви още тя и добави, че навсякъде където се прави реконструкция, се залага изграждането на чешма. Васева даде пример с възстановения Розариум в Борисовата градина, където беше изградена и чешма, която се захранва от Рилския водопровод. Запитана на какво се дължат гьоловете пред съоръженията, тя отговори, че най-често те са в резултат на запушване с всевъзможни предмети от гражданите. „Пред чешмата „6-те чучура“ гьолът е от това, че Изключително трудно е отпушването й когато запушат канала с пластмасови бутилки. Затова непрекъснато мислим какви сифони да поставяме“, разкрива трудностите Васева и добавя, че историческата чешма е била възстановена в автентичния й вид като единствено чучурите са били направени от гранит, но въпреки това вече са били чупени. Директорът на ОП „Паркове и градски градини“, подчерта, че на места не текат всички чучури и това не се дължи на факта, че не работят. Това решение се взима на база натовареността на обекта. По отношение на безконтролното изтичане на водата и не може ли да се поставят кранчета, директорът на предприятието каза, че те вече имат такъв опит и той е показал, че те много бързо стават обект на вандалски прояви. „На повечето места чешмите с кранчета се чупят много лесно и бързо. Вярно е, че Когато се счупи кран водата се излива под силна струя и за кратко време изтича много повече вода, отколкото постоянно течащите. Затова не е сигурно дали с бутоните е по-добре“, мотивира се тя. Стана ясно още, че чешмите извън тези територии са ангажимент на районните кметове. Към днешна дата се чака монтирането на чешмата пред новоремонтирания площад пред църквата „Св. Седмочисленици“.", "date": "2019.07.07", "title": "Само 50 чешми в парковете в София "}
{"url": "https://www.monitor.bg:443/bg/a/view/moshten-start-za-dueta-serena-uiljams-andi-myri-169853", "text": "Очакваният с огромен интерес дует при смесените двойки на \"Уимбълдън\" - Серена Уилямс/Анди Мъри стартира мощно при своя дебют. Американката и шотландецът надиграха безкомпромисно в първия кръг Андреас Миеш (Гер) и Алекса Гуарача (Чили) с 6:4, 6:1. За Мъри това е първи турнир от Големия шлем след смяната на тазобедрената му става Преди мача на смесени двойки той загуби във втория кръг при мъжките двойки с партньор Пиер-Юг Ербе (Фр) със 7:6(4), 4:6, 2:6, 3:6 от хърватите Никола Мектич/Франко Скигор. Въпреки това олимпийският шампион от Лондон'12 и Рио'16 успя добре да се сработи на корта с носителката на 7 титли при жените на двойки, включително и при смесените през 1998 г. и двамата триумфираха за малко повече от час. „Очевидно е, че след загубата на двойки при мъжете по-рано цялата ми енергия бе концентрирана върху този мач, сподели Мъри, който явно си беше върнал доброто настроение. - Това бе едно добро начало, справихме се на ретур и сервирахме отлично.“ На въпрос кой от двамата е бил „шефът“ в двойката, Серена Уилямс отговори: „Е, ние сме отбор, няма „Аз“ в един отбор“. „И двамата сме по-младите брат и сестра в семействата си, така че сме свикнали да ни бъдат „шефове“. Предполагам, че и двамата се редуваме в това отношение“, уточни още Мъри. Във втория кръг те срещат Фабрис Мартен (Фр) и Ракел Атауо (САЩ). Роже Федерер пък постави поредния си рекорд, като се класира за 17-и път на 1/8-финали на \"Уимбълдън\" при мъжете, след като записа победа №350 в \"Ол Ингленд Клъб\". Швейцарецът, поставен под №2 в схемата, се наложи за около 2 часа със 7:5, 6:2, 7:6(4) над Люка Пую (Фр) и за място на 1/4-финалите срещу Матео Беретини (Ит). Жоай Соуса (Пор) пък реши последната загадка вечерта преди почивния ден - кой ще е съперникът на Рафаел Надал на 1/8-финала. Той надигра надеждата на домакините Даниел Еванс с 4:6, 6:4, 7:5, 4:6, 6:4 в мач, продължил 4 часа и 3 минути. Така стигна до своя мач с Матадора.", "date": "2019.07.07", "title": "Мощен старт за дуета Серена Уилямс - Анди Мъри"}
{"url": "https://www.monitor.bg:443/bg/a/view/izrjazvat-seks-scena-ot-igrata-na-igrachkite-video-169845", "text": "Култовата анимация „Играта на играчките“ се раздели с една от сцените си. Става въпрос за вторият филм от поредицата, който излезе на екран през 1999 година. Филмовото студио „Дисни“ изряза кадри, уличени от критиците като сексуално посегателство. В оригиналната версия на „Играта на играчките 2“ има сцена, в която фермерът Смрадливият Пит флиртува със сестрите си, които са кукли Барби. Героят уверява красавиците, че ще им помогне да се изкачат по кариерната стълбичка. Разговорът им е прекъснат от шериф Уди. „Вече се снимаме? По всяко време, когато имате нужда от актьорските ми съвети, аз ще се радвам да разговарям с вас”, казва Смрадливият Пит, след което с недоволна гримаса извежда куклите от „съблекалнята“. До изрязването на кадрите се стигна броени дни след като в кината се появи „Играта на играчките 4“.", "date": "2019.07.07", "title": "Изрязват секс сцена от „Играта на играчките“ (ВИДЕО) "}
{"url": "https://www.monitor.bg:443/bg/a/view/desetki-deca-napirat-da-rabotjat-kato-barmani-i-servitiori-v-kustendilsko-169847", "text": "Десетки деца са заявили желание да започнат работа като бармани и сервитьори в Кюстендилско. До този момент подадените заявления в Инспекцията на труда са над 40, като бройката им набъбва с всеки изминал ден. „Масово децата искат да работят през лятната ваканция. Обикновено става въпрос за работа като бармани и сервитьори в кафенета и заведения. Когато условията са спазени ние съответно им разрешаваме“, обявиха трудови инспектори от областния град. От там посочват още, че някои от тийнейджърите са си харесали работа в магазин, други в производствени предприятия. До момента инспекцията не е постановявала отказ по нито едно от заявленията, които могат да се подават и онлайн. „Правим постоянни проверки, защото някои от работодателите наемат ученици без договор. Преди години честа практика бе да се наемат деца, които след едномесечен срок на обучение ги освобождаваха. Така общо взето с 3-4 деца, които уж се обучават работодателите си подсигуряваха безплатна работна ръка по кафенетата в Кюстендил“, коментираха още работещи в Инспекцията по труда. Масово тийнейджърките от региона решават да започнат работа, за да подпомогнат семействата си в началото на учебната година. „Аз работя второ лято и определено съм доволна. Изкарвам по около 600 лв. С бакшишите, и парите ми стигат, даже заделям. Наесен отново ще мога да подпомогна семейния бюджет, като поне си закупя учебниците, а те са бая скъпи. Предстои ми и кандидатстване, коментира 18-годишна ученичка от Кюстендил.“", "date": "2019.07.07", "title": "Десетки деца напират за бармани, събират пари за учебници "}
{"url": "https://www.monitor.bg:443/bg/a/view/dvoen-triumf-na-bratja-markes-v-germanija-169854", "text": "Братята Марк и Алекс Маркес постигнаха двоен триумф в Гран при на Германия, 9-и кръг от световния шампионат по мотоциклетизъм на писта. Световният шампион в клас \"Мото GP\" Марк Маркес с \"Хонда\" спечели състезанието за 10-а поредна година. Той потегли от полпозишън на пистата \"Заксенринг\" и стигна до петия си успех за сезона и 49-и в своята кариера за 41:08,276 минути. Втори, на 4,587 секунди завърши друг испанец - Маверик Вивялес с \"Ямаха\", а трети, на 7,741 сек. се нареди Кал Кръчлоу (Вбр) с \"Хонда\", който се качи на подиума за втори път след първия старт - в Катар. С това Марк Маркес, който се е устремил към към 4-та поредна титла, води със 185 т. след 9 старта, следван със 127 от Андреа Довициозо с \"Дукати\", завършил пети, след съотборника си Данило Петручи, който е трети със 121. Алекс Маркес също с \"Хонда\" завъртя най-бързо 28-те обиколки в клас \"Мото 2\" за 39:35,101 мин. при своята четвърта победа за сезона. Зад него на 1,2 сек. останаБрат Байндър с КТМ, а трети е Марк Шротер (Гер) на 1,6 сек. Алекс Маркес води в генералното подреждане със 136 т., пред Томас Люти (Швейц) - 128 и Аугусто Фернандес (Исп) - 102. Първа победа за сезона в \"Мото 3\" записа Лоренцо Дала Порта (Ит) с \"Хонда\" с време 39:29,348 мин. Той изпревари с 0,072 сек. Маркос Рамирес (Исп) с \"Хонда\" и с 0,120 Аарон Канет (Исп) с КТМ.", "date": "2019.07.07", "title": "Двоен триумф на братя Маркес в Германия"}
{"url": "https://www.monitor.bg:443/bg/a/view/stivi-uondyr-shte-se-podloji-na-bybrechna-transplantacija-169843", "text": "Легендарният соул певец и композитор Стиви Уондър възнамерява временно да преустанови изявите си. Причината - през есента звездата ще се подложи на бъбречна трансплантация. 69-годишният музикант лично направи това съобщение по време на участието си като хедлайнер на фестивала \"Бритиш съмър тайм\" в лондонския Хайд парк. Уондър ще изнесе още три концерта, преди да преустанови изявите си и да се подложи на операцията през септември. Певецът довери, че има донор, както и че всичко с него е наред, успокоявайки феновете, които Стиви Уондър отбеляза още, че с участието си на фестивала в Хайд парк е искал да изрази любовта си към публиката, както и да благодари на феновете за обичта им.", "date": "2019.07.07", "title": "Стиви Уондър ще се подложи на бъбречна трансплантация"}
{"url": "https://www.monitor.bg:443/bg/a/view/pochina-bashtata-na-bosa-nova-joao-jilberto-169844", "text": "Бразилският певец и китарист Жоао Жилберто, считан за пионер на стила боса нова, почина на 88-годишна възраст. Жилберто е починал в дома си в Рио де Жанейро в събота следобед. Причината за кончината му не се споменава. През последните години музикантът е страдал от влошено здраве. Жоао Жилберто е роден на 10 юни 1931 г. в Жуазейро, щата Баия. Открива музиката на 14-годишна възраст с първата си китара. Започва да пее на 18 години. През 1957 г. създаденият от него стил боса нова предизвика сензация в музикалните среди на Рио де Жанейро, където се мести Жилберто. Много млади китаристи започват да го имитират.  Повратна точка в кариерата му се оказва първият му запис \"Chega de Saudade\", издаден през 1958 г. Албумът \"Getz/Gilberto\" от 1964 г., записан съвместно с американския саксофонист Стан Гец, допринася за популяризирането на стила боса нова по света. Тавата включва песента \"Момичето от Ипанема\", изпята на португалски от Жоао Жилберто и първата му съпруга Аструд, написана през 1962 г от великия Антонио Карлос Жобим. Парчето става глобален хит и се превръща в стандарт за джаза. През 1967 г. легендарният Франк Синатра включва песента в репертоара си.  Жоао Жилберто е издал десетки албуми. Творчеството му е отличено с няколко награди \"Грами\".", "date": "2019.07.07", "title": "Почина „бащата\" на боса нова Жоао Жилберто"}
{"url": "https://www.monitor.bg:443/bg/a/view/ekshyn-trima-izbjahaga-ot-zatvor-za-deca-vyv-vraca-169838", "text": "Трима тийнейджъри духнаха от поправителния дом за непълнолетни, който е част от врачанския затвор след опасни каскади. Момчетата са между 15 и 17-годишни. Те се качили на покрива на сградата със спалните им помещения през таванско помещение, което би трябвало да е заключено. Направили много рисковани скокове над триметровата ограда и после се хванали за висок бор. По дървото, което е непосредствено до телените огради, те се озовали извън затвора и изчезнали. Това вероятно е станало през нощта на събота срещу неделя. Само часове след бягството тримата бяха заловени. Те са към 14 часа в неделя след мащабна полицейска операция по издирването им. В нея са се включили надзиратели от затвора, служители на Главна дирекция „Национална полиция“, ченгета от дирекцията във Враца и техни колеги от районното управление в Бяла Слатина. След като се озовали на свобода, непълнолетните бандити откраднали такси от Враца, с което потеглили по шосето за ферибота в Оряхово. На завоя преди село Баница, което е на 20 километра от Враца, пишман шофьорът изпуснал контрол над жълтата кола и тя се обърнала в трънаците край пътя. И трите момчета се измъкнали невредими от автомобила. Те продължили пътя си пеша и извървели към 20 километра, когато били забелязани от бдителни хора. Те подали сигнал на тел. 112, след което били предприети т.н. заградителни мероприятия. Липсата на бандити е установена едва в 7 часа сутринта в неделя, когато се прави редовната проверка на младежите, затворени за извършване на различни престъпления. Веднага е обявена тревога и е започнало издирването на бегълците. Любопитното е, че Още по-странното е, че въпреки изграденото видеонаблюдение, никой от надзирателите не е видял какво се случва. Вече е започнала вътрешна проверка, за да се разбере защо никой не е разбрал, че се готви бягство и защо никой не го е засякъл. Ръководител за охраната е бил командирът на отделение Красимир Кунчев, който би трябвало да носи пълната отговорност за бягството. По неофициална информация бегълците не са от Северозападна България, а от различни други градове. По тази причина се предвиждаше родните им места ще бъдат проверени на по-късен етап, ако дотогава не бъдат заловени. Поправителният дом към затвора във Враца бе изграден преди две години. Около 170 000 лева бяха вложени в преобразяването на материалната база от жилищни помещения за надзиратели в спален корпус и училище „Христо Ботев“, в което затворените младежи усвояват знания. По време на откриването на дома през август 2018 година се видя, че базата е модерна. Във всяка стая има само по две легла, кокетно обзавеждане и телевизор. Има добре оборудвани кухни, перални и съвременни сервизни помещения. А в двора - спортни площадки с две игрища и фитнес.  ", "date": "2019.07.07", "title": "Трима духнаха от затвор за деца във Враца, спипаха ги на нива (ОБНОВЕНА)"}
{"url": "https://www.monitor.bg:443/bg/a/view/cska-razpadyt-na-titograd-e-falshiva-novina-169846", "text": "Наставникът на ЦСКА Добромир Митов определи като „фалшиви информации“ слуховете, че тимът на „Титоград“, срещу който „червените” ще играят в първия квалификационен кръг на Лига Европа, е пред разпад. Коментарът на треньора дойде след успеха с 3:0 над „Вихрен“, с който „армейците“ направиха официално представяне на тима си за сезон 2019/20. „Казах още на пристигането на летището, че отборът е готов. Няма контузии и сме готови да чакаме битките за Европа. Във всички фази играта на ЦСКА трябва да се подобри. Кой ще играе, ще видите непосредствено преди мача с „Титоград“. Новите се стараят и се вписват добре. Фалшиви информации са, че отборът на съперника е пред разпад. Пратихме съгледвач на мача, анализирали сме ги. Момчетата ще бъдат информирани за силните и слабите страни на противника. Не стоим със скръстени ръце. Сами виждате прогреса. В определени моменти правим грешки, но затова сме тук, за да работим. Надявам се да спечелим. Първите мачове са трудни, всяко начало е трудно. Ще подходим отговорно“, зарече се наставникът на „червените“. В същото време стана ясно, че португалец с беден стаж в Европа ще ръководи първата среща между ЦСКА и „Титоград“ във вторник. Това е Луиш Годиньо, който обаче е сред най-добре представящите се млади рефери в страната си. Той дори се нареди на седмо място в класацията, изготвена от местната съдийска комисия за новото първенство.", "date": "2019.07.07", "title": "ЦСКА: Разпадът на „Титоград“ е фалшива новина"}
{"url": "https://www.monitor.bg:443/bg/a/view/anna-kelman-e-nositelka-na-priza-carica-margarita-2019-169840", "text": "Българската състезателка Анна Келман е носителка на големия приз „Царица Маргарита‘2019“ в 27-мото издание на Международния турнир по художествена гимнастика във Варна. 16-годишната грация от варненския клуб „Чар – ДКС“ с личен треньор Дарина Кирякова спечели многобоя на Международната федерация по гимнастика при жените, след като изигра силно композициите си с бухалки, лента, обръч и топка и оглави класирането. Среброто и бронза в многобоя останаха за румънката Дениса Стоян и Йелизавета Лузан от Азербайджан. Миналата година Келман игра за националния отбор при девойките на същия турнир и спечели сребърните отличия в многобоя и на обръч. Много интересна и оспорвана бе надпреварата при девойките-старша възраст в турнира на ФИГ, тъй като за тях турнирът „Царица Маргарита“ бе последна проверка преди Първото Световно младежко първенство в Москва от 19 до 21 юли. Състезанието във Варна е по същия формат като в руската столица, а зрителите в зала „Конгресна“ на Двореца на културата и спорта във Варна аплодираха българските момичета, които впечатлиха с отлична подготовка, оригинални композиции и технически умения. Ева Брезалиева представи композицията си с въже, Катрин Цонева с топка, Стилиана Николова с бухалки, а Валерия Ватова - с лента. Оценките им формираха индивидуалния отборен многобой, в който българките заеха второ място. Първи са момичетата от Израел, а бронза остана за германките. Тук се състезаваха 36 момичета от 16 държави. Състезанието при ансамблите в многобоя при девойките спечелиха българските момичета в състав Жанина Георгиева, Яна Момчилова, Моника Заркова, Александра Кьосева, Маргарита Василева и Карина Димитрова, които изпревариха ансамблите на Германия и Грузия. Доня Маргарита, която е патрон на международния турнир по художествена гимнастика във Варна, връчи наградите на най-добрите. Съпругата на Симеон Сакскобургготски отличи със златото носителката на големия приз Анна Келман и българския ансамбъл девойки, който спечели многобоя в турнира на ФИГ. В церемонията по награждаване се включиха още Анелия Атанасова- създател и организатор на турнира и Деспа Кателиева - първата Световна шампионка по художествена гимнастика на Варна. В неделя надпреварата продължи с индивидуално и ансамблово с участието на гимнастички от 23 държави. Състезанието е паралелно в клубния турнир и в турнира по ФИГ, който ще излъчи призьорките в шампионата на отделните уреди.", "date": "2019.07.07", "title": "Анна Келман е носителка на приза „Царица Маргарита 2019“"}
{"url": "https://www.monitor.bg:443/bg/a/view/otslujiha-zaupokojna-liturgija-za-6-godishninata-ot-smyrtta-na-djado-kiril-169837", "text": "Варненският и Великопреславски митрополит Йоан отслужи в митрополитския катедрален храм Свето Успение Богородично“ заупокойна света литургия в памет на предшественика си дядо Кирил, упокоил се преди 6 години. В съслужение с него бе храмовото духовенство с председателя на храма, ставрофорен иконом Димитър Стоев - епархийски надзорник, протойерей Йордан Найденов - секретар на Варненска и Великопреславска света митрополия, свещеник Марин Тодоров, иконом Владимир Велков, служащ в храма „Свети пророк Илия“ и протойерей Живко Георгиев, председател на храма „Света Петка“. Катедралата бе изпълнена от множество християни, които изповядаха Символа на вярата и молитвата „Отче наш“. Светата Литургия бе песенно украсена от мъжкия хор при катедралния храм с диригент Валентин Кубратов. Утринното богослужение бе изпълнено от клиросните певци Тодор Тодоров и Александър Александров и от йеромонах Никифор Василев. Сред присъстващите бе и свещеник Михаил Миленков, който се включи в отслужените по-късно панихида в храма и трисагий на гроба на приснопаметния митрополит Кирил в Централния гробищен парк на Варна. По време на трисагия съслужиха и ставрофорен иконом Петко Минчев - епархийски надзорник, ставрофорен иконом Цветан Флоров, протойерей Георги Великов и свещеник Валентин Панайотов. „На девети юли се изпълват 6 години от смъртта на блаженнопочиналия Варненски и Великопреславски митрополит Кирил, нашият предшественик. Животът на един митрополит е низ от сложности и отговорности. Изключително важен в много отношения живот, изпълнен с много различни, от много страни погледнато, не само проблеми, но и важни отговорности, които трябва да бъдат разрешени“, заяви при гроба на митрополитите Негово Високопреосвещенство, митрополит Йоан, като припомни дългогодишното служение на митрополит Кирил за Българската православна църква. „Живеем ли - за Господа живеем, умираме ли - за Господа умираме, следователно, живеем ли, или умираме - Господни сме!. (Рим. 14:8) завърши с думите на Свети апостол Павел словото си Варненският и Великопреславски митрополит Йоан. Той отбеляза, че тези думи са искреното въплъщение в живота на митрополит Кирил, както и на приснопаметните митрополити Симеон и Йосиф. „Разбира се, това важи за всеки един християнин - това са думите на свети апостол Павел, които са изречени към римските християни и те ни най-малко нямат оттенък на забрава или помрачение в днешно време, а напротив - това е реалността за вярващия човек. Ние извършихме заупокойната литургия, извършихме панихидата със съборна молитва Бог да го прости и упокои в селенията на праведните, да му прости волните и неволни прегрешния и да го помилва“, каза още митрополит Йоан по адрес на починалия дядо Кирил.", "date": "2019.07.07", "title": "Отслужиха заупокойна литургия за 6-годишнината от смъртта на дядо Кирил"}
{"url": "https://www.monitor.bg:443/bg/a/view/borisov-kym-gerb-njama-da-ima-milost-kym-nikogo-kluchovata-duma-e-spravedlivost-169836", "text": "Няма да има милост към никого, ключовата дума е справедливост. С тези думи се обърна премиерът и лидер на ГЕРБ към делегатите на Националното събрание на партията в НДК. Малко преди това бе гласувана и оставката на Цветанов от ръководните постове в партията. “За мен е труден ден, но това е животът. Цветанов си остава партиен член. Да не я коментираме повече тази тема, защото е болезнена. ГЕРБ показа, че е дисциплинирана партията”, каза Борисов. Той направи сравнение с конгреса на БСП, на който лидера на социалистите Корнелия Нинова си оттегли оставката. “Представяте ли си колко би било забавно, ако оттегля оставката на Цветанов, както направиха БСП. Да се види разкликата между партиите”, изтъкна Борисов. Той призова съпартийците да се променят, защото който не може времето го изхвърля. Лидерът на ГЕРБ тръгна да изброява нещата направени от партията в последните десет години, но се спря, защото по думите му нямало да стигне времето. Категоричен обаче беше, че нямат опоненти относно свършената работа през годините. “Искам хората да виждат как тракторите и багерите работят. Доказахме, че можем да строим”, обяви Борисов. Той сподели също, че вчера се видял и с тенисиста Григор Димитров, който ми споделил, че пътя София-Хасково е променен. Борисов се спря и на намаляването на партийните субсидии като изтъкна, че след референдума всички са гледали към ГЕРБ. “БСП не казват колко искат да е субсията. Но 2,5 млн. души заявиха, че искат да е 1 лв. и ние приехме тяхното предложение”, припомни премиерът. Борисов съобщи, че в партията ще бъде създадена и етична комисия, която да следи за нередности сред членовете. Изпълнителната комисия пък ще мисли с колко да се вдигне членския внос. По предложение на Борисов шефката на парламента Цвета Караянчева и областния координатор на партията в Силистра Тодор Тодоров ще заемат местата на Цветанов и Бъчварова в Изпълнителната комисия. Бившият зам.-председател на ГЕРБ Цветан Цветанов работи по създаването на евроатлантически център по анализи и сигурност. Това обяви самият той минути след като Националното събрание на партията гласува оставката му от ръководните позиции в ГЕРБ. Той уточни, че в момента юристи подготвят необходимото за създаването на центъра. “Плановете ми са да бъда по-често със семейството си, което бях лишил от това през всичките тези години”, изтъкна Цветанов. Бившият втори в ГЕРБ заяви, че е лоялен човек и сподели, че през времето, в което е бил в оставка се е чувал с Борисов и няма неизяснени неща между тях. “Националното събрание бе проведено, за да бъдат гласувани всички оставки - на мен и госпожа Бъчварова и да бъдат направени промени в устава. От тук нататък няма да участвам в избори”, обяви Цветанов.", "date": "2019.07.07", "title": "Борисов към ГЕРБ: Няма да има милост към никого, ключовата дума е справедливост "}
{"url": "https://www.monitor.bg:443/bg/a/view/vyzstanovka-dokosni-drevnostta-sybra-zriteli-na-antichna-krepost-169833", "text": "Възстановка „ Докосни древността“ събра на античната средновековна крепост“ Перистера“ жители и гости на град Пещера. Празникът бе по проект „Шарени мъниста“. В крепостта „Перистера“ си дадоха среща ученици, учители, родители и гости.Всички те се насладиха на детско шоу с илюзионист, аниматор и танци. Формацията „Бага-Тур“ демонстрираха средновековна възстановка „Докосни древността“, като представиха по атрактивен и модерен начин древни практики, бойни изкуства, бит, облекло и въоръжение. След тази демонстрация децата имаха възможност да се докоснат до живота на дедите ни живели в този район,  да стрелят с лъкове и да покажат бойни умения.  48 клуба по интереси, ателиета и секции по проекта се изявиха със свои творби в изложба на открито. Кметът на Община Пещера – Николай Зайчев връчи грамоти на участниците от  клубовете и училищата – партньори,  за активната им дейност.  Съчетаването на културни и артистични подходи със срещи за взаимно опознаване открива по-лесен достъп за групи маргинализирани общности до разрешаване на техните социални и интеграционни проблеми.", "date": "2019.07.07", "title": "Възстановка „Докосни древността“ събра зрители на антична крепост"}
{"url": "https://www.monitor.bg:443/bg/a/view/london-vlaga-18-miliona-paunda-v-borbata-s-dezinformacijata-v-iztochna-evropa-169841", "text": "През следващите три години британското правителство ще отдели 18 милиона паунда за борба с разпространението на невярна информация в страните от Източна Европа и за подкрепа на независимите медии в страните от Западните Балкани. Важно е да се създават условия за безпрепятствената работа на журналистите, подчерта британският външен министър Джереми Хънт преди планираната Глобална конференция за свободата на медиите, която ще се проведе на 10 и 11 юли в Лондон. \"Предвид факта, че само 10 на сто от населението на света има достъп до свободни медии, фалшивите новини и дезинформацията продължават да подкопават и дестабилизират обществеността\", предупреди Хънт. \"Целта ми на тази конференция ще бъде да работя с моите колеги, за да се договорим за начини на защита на свободата на медиите\", както и да се подготвят наказателни мерки срещу тези, които се опитват да посягат на тази свобода, отбеляза британският външен министър.", "date": "2019.07.07", "title": "Лондон влага 18 милиона паунда в борбата с дезинформацията в Източна Европа"}
{"url": "https://www.monitor.bg:443/bg/a/view/desi-coneva-se-omyji-za-vtori-pyt-snimki-169839", "text": "Телевизионната репортерка Деси Цонева каза заветното „да“ на издателя Явор Стефанов. Двойката сключи граждански брак. Церемонията се състоя в тесен кръг, като списъкът с гости включва кумовете шеф Иван Манчев и новата му любима и синът на Деси – Янчо. \"Догодина ще сключим и църковен брак, ще бъде много красив, иска ми да бъде в някоя резиденция. Но тъй като свързвам това място със смъртта на баща ми, на неговото любимо място се случи инцидента, няма да е там. Но ми се иска да бъде на място точно в този стил - ретро, леко комунистически и тежък стил\", разказа наскоро булката. Цонева заложи на пищна бяла рокля за щастливото събитие. Младоженците се сгодиха на 12 юни. Припомняме, че двамата ще посрещнат на бял свят момиченце през есента. От първия си брак Стефанов има две дъщери – на 17 и 20 години. Искрата между двамата Деси и Явор пламна по време на почивка в Гърция, на която попаднали с обща компания.", "date": "2019.07.07", "title": "Деси Цонева се омъжи за втори път (СНИМКИ)"}
{"url": "https://www.monitor.bg:443/bg/a/view/zapochna-nacionalnoto-sybranie-na-gerb-na-jivo-169831", "text": "С единоминутно мълчание в памет на депутатката от ГЕРБ Снежана Дукова започна Националното събрание на партията в НДК.  На него ще бъдат предложени и гласувани промени в устава и Изпълнителната комисия на ГЕРБ. Цветан Цветанов, който подаде оставка от всички постове на партията след евроизборите в края на май също е в залата. 1046 делагати одобриха оставката на Цветанов. Против бяха 10, а 11 се въздържаха. Румяна Бъчварова също бе извадена от Изпълнителната комисия, заради заминаването й в Израел, където ще бъде посланик.   (Очаквайте подробности)", "date": "2019.07.07", "title": "Започна националното събрание на ГЕРБ (ОБНОВЕНА. НА ЖИВО)"}
{"url": "https://www.monitor.bg:443/bg/a/view/nad-20-bioproizvoditeli-predstaviha-produktite-si-vyv-varna-169835", "text": "Повече от 20 родни биопроизводители представиха продуктите си на жителите и гостите на Варна, по време на пазар, организиран от Министерство на земеделието, храните и горите. Посетителите имаха възможност да дегустират и да си купят органични продукти като био козе и овче сирене, гъби шийтаке, био сокове от арония, ябълки, круши, вина, произведени от био грозде, пресни плодове и зеленчуци, мед, шафран и др. Представените продукти са от доказани български производители, които са подкрепени от Програма за развитие на селските райони (ПРСР 2014-2020 г). Показател за сериозния интерес към развитието на българското био производство е и факта, че за последните 10 години броят им се е увеличил 20 пъти. Това заяви при откриването на събитието, което се проведе в Морската градина на Варна шефката на дирекция „Развитие на селските райони“ в МЗХГ, Елена Иванова. Тя посочи, че през 2008 година броят на биологичните производители у нас е бил едва 311, докато 10 години по-късно техният брой е надхвърлил 6 600. В подкрепа на сектора от страна на министерството се отделя значителен финансов ресурс. Освен по отделната мярка 11 „Биологично земеделие“, повече от 100 млн. евро е получил секторът и чрез инвестиционните мерки на ПРСР. Кулинарната демонстрация, която се проведе в рамките на пазара, бе водена от Ути Бъчваров, който демонстрира предимствата на родните биопродукти. Гостите на събитието имаха възможност да опитат и от специално приготвените миди с ориз и девисил по варненски.", "date": "2019.07.07", "title": "Над 20 биопроизводители представиха продуктите си във Варна"}
{"url": "https://www.monitor.bg:443/bg/a/view/vryshtat-bljasyka-na-dohodnoto-zdanie-na-sabetaj-beniesh-169818", "text": "Една от най-красивите някога сгради в Русе ще върне първоначалния си блясък и ще заживее нов живот. След години разруха бившето доходното здание на фабриканта Сабетай Бениеш най-после намери добър стопанин в лицето на русенеца д-р инж. Иван Иванов. Той закупи частния дял – 34,5 % от общия имот, а това е най-представителната му част - ъгловата сграда на улиците „Николаевска“ и „Рила“. Вече е изготвен проект за реставрация, който предстои да се реализира. Тази великолепна сграда е архитектурен паметник на културата и е била една от най-представителните, строени в България след Освобождението. Сабетай Бениеш е имал в Русе фабрика за растителни масла, сладкарски изделия, бонбони и тахан халва и през 1907 г. вдига доходно здание, в което на първия етаж настанява магазините си, а на втория разполага кантори. Когато умира през 1911 г., е наследен от синовете си Леон и Рафаел. Седем-осем години те работят заедно, но след това чрез съдебна делба Леон придобива доходното здание, а брат му – фабриката. През 1931 г. Леон предприема разширение на сградата по улица „Пощова“, сега улица „Рила“. След национализацията и в старата, и в по-новата част се настаняват различни институции, сред които Районният съд и Държавният архив. В сградата е заседавал и Народният съд, който произнася тук 27 смъртни присъди. При реституцията 34,5 % от имота придобива правнукът на Сабетай Бениеш – русенецът Димитър Кулаксъзов, а другата част остава на държавата. Частният дял сменя собствениците си няколко пъти. През 2016 г. го купува бизнесменът д-р инж. Иван Иванов, но като идеални части от общия имот, а през м.г. чрез съдебна делба придобива ъгловата постройка. След това учредява фондация на свое име и й дарява сградата с предназначение осъществяване на целите на фондацията - опазване на архитектурното наследство на Русе, социални и културни проекти. „Няма интерес от хората с пари към тези стари сгради, защото е по-евтино да се съборят и да се вдигнат нови. При паметниците на културата всичко трябва да се съгласува, а процедурите са ужасно тромави и изтощителни. Сега с тази сграда ни предстои огромна работа. Хубаво е, че са запазени всички външни оригинални орнаменти по образец от австрийската архитектура. Оригиналните пруски сводове ще се виждат, няма да ги закриваме. Идеята е на втория етаж да има хотел, който ще носи името на Сабетай Бениеш в негова чест. На първия етаж ще има ресторант и офиси. Така съм създал и планирал дейността на фондацията, че и след мен, всичко спечелено от тази сграда да отива за закупуване и реставрация на друга архитектурна забележителност на Русе в окаяно състояние“, обяснява инж. Иванов. Родолюбивият русенец има интерес към историята и към запазването на архитектурното наследство. Преди години той опита да започне кампания за закупуване и реставриране на Солаковия хан в Букурещ, но не срещна подкрепа от страна на държавата. След това поиска да възстанови съборения емблематичен в миналото на Русе хотел „Ислях хане“, но и там срещна пречки. Негово дело е реставрацията на някогашния хотел „Европа“ в Русе.", "date": "2019.07.07", "title": "Връщат блясъка на  доходното здание на Сабетай Бениеш "}
{"url": "https://www.monitor.bg:443/bg/a/view/bedstvenoto-polojenie-vyv-vetren-ostava-169832", "text": "Министър-председателят Бойко Борисов да дойде във Ветрен и да види в какво състояние е главната улица на града. За това настояват кметът на града Радослав Лютаков и кметът на община Септември  Марин Рачев, както и председателят на Общински съвет Кирил Тодорин. Бурята и силният дъжд в петък следобед подкопаха основите на асфалта по главната улица на градчето и тя прилича на лунен пейзаж. Огромни късове от настилката са изтръгнати от пороя, който не е причинил щети по къщите. При стихията няма пострадали хора. Въпреки това от община Септември решиха да обявят бедствено положение. Причина за това е лошото състояние на пътната настилка.Бедственото положение ще остане в сила, докато от регионалното министерство не реагират на сигналите за недовършената инфраструктура в града. Вече четвърта година пътят е само с основен слой асфалт. Според кмета на Ветрен това е трябвало да направят от Агенция „Пътна инфраструктура“, тъй като подкопаната от дъжда улица е част от републиканската пътна мрежа. Втори ден екипи от община Септември разчистват остатъците от асфалта и натрупаната кал. В града няма цялостно изградена канализация. Местната управа многократно е писала писма до регионалното министерство и оттам отговорът на министър Аврамова бил, че е наредила на Терзийски да даде разрешение на кметската администрация в Септември да асфалтират улицата. Такова разрешение обаче не е издадено, твърди кметът на общината Марин Рачев. До заплетената ситуация се стигна, след като преди 2 години общинският кмет поиска АПИ да довърши ремонта на главната улица във Ветрен и след като отговор няма, Рачев поиска подкрепата на ситипарламента в Септември ремонтът да бъде довършен. Надяваме се това да стигне до ушите на премиера, защото така повече не може да продължава.  Ако от МРРБ ни питат – защо правим републикански път без разрешение от държавата, нека продължават да мълчат. Това положение обаче ние няма да го оставим така, категорични са кметовете и председателят на Общинския съвет.", "date": "2019.07.07", "title": "Бедственото положение във Ветрен остава"}
{"url": "https://www.monitor.bg:443/bg/a/view/kamion-s-pshenica-se-obyrna-v-boaza-169827", "text": "Тир, натоварен с пшеница, се обърна и затвори за движение прохода Боаза край Търговище. Инцидентът е станал около 6.30 часа тази сутрин, потвърдиха от Полицията. Голяма част от товара на камиона се е разсипал на пътя, има и нанесени материални щети. Няма пострадали хора. В момента продължава огледа на местопроизшествието. До отстраняване на разсипалия се товар от платното и преместването на обърналия се ТИР, участъкът е затворен за движение. Организиран е обходен маршрут през селата Пайдушко, Божурка и Лиляк.", "date": "2019.07.07", "title": "Камион с пшеница се обърна в Боаза"}
{"url": "https://www.monitor.bg:443/bg/a/view/dnes-e-evropejskijat-den-na-shokolada-169825", "text": "7 юли е Европейският ден на шоколада. Датата е избрана, защото точно по това време през 1550 г. е доставена първата партида шоколад от Америка за Испания.  Ацтеките наричали какаовите зърна „храна за боговете\" и ги използвали като платежно средство. Шоколадът е една от най-популярните храни и вероятността някога да излезе от мода е нулева. Най-новите научни изследвания потвърждават ползата от сладкото изкушение за здравето. Австралийски учени потвърдиха ползата от шоколада срещу високо кръвно налягане. Направеният от тях анализ на 15 изследвания е показал, че едно парче на ден има същия ефект върху кръвното налягане като половин час тренировки. Шоколадът и особено тъмният, съдържа химикали, известни като флаваноли. Те разширяват кръвоносните съдове в тялото, улесняват преминаването на кръвта през тях и понижават налягането. Всекидневната консумация на малки количества шоколад предпазва от инфаркт и инсулт. Най-полезна е тъмната разновидност на сладкото изкушение. Черният шоколад с висок процент високомаслено какао, което е здравословната суровина в шоколада, съдържа и много магнезий, което се отразява добре и на мозъчната дейност. Затова блокче черен шоколад следобед може да бъде отлично средство срещу умствената и физическата умора, които ни хващат по това време от деня. То вдига кръвната захар и ободрява ума. Според съвременната статистика през живота си човек изяжда средно около 10 000 шоколадови блокчета.", "date": "2019.07.07", "title": "Днес е европейският ден на шоколада! "}
{"url": "https://www.monitor.bg:443/bg/a/view/prijateli-pochetoha-s-buket-ot-vyzduha-zaginal-tragichno-as-169834", "text": "Букет алени карамфили падна в неделя  от въздуха върху мястото край мъглижкото село Юлиево , където рано заранта на 29 май загина един от най-добрите летци на  мотоделтапланери, 63-годишният казанлъшки ас Румен Иванов. Цветята пуснаха от създадена от него машина приятели минути след като близките му почетоха с панихида 40- те дни от кончината на човека, който на практика създаде българския мотоделтапланеризъм. За случващото се разказа поетесата Женя Димова, която години наред делеше личното си пространство с него. „Тая загубата е огромна за толкова много хора - за семейството и децата му, за всичките му близки, за безбройните му приятели и за леката авиация в България.  Когато отлети от тоя свят така внезапно човек като Румен - с неговата извираща жизнена енергия и работоспособност, с помощта и любовта, която даряваше на близки и по-далечни хора, със заразителната усмивка и окуражаващия смях - светът опустява. Остават като спасение само спомените от прекрасните човешки дни с него. Спомени, които дават пример, сила и смисъл. Нека така да го помним - с добро, за да е светъл пътят на душата му - птица. И да му благодарим, че за кратко кацна, живя сред нас и ни научи какво е да летиш, не просто да живееш!“, написа тя във Фейсбук, по ирония на съдбата поменът съвпадна с нейния рожден ден. Трагичният инцидент е станал при сблъсък на летателния апарат с  дърво при третиране на посеви с течен тор. Тъй като машината не е била вписана в националния регистър разследването за причините няма да бъдат водени от експертите при министерството на транспорта, съобщи тогава Христо Христов, и.д. ръководител на специализираното звено за разследване на авиационни събития. Румен Иванов беше сред първите , които у нас са си извадили бревет, той е бил пълноправен инструктор, имал е  хиляди летателни часове по целия свят, припомнят колегите му, които не могат да повярват че точно на него се е случила трагедията. Кариерата му започва още през 80-те години на ХХ в, когато е бил инструктор при някогашното ДОСО. Според  съмишленици от  от „Авио Дизайн“ ЕООД, където е изработен мотоделтапланерът катастрофата е станала заради внезапен отказ на двигателя при скорост от 80-90 км в час и височина минимум 50 м. Иванов е направил опит да кацне чрез планиране, но при преминаване помежду две дървета крилото се е закачило в клоните. Смъртта е настъпила почти мигновено. Двигателят е Ротакс, съвсем нов и вероятно отказът е заради повреда в бензинопровода. 40 дни по-късно все още няма официално заключение от разследващите за деветата жертва от началото на годината при сходни катастрофи на леки апарати във въздуха.", "date": "2019.07.07", "title": "Приятели почетоха с букет от въздуха загинал трагично ас"}
{"url": "https://www.monitor.bg:443/bg/a/view/v-rujomberok-uvereni-v-silite-si-sreshtu-levski-169829", "text": "В лагера на \"Ружемберок\", съперникът на родния \"Левски\" в първия квалификационен кръг на Лига Европа, определено цари увереност преди първия мач срещу „сините”, който ще се играе този четвъртък. Вчера отборът на словашкия тим направи финална контрола на своя стадион, където победи с 1:0 \"Липтаков\". „Това ни беше първи мач у дома. Имаше повече от 600 души, които зарадвахме с победа. Можехме да спечелим и с по-голяма разлика, но все пак чувството е добро”, коментира старши треньорът Ян Хаспра. „Първото полувреме не беше много силно, но с времето нашата игра ще придобие по-ясен облик, ще има скорост.” „Ще оценя представянето на всеки футболист много справедливо, без фалшиви речи. Имахме нужда от подобен мач преди първия сблъсък с \"Левски\". Искахме да победим и да влезем с позитивно настроение в предстоящите битки. Трябва да сме максимално подготвени за четвъртък. Надявам се да играем успешно”, добави наставникът. Капитанът Ян Масло добави: „Времето за подготовка беше кратко, Лига Европа вече чука на вратата. Вярвам, че сме добре подготвени. Още не сме говорили относно Левски, но по време на седмицата определено ни чакат качествени тренировки и анализ на противника.”", "date": "2019.07.07", "title": "В \"Ружомберок\" уверени в силите си срещу \"Левски\""}
{"url": "https://www.monitor.bg:443/bg/a/view/zadava-se-zahlajdane-169830", "text": "Очакваното захлаждани се задава. През следващото денонощие, с предимно умерен северозападен вятър, през страната ще премине студен атмосферен фронт. През нощта над Северна България ще има временни увеличения на облачността и на места ще превали и прегърми. Утре главно около и след обяд ще се развива купеста и купесто-дъждовна облачност и на места ще превали и прегърми. В Южна България температурите ще са все още високи - до 35-36 градуса, докато в Северна ще се понижат и ще бъдат 28-32. Над Черноморието ще има временни увеличения на облачността и около и след обяд на места ще превали и прегърми. Вятърът ще се ориентира от запад-северозапад и ще е предимно умерен. Максималните температури на въздуха ще бъдат 30-33 градуса, а температурата на морската вода - 26-28. Над планините около и след обяд ще се развива купеста и купесто-дъждовна облачност, и на места ще превали и прегъми. Ще духа силен северозападен вятър. Максималната температура на височина 1200 метра ще бъде около 24 градуса, на 2000 метра - около 16. И във вторник, 9 юли, след обяд на места ще превали и прегърми, в отделни планински райони и в Североизточна България - и по-интензивно. Температурите още ще се понижат. В сряда, 10 юли, през страната ще преминава добре изразен студен атмосферен фронт. В много райони ще се развива мощна купесто-дъждовна облачност, ще има краткотрайни, временно интензивни валежи и гръмотевични бури. Очакват се и градушки. В Южна България има повишена вероятност за значителни количества дъжд.", "date": "2019.07.07", "title": "Задава се захлаждане!"}
{"url": "https://www.monitor.bg:443/bg/a/view/za-danycite-debit-i-kredit-petlite-i-hotdoga-stihotvoreni-ja-169752", "text": "На мен се пада честта да закрия седмицата, рубриката и да сложа край на сиестата, за да може да започне отново. Всяка неделя ще списвам лятната рубрика „Този голям шарен свят“, където целта ще бъде да се развеселят плажуващите или тъжните им колеги, затворени в бетона на големия град. Тази седмица по шарения свят, докато движение #безнамордник набира сили на родна почва, бе открито гениално решение на стреса на работното място – американска компания осинови две котенца и ги прати в един от офисите си. Целта, разбира се, е приповдигане на настроението на работниците, а ако човек се замисли, това е може би решението, което Маркс и Енгелс са търсили за улесняване живота на пролетариите. То е било пред очите им, само е трябвало да сведат глава. Вървейки по тази пътека, е редно да спомена и имената на мустакатите четирикраки – едното се казва Дебит, а другото – Кредит. Важно е да се признае, че вече е доказано, че сладки животни подобряват живота, а компанията е създала фурор, тъй като мнозина веднага пожелаха да напуснат настоящата си работа, за да си поиграят с Дебит и Кредит, а и да им се плаща за това. Още по-важно е да се отбележи, че с кредита трябва да се внимава. Въпреки големите очаквания двете котета не вършат работата си отговорно и през повечето време се скатават и просто спят. Друга новина, която ще подобри живота на мнозина, е че полското правителство реши, че младите в Полша няма да плащат данъци. Става въпрос, че тези, които нямат навършени 26 години. Все пак, ако младото лице успее да изкара над 20 000 евро за година, то ще трябва да плати ставката от 18%. Това звучи впечатляващо, нали? Наистина е. Маркс и Енгелс сигурно биха се зарадвали и тук. Все пак глобално в два случая, в две страни се подобряват нещата за работниците. Но стига толкова политика и високопарности. Петелът Морис, който живее на курортния остров Олерон, беше официално обвинен във френски съд, че нарушава обществения ред, като вдига шум. Морис, който очевидно го преживява доста тежко, е бил прекалено изморен, за да се появи в съда. Показателно е и че двойката пенсионери, които заведоха делото срещу гласовитото животно също не се появиха. Пред съда обаче се струпаха негови поддръжници, които изразиха солидарността си със собственичката на Морис - Корин Фесо. Сред тях бяха пилето Помпадур и декоративния гигантски петел Жан-Рене. Зищитникът на тъжителите адвокат Венсан Юбердо каза, че процесът не е \"на града срещу селото\". Резултат от урбанизацията, тук отново може да си говорим за Маркс и Енгелс, но няма. Най-вероятно курникът на Морис ще бъде преместен, но за лош късмет на местните пенсионери на мястото му ще се озоват касетите с рибата, които пък миришат. От началото на скандала 155 000 души са подписали две петиции в подкрепа на Морис. Той предизвика много реакции, включително и на кмета Брюно Дионис дю Сежур, който предложи характерните селски звуци - кукуригането, кудкудякането, цвиленето и мученето, да бъдат признати за френско националното наследство. Това всичко, Боже мили милостиви, се е случило в една седмица. Не е ли някак невероятно как нещата си намират началото и края сами, понякога с наша помощ. О, в тази същата седмица калифорниецът Джоуи Честнът, известен с прякора Челюстите, спечели 12-ата си победа в традиционното за Деня на независимостта в САЩ надяждане с хотдог.  Той измести 17 опоненти и спечели титлата със 71 хотдога, изядени за 10 минути, но не успя да повтори миналогодишния си рекорда от 74 сандвича. Наистина е невероятно същество човекът, съди петли, яде повече, отколкото може, не таксува всички млади, но поне обича Дебит и Кредит. Честита неделя! Тъй като в началото бе словото, поезията, в края на статията си ще прилагам стихотворения за замисляне, размисляне и премисляне. Или всичките им разновидности. Сефтето ще направи Ли Бо, един от най-известните китайски поети, роден през 8 в., повлиял дори и Запада. О, как обичам веселбата в Тунгуан. И хиляди години няма да помисля да си ходя. Ще искам да танцувам, весел и пиян, и всичките места из планината да пребродя.  Висок манастир на върха на скалите. Ръка да протегна - откъсвам звездите. О, тука не смея на глас да говоря. Боя се - ще стресна небесните хора.  Животът във света е сън голям. Защо ли трябва всичко с труд да вършим? Затуй и днес отново съм пиян, облегнал се на старата си къща. Свестих се и в градината пред мен дочух как птица пее сред цветята. Попитах я да каже кой сме ден. С врабците бъбри пролетният вятър. Обхвана ме нечакана тъга. Налях си вино в чашата позната. Запях и чаках светлата луна. Щом свърших, и забравих за тъгата.", "date": "2019.07.07", "title": "За данъците, Дебит и Кредит, петлите и хотдога (+СТИХОТВОРЕНИЯ)"}
{"url": "https://www.monitor.bg:443/bg/a/view/bylgaro-gryckijat-film-bashtata-specheli-goljamata-nagrada-na-festivala-v-karlovi-vari-169824", "text": "Българо-гръцкият филм „Бащата“ спечели голямата награда на филмовия фестивал в Карлови Вари,Чехия, съобщи АФП. Режисьори на филма са Кристина Грозева и Петър Вълчанов. Лентата разказва историята на мъж, който губи жена си и се опитва да се свърже с нея с помощта на медиум, въпреки несъгласието на сина си и сближаването между двамата. Филмът спечели наградата „Кристален глобус“. Американските актриси Джулиан Муур и Патриша Кларксън бяха отличени за „изключителните си заслуги към световното кино“ на 54-тото издание на фестивала в град Карлови Вари. Организаторите на събитието, което започна на 28 юни, обявиха, че са участвали 177 филма, а за прожекциите са били продадени повече 139 000 билета.", "date": "2019.07.07", "title": "Българо-гръцкият филм „Бащата“ спечели голямата награда на фестивала в Карлови Вари"}
{"url": "https://www.monitor.bg:443/bg/a/view/jylt-kod-v-21-oblasti-jivakyt-stiga-do-37-169816", "text": "Днес денят ще започне със слънце, а около и след обяд ще бъде горещо. Жълт код за опасно високи температури е обявен за 21 области в страната. Максималните температури ще бъдат между между 32° и 37°, в София около 33°, сочи прогнозата на Националния институт по метеорология и хидрология (НИМХ).  Атмосферното налягане ще се понижава и ще бъде по-ниско от средното за месеца. Над Черноморието ще бъде слънчево. Максималните температури там ще бъдат между 29° и 32°. Температурата на морската вода е 25 - 27°.  Над планините ще бъде слънчево, след обяд с купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще бъде около 26°, на 2000 метра – около 19°.", "date": "2019.07.07", "title": "Жълт код в 21 области: Живакът стига до 37°"}
{"url": "https://www.monitor.bg:443/bg/a/view/iran-shte-obogatjava-uran-v-razrez-s-jadrenata-sdelka-169822", "text": "Очаква се Иран да обяви, че ще увеличи равнището на обогатяване на уран до 5 на сто, което надхвърля ограниченията, предвидени в подписаното през 2015 г. ядрено споразумение, предаде Ройтерс, като се позовава на информация от анонимен представител на Техеран. Изявлението ще бъде направено в момент на засилване на конфронтацията между САЩ и Иран, година след като Вашингтон се оттегли от ядреното споразумение и наложи отново вече отменени санкции. Според клаузите на споразумението Техеран може да обогатява уран до 3,67 на сто, доста по-малко от 20-те на сто, които достигаше преди подписването на споразумението. За създаването на ядрено оръжие е необходим уран, обогатен до около 90 на сто, припомня Ройтерс. Али Акбар Велаяти, високопоставен помощник на иранския върховен лидер аятолах Али Хаменей, обвини вчера САЩ и Европа, че са нарушили споразумението, предаде Асошиейтед прес. \"Американците нарушиха пряко споразумението, а европейците непряко\", уточни той. Европейските страни, подписали споразумението от 2015 г., все още не са предложили на Иран начин да избегне икономическите санкции, наложени от президента на САЩ Доналд Тръмп, отбелязва АП. Техеран ще увеличава степента на обогатяване на уран, докато страните по споразумението нарушават своите ангажименти. \"Ако те започнат отново да изпълняват своите ангажименти, и ние ще направим това\", подчерта Велаяти. В разговор с френския си колега Еманюел Макрон вчера иранският президент Хасан Рохани заяви, че е готов да спаси ядреното споразумение и да поднови преговорите, включително със САЩ, припомня ДПА. Предварително условие за това обаче е отмяната на всички санкции, подчерта той. Засега Вашингтон отхвърля подобен вариант.", "date": "2019.07.07", "title": "Иран ще обогатява уран в разрез с ядрената сделка"}
{"url": "https://www.monitor.bg:443/bg/a/view/gyrcija-glasuva-na-predsrochni-izbori-veshtajat-krah-za-cipras-169820", "text": "Избирателните секции в Гърция започнаха работа в 7 часа местно време, предаде АФП. Гласуването ще продължи до 19 ч., след което се очаква да бъдат съобщени първите данни от екзитполовете. До този момент на всички медии е забранено да съобщават предварителните оценки от социологическите проучвания. На изборите може да гласува всеки гражданин, който има право на глас и е навършил 17-годишна възраст. По закон те са длъжни да гласуват, но не се налагат санкции за неизпълнението на това задължение. От задължително гласуване се освобождават навършилите 70 години и тези, които се намират извън страната в деня на изборите. Избиратели, които трябва да пътуват далеч за да участват в изборите, например от островите, получават тридневен отпуск. В проучванията на общественото мнение води опозиционната дясноцентристка партия Нова демокрация, която според последните прогнози има преднина пред СИРИЗА между 9 и 12 процентни пункта. Поради особеностите на гръцката избирателна система прогнозираният процент за Нова демокрация най-вероятно ще й позволи да получи абсолютно мнозинство в гръцкия законодателен орган, като се очаква партията да има около 155 - 159 места в 300-членния парламент. Това се дължи на обстоятелството, че по силата на сега действащият избирателен закон по пропорционалната избирателна система се разпределят само 250 от депутатските места, а останалите 50 автоматично се получават от партията, получила най-много гласове на изборите. Още през 2016 г. гръцкият парламент прие закон, с който този бонус за победителя отпада, но поради това, че тази разпоредба не получи необходимото квалифицирано мнозинство, тя няма да бъде приложена на тези парламентарни избори. Макар че разликата между първата и втората партия според прогнозите кара изборите да изглеждат предрешени, интрига все пак остава около въпроса дали Нова демокрация ще получи абсолютно мнозинство в следващия парламент. Несигурността идва от две страни - от това колко от по-малките партии ще прескочат 3-процентовата бариера за влизане в парламента и от поведението на онези 7-8 процента от избирателите, които заявяват, че още не са решили за кого ще гласуват. Различните прогнози преди изборите предричат за Нова демокрация около 35 - 40 процента от валидните гласове, за СИРИЗА - около 25 - 30 процента, в зависимост дали отчитат или не колебаещите се избиратели. Третото място изглежда сигурно за лявоцентристката коалиция Движение за промяна (с водещ партньор ПАСОК) с около 7 процента, а четвърта е Гръцката комунистическа партия с около 5 процента. Около 3-процентовия праг обаче се движат три по-малки партии - крайнодесните националистически Златна зора и Гръцко решение и партията на бившия финансов министър Янис Варуфакис МеРА25. От трите най-вероятно изглежда влизането в парламента на Златна зора. Изборният ден ще започне в 7 часа сутринта и ще продължи до 19 часа. След това ще бъдат оповестени резултатите от общия екзит пол, който ще бъде проведен по поръчка на основните телевизионни канали. Неокончателни резултати и вероятното разпределение на депутатските места се очакват до около 21 часа от Сингюлар Лоджик, компанията, на която гръцкото министерство на вътрешните работи е възложило събирането и представянето на изборните резултати.", "date": "2019.07.07", "title": "Гърция гласува на предсрочни избори, вещаят крах за Ципрас"}
{"url": "https://www.monitor.bg:443/bg/a/view/us-miliarder-arestuvan-za-tyrgovija-s-deca-za-seks-169823", "text": "Богатият финансист Джефри Епстайн, който е вписан в регистър с извършители на сексуални посегателства, беше арестуван в Ню Йорк по обвинения в трафик на хора с цел сексуална експлоатация, предаде АП. Епстайн е богат мениджър на хедж фондове, който някога беше приятел с бившия президент на САЩ Бил Клинтън, британският принц Андрю и сегашния президент на САЩ Доналд Тръмп. Снощи финансистът беше изпратен във федерален арест. Някои от обвиненията срещу него датират от предишното десетилетие. Очаква се Епстайн да се яви пред съда в Манхатън в понеделник. Арестът беше извършен след нов преглед на някога пазеното в тайна споразумение, което финансистът сключи с прокуратурата. През 2008 г. той се призна за виновен пред съда във Флорида по обвинения, че е подтиквал и доставял с цел проституция лица на възраст под 18 години. Споразумението сложи край на разследване, което можеше да доведе до доживотен затвор за Епстайн. Вместо това той беше осъден на 13 месеца затвор и трябваше да плати обезщетения на десетки от някогашните си жертви. Освен това беше включен в регистър на извършителите на сексуални посегателства.", "date": "2019.07.07", "title": "US милиардер арестуван за търговия с деца за секс"}
{"url": "https://www.monitor.bg:443/bg/a/view/gerb-glasuva-promeni-v-ustava-na-partijata-169817", "text": "Националното събрание на ГЕРБ, което ще се проведе по-късно днес, ще гласува промени в устава на партията и в Изпълнителната комисия.   На форума в НДК ще присъстват 1200 делегати от цялата страна. Лидерът Бойко Борисов се очаква да остане с двама заместници, вместо с трима, както предвижда сегашният устав, а на Изпълнителната комисия да бъдат дадени повече оперативни правомощия. Промените се налагат, тъй като след изборите за Европейски парламент Цветан Цветанов подаде оставка от всички ръководни партийни позици. Така на практика заместниците на Борисов във формацията в момента са Димитър Николов и Йорданка Фандъкова. От Изпълнителната комисия наред с Цветанов ще бъде освободена Румяна Бъчварова, която вече е посланик на България в Израел. Очаква се на националното събрание да бъде увеличен и членския внос в партията. Това се е обсъждало, след като депутатите приеха предложението на ГЕРБ за орязване на субсидиите от държавния бюджет от 11 на 1 лев за глас. В момента членовете на партията плащат по 2 лв. годишен внос. Днес се очаква да бъде утвърдена и комисия по етика, към която ще могат да се подават сигнали за нарушения срещу партийци на висши длъжности. Томислав Дончев обясни, че комисията ще следи и за вътрешнопартийната дисциплина.", "date": "2019.07.07", "title": "ГЕРБ гласува промени в устава на партията  "}
{"url": "https://www.monitor.bg:443/bg/a/view/naj-malko-sedem-zaginali-katastrofa-v-djordjija-169821", "text": "Най-малко седем души загинаха и трима бяха ранени при верижна катастрофа на междущатска магистрала 85 в американския щат Джорджия, на около 130 км от Атланта, предаде АП. Автомобил с висока проходимост преминал разделителната линия на магистралата и навлязъл в отсрещното платно, поставяйки началото на верижната катастрофа. Пряко въвлечени били три превозни средства. Инцидентът е станал около 13.45 ч. местно време (20.45 ч. българско време) вчера. След като пресякъл разделителната линия по неизвестни причини, автомобилът \"Форд екскържън\" се блъснал във фургон на \"Шевролет\". Във верижната катастрофа се оказал въвлечен и фургон на \"Форд\", преминаващ в близка лента. Загинали са трима от пътуващите в автомобила \"Форд екскържън\", а трима били ранени. Според медии един от пострадалите е в критично състояние. Загинали и всичките четирима пътници в автомобил \"Шевролет\". Излетели при сблъсъка отломки са причинили дребни щети на още две коли.", "date": "2019.07.07", "title": "Най-малко седем загинали катастрофа в Джорджия"}
{"url": "https://www.monitor.bg:443/bg/a/view/arjentina-bie-mesi-izgonen-169819", "text": "Отборът на Аржентина спечели бронзовите медали на Копа Америка, след като надви Чили с 2:1 на \"Арена Коринтианс\". Головете за \"гаучосите\" отбелязаха Серхио Агуеро (12) и Пауло Дибала (22), а за чилийците точен от дузпа беше Артуро Видал в 59-ата.  Двубоят обаче беше засенчен от ситуация в 37-ата минута, когато звездата и капитан на аржентинците Лионел Меси и Гари Медел от Чили едва не се сбиха край аутлинията и бяха изгонени с червени картони. В крайна сметка резултатът се запази до края и така аржентинците взеха утешителната награда на Копа Америка, докато чилийците, победители в последните две издания, си тръгват с празни ръце. Шампионът ще бъде определен в неделя измежду домакина Бразилия и сензацията Перу.  ", "date": "2019.07.07", "title": " Аржентина бие, Меси изгонен"}
