{"url": "https://www.monitor.bg/bg/a/view/5-godini-sled-aferata-ktb-cvetan-vasilev-se-krie-v-oholstvo-s-5-mlrd-leva-v-djobovete-168487", "text": "Пет години след най-големия грабеж в най-новата ни история - фалита на пирамидата КТБ, банкерът беглец Цветан Василев продължава да държи в джобовете си между 5 и 6 млрд. Той пръска парите на ужилените вложители за охолния си начин на живот в Белград, за адвокати, за тоги на олигархията и, разбира се, за медии и скъпоплатени журналисти, които да обслужват опорните му точки и да се Точно на 16.6.2014 г. изпълнителният директор на КТБ Орлин Русев е извикан в БНБ, за да даде обяснение как банката се справя с увеличения брой тегления от нейни вложители. За разговора Русев уведомява по телефона Цветан Василев, който по това време е във Виена. Ден по-късно КТБ иска 250 млн. лева помощ от Фонда за гарантиране на влоговете, която е отказана, тъй като се появяват първите данни за далаверите в трезора. БНБ предупреждава, че Цветан Василев трябва спешно да осигури 1 млрд. лева, за да може КТБ да има нужната ликвидност и да продължи да функционира нормално. Четири дни по-късно на – 20.6.2014 г., пирамидата рухва. Изпълнителните директори искат КТБ да бъде поставена под спецнадзор. В късния следобед квесторите са вече в банката. В трезора се откриват шокиращи данни. За 67,2% от кредитния портфейл на КТБ няма необходимата информация, чрез която да се проследят парите. Става дума за 3,5 млрд. лева от общо 5,4 млрд. лева раздадени кредити. Дупката, която се формира в КТБ, е от 137 кредитни досиета, повечето от тях с липсващи атрибути, което ги прави несъбираеми. Точно това са в която потъват милиарди. Според спецпрокуратурата ако трезорът не беше фалирал през 2014 г., две години по-късно той щеше да събори държавата, като отвори дупка в размер на астрономическите за България 8 млрд. лева. „Моделът КТБ“ представлява в житейски смисъл най-голямата стопанска и обществена финансова измама, случвала се в най-новата българска история“, констатира спецпрокуратурата в обвинителния акт. Дружествата в орбитата на Василев като финансовата къща „Фина С“ и „Бромак“ банкерът беглец нарича гръмко „Фирмата“, за която иска всеки ден финансови справки. Крайните получатели на парите по „модела КТБ“ са най-разнообразни, но винаги свързани с Василев. Първоначално банкерът беглец трескаво купува активи, за да ги препродаде. После парите започват да се ползват за покупка на реално губещи бизнеси и за плащане на лихвите за ползвания банков ресурс. Накрая пирамидата КТБ така се задушава в раздадените кредити, че започва да ги използва за увеличение на капитала на самата банка. Парите в КТБ са основен стълб в пирамидата. Приблизително над 100 дружества са оплетени в сложната финансова схема на Василев, чрез която той точи КТБ, като на първо място в мащабната схема за измама са собствените му компании – Фирмата, както той ги нарича, и които изсмукват финансовия ресурс на вложителите. Цветан Василев е обвинен за ръководител на организирана престъпна група, създадена с користна цел. Доказателственият материал надхвърля 1360 тома, а самият обвинителен акт е с внушителния обем от 500 страници. Банкерът беглец е подведен под отговорност за 4,4 млрд., липсващи от КТБ. Според зам.-главния прокурор Иван Гешев Василев е присвоил от трезора между 5 и 6 млрд. лева. Американските икономисти проф. Стив Ханке, бащата на валутния ни борд, и Мат Сикерки призоваха властите в България още на 24.10.2014 г. веднага да ликвидират Корпоративна търговска банка, защото - освен всичко друго - \"изглежда ръководителите й не само са били некомпетентни, но и престъпници\", писаха те в статия на неправителствената организация „Кейто институт“. И призоваха онова, което може да се събере, да се използва за възстановяване на гарантираната част от депозитите, платени от Фонда за гарантиране на влоговете. Впоследствие фактът, че КТБ е действала като пирамида, а Василев е бил кредитен фараон, беше потвърден от международната разследваща компания “АликсПартнърс“ и от авторитетния арбитраж във Вашингтон. За да защити малките вложители, Фондът за гарантиране на влоговете поиска от държавата заем от 1,2 млрд. лева, тъй като по това време имаше наличност от 2 млрд. лв. и сумата не стигаше за изплащането на тези влогове. – да задигне златни активи, закупени с парите от вложителите на КТБ, с помощта на руските си покровители. На сцената през март 2015 г. излезе бандата за едно евро на белгиеца с руски паспорт Пиер Луврие. Той се оказа подставено лице на православния руски олигарх Константин Малофеев, собственик на пропагандния рупор на Кремъл - „Царьград ТВ“. Тогава руският белгиец обяви, че точно за едно евро групичката му планира да прилапа БТК, военните заводи „Авионамс“ и Дунарит“, НУРТС, мултиплекса, излъчващ БНТ – Фърст диджитал, и пийпълметричната компания ГАРБ. При това за 1 евро, тъй като „златните кокошки“ , оценявани на над 1 млрд лева, имали дългове. След като опитът се провали с гръм и трясък на хоризонта се появи друг човек на Малофеев – руският бизнесмен Дмитрий Косарев, който се опита да превземе дори и TV7. За сметка на това Василев още точи военния завод „Дунарит“, който е под негов контрол чрез оръжейния търговец и негова марионетка Емилиян Гебрев, и „Сана Спайс хотели“, като ги ползва за касичка, с която се разплаща за охолния си начин на живот и за медийните си балони. Именно заради това кликата му от придворни журналисти и сайтове бълва фейк след фейк срещу „поправката Пеевски“, която депутат предложи заедно със своите колеги Йордан Цонев и Хамид Хамид, за да се спре вторичният грабеж в КТБ. По данни на синдиците към 31 март 2019 г. общата сума, събрана в масата на несъстоятелността, е около 830 млн. лв., което значи, че освен разпределените през май 570 млн. лв. предстои да се раздадат още около 260 млн. лева. Първоначално масата на несъстоятелността бе оценена от външните одитори на 1,378 млрд. лв., които се смяташе, че е реалистично да бъдат събрани чрез разпродажби и дела в процеса по несъстоятелност. Това означава, че при най-оптимистичния сценарий ще бъдат възстановени не повече от 20-25% от откраднатите милиарди от Цветан Василев. И докато медиите на олигарсите жалят банкера беглец и леят дитирамби за него, като например майката на Фалшивите новини и нежен глас на бившия премиер Иван Костов, всички се правят на ударени, че именно Командира на тъмния преход инсталира Василев за банкер. През 2010 г. БГ Мадоф прилапа КТБ чрез 10 офшорки, всяка от които притежаваше по 9,99% от трезора, за да се заобиколи банковият закон. И това стана с покровителството на приближената на Костов Емилия Миланова, която по това време беше шеф на „Банков надзор“. Костов замисли КТБ като перла в короната на партията му ДСБ. И Командира гребеше с пълни шепи от трезора. Навремето ДСБ е имала два влога в КТБ за 2,5 млн. лева, а по късно и трети от 1 млн. лева., а „Фондация Демокрация“ лично беше приютена от мустакатия аферист в сграда на трезора. Малката дъщеря на Костов – Мина, чрез едноличната си фирма „Анторна“ имаше договор с една от знаковите фирми на Василев „Афлик България“, получавала щедро кредитиране от КТБ в размер на милиони левове. По този договор Мина Костова е взела 270 хил лева, или по 30 хил. на месец за консултантски услуги. Фамилията на Костов имаше 700 000 лева баровски депозити в КТБ. Самият Костов е държал на влог 155 894 лева, като сметка е имал и покойния му баща Йордан Генков - в нея е пазил 212 814 лв. Мина е кътала 213 202 лева, а сестра й Яна – 115 343 лева. Взимали са и такива лихви, каквито само култовата пирамида на белградския крадец е можела да поддържа. Излиза, че банкерът беглец не само е пълнил касичката на Костови „Фондация Демокрация“, а целият политически проект на Командира е бил на издръжка на Василев, докато пирамидата КТБ, градена с парите на измамените вложители, не рухна.  ", "date": "2019.06.20", "title": " 5 години след аферата \"КТБ\": Цветан Василев се крие в охолство  с 5 млрд. лева в джобовете"}
{"url": "https://www.monitor.bg/bg/a/view/zaedno-za-ceco-168488", "text": "Цветан, или както всички го наричаме Цецо, е прекрасен млад човек и истински приятел, който само преди дни е диагностициран със злокачествен РАК на кръвта!  Всичко започва през март, когато се появяват необичайна умора и затруднения при извършване на ежедневните  занимания. За Цецо нормалната разходка и дори връзването на обувките се превръщат в истинско предизвикателство. На 15 юни му е поставена страшната диагноза: ОСТРА В-ЛИМФОБЛАСТНА ЛЕВКЕМИЯ. В момента, Цецо е настанен в онкологичната болница в София, където се опитват да стабилизират състоянието му.  Веднага след като състоянието му го позволи Цецо трябва да замине за Германия, където ще му бъде извършена животоспасяваща трансплантация на стволови клетки.  Всеки ден на забавяне може да бъде фатален за нашия приятел! Той няма време за губене, заради това ви моля да отворите сърцето си и да помогнете на Цецо, защото ние /неговите приятели/ и вие /непознатите с огромни сърца/ сме единствената надежда на Цецо!  Цецо иска да живее, но животът му бе оценен на непосилна за неговото семейство сума! Линк за дарения с дебитни/кредитни карти - ПОЩЕНСКА БАНКА АД – ЮРОБАНК БЪЛГАРИЯ Дарителска сметка на името на ЦВЕТАН МИТОВ IBAN BG27BPBI79404088161601 BGN ОТ ЧУЖБИНА: EUROBANK BULGARIA IBAN BG09BPBI79404488161601 BIC: BPBIBGSF", "date": "2019.06.20", "title": "Заедно за Цецо!"}
{"url": "https://www.monitor.bg/bg/a/view/shofior-zagina-pri-udar-v-dyrvo-168489", "text": "Шофьор загина при катастрофа в Шуменско. 24-годишен мъж е загинал в тежко пътнотранспортно произшествие на изхода на село Избул тази вечер. По първоначална информация мъжът, който бил зад волана на лек автомобил Пежо Партнер със софийска регистрация е загубил контрол над управлението на автомобила на мокър асфалт, напуснал пътното платно след завой и се ударил в крайпътно дърво. Движил се е в посока към Шумен. На място се извършва оглед, изясняват се причините довели до инцидента. Екип на РСПБЗН- Шумен е бил на място и е оказал съдействие за обезопасяване на автомобила и участъка. Към момента екипи на РУ- Нови пазар регулира движението. От полицията молят водачите да преминават през селата Избул и Върбяне с повишено внимание. Още един инцидент е възникнал на АМ \"Хемус\" край бензиностанция Шел в посока към Варна. Водач на лек автомобил Мерцедес се е преобърнал през таван, в инцидента пострадали няма.", "date": "2019.06.20", "title": "Шофьор загина при удар в дърво  "}
{"url": "https://www.monitor.bg:443/bg/a/view/dryj-djenifyr-ubieca-168455", "text": "Това не е типичната комедия. Дебелашките шеги (за щастие) са сведени до минимум, а бурните смехове от закачките определено ще бъдат рядкост за всеки зрител на „Убийствена мистерия“ (Murder Mystery). Не е и типичният екшън – ставаме свидетели на едва една гонка с автомобил, едно преследване, гарнирано с престрелки и тук-таме някое убийство, оставено в повечето случаи обаче зад кадър. Въпреки че премиерното заглавие на Netflix се определя като комедиен екшън, нито смехът, нито високият адреналин могат да ви подготвят за това, което ви очаква на малкия екран. А то е – свежо намигване към криминалетата, излязло сякаш от страниците на Агата Кристи. Това е разковничето, което заковава на удобния диван вкъщи, а режисьорът Кайл Нюачек се възползва максимално от това. Иначе казано, ако някой беше взел книгите на прочутата писателка и беше решил да се заиграе без особена претенция и с необходимото чувство за хумор с историите, резултатът щеше да бъде точно „Убийствена мистерия“. Разбира се, несъмнено в полза на заглавието работи и звездният каст, в чийто гръбнак се превръщат Дженифър Анистън и Адам Сандлър. И двамата са популярни с комедийните си роли, но – ако трябва да направим сравнение, тук екранната Рейчъл от „Приятели“ абсолютно обира овациите. Нейната героиня - фризьорката Одри е отегчена от брачния си живот, но въпреки всичко - все така изпълнена с любов към мъжа си (Сандлър), мечтаещ за бъдеще като детектив, но уви – все още неуспял. За 15-ата годишнина от сватбата им той инсценира, че отдавна е замислял пътешествието до Европа, което й обещава още след сватбата им като меден месец. Както редовно се случва в комедиите, всичко се обърква още с качването на самолета и екскурзията се гарнира с множество убийства, вместо с романтика. Първият мъртъв пада на тузарска яхта, а от Одри и мъжът й Ник зависи да докажат невинността си пред френските власти. Имаме разнообразни заподозряни сред героите. Сред тях попадат персонажи като рали състезател, махараж (от санскрит означава крал), бивш военен, бодигард, млада съпруга – златотърсачка и отлъчени от семейството син и племенник. Продуцентите, сред които са и самите Сандлър и Анистън, са си написали домашното за отличен – в редицата със заподозряни има азиатка, мексиканец, руснак, афроамериканец и европейци. А в случай, че някой се чуди как една фризьорка може да разгадае подобно заплетено убийство – то нека изгледа „Убийствена мистерия“ и Дженифър Анистън ще отговори с точност на въпроса му. Над 30 милиона души вече гледаха заглавието по Netflix и това съвсем не е изненадващо. Освен доказал се във времето актьорски състав, лентата впечатлява с оригинален подход към разказваната история. Филмът определено не дава екзистенциални отговори за житейските въпроси, но въпреки това е развлекателен начин да прекараме уикенда си вкъщи в разгара на обикновено не особено силния откъм филмови заглавия летен сезон.", "date": "2019.06.20", "title": "Дръж, Дженифър, убиеца!"}
{"url": "https://www.monitor.bg:443/bg/a/view/obshtinite-naslediha-nad-2000-troshki-168481", "text": "Големите общини в страната са наследели над 2000 стари коли, изоставени от собствениците по улиците, показа проверка на „Монитор“. След като кметствата установят зарязаните трошки, лепят стикери, с които дават срок за доброволно премахване, ако това обаче не се случи се сформират комисии, които вдигат принудително возилата. След това отново има срок, в който собственикът може да потърси старата си кола, но практиката показва, че хиляди коли остават непотърсени. Именно дългите срокове за установяване и издаване на предписания връзват ръцете на общините да изчистят по-бързо трошките от улиците. В София от 2009 г. до юни тази година са установени 13 774 изоставени автомобили, на които са поставени стикери за доброволно преместване от терените на общинска или държавна собственост, съобщиха от Столичния инспекторат пред „Монитор“. Оттам уточниха, че при последвали проверки са констатирали 7924 случая на доброволно премахване на возилата. 227 коли пък са минали годишен технически преглед, с което вече не попадат в категорията „изоставени коли“. Фирмите, с които Столичната община е сключила договор, са преместили принудително на площадка за временно съхранение 1489 трошки. В случай, че колата не се потърси и от площадката, автомобилът се счита за отпадък и отива за рециклиране. В Пловдив акции за освобождаване на междублоковите пространства от изоставени трошки са регулярни във всеки един от шестте района на града. Общинските служители лепят предписания към собствениците на по около 140-150 автомобила на година във всеки един от районите. Принудително репатрираните са по около 20-30 от район на година. От община Пловдив припомниха, че принудително се репатрират колите, собствениците на които не се изпълнили поставеното предписание в законоустановения срок от 90 дни. Предписанието е стикер по образец, който се залепва на видно място по колите. Собствениците са задължени да приведат автомобилите си в техническо изправно състояние, да ги преместят на частен терен или да ги предадат за разкомплектоване на лицензирани за целта фирми. След като паякът вдигне изоставената трошка, собствениците имат 14 дни да си ги потърсят на общинския паркинг. Ако не го сторят, колите им биват разкомплектовани. В морската ни столица Варна над 1000 изоставени коли заемаха паркоместа и задръстваха улиците, като заради тежките процедури общината няколко години имаше проблеми с успешната борба по разчистването им. Така седмично на паркинга за излезли от употреба автомобили в Южна промишлена зона се репартират по около 10 трошки, като досега от улиците на града са изчистени над 450 стари коли. „Има два варианта за репатриране на изоставени от собствениците коли. В единия случай, ако автомобилът няма регистрационни табели, може да бъде преместен и откаран до паркинга на общината. В другия случай става въпрос за автомобили, които имат регистрационни номера, но са оставени безнадзорно и са паркирани от дълго време в междублокови пространства и на тревни площи“, обяснява шефът на Общинското предприятие „Общински паркинги и синя зона“ Младен Иванов. Близо 30 изоставени коли са премахнати от улиците в Дупница, след стартиралата ежегодна акция на общинската управа. Обект на проверки са автомобили, паркирани на тротоари и улични платна, които не са регистрирани или са видимо в негодно за ползване състояние. Към настоящия момент са издадени и 3 предписания на собственици, обяви говорителят на кметската управа, Христо Апостолов. Едва 12 излезли от употреба автомобила, паркирани по улиците на Стара Загора са били репатрирани до складове за скрап от началото на годината, показва справката на общинската администрация. За 6 месеца служителите са установили 148 трошки, на които са били поставени стикери за уведомяване на собствениците им, около 60 на сто от ръждясалите ламарини са били извозени от притежателите им, останалите са все още в изчаквателен период. През 2018 г. репатрираните са 48, при общо 245 установени да „домуват“ в нарушение на наредбата. Приблизително същият процент като през тази година е превозен за сметка на собствениците. Между 6 и 8 месеца са необходими за отстраняването на излезлите от употреба моторни превозни средства, коментират запознати с технологичния процес. От началото на годината в Добрич са установени 150 излезли от употреба моторни превозни средства. 64 от собствениците сами са преместили изоставените си автомобили. Със заповед на кмета на Добрич принудително са преместени 26 броя. За останалите констатирани 60 автомобила тече тримесечния срок, в който собственикът е длъжен да премести МПС. Разчистването на Шумен от старите автомобили започна преди две години, като само през май 2017 г. общината установи 78 коли без технически преглед в продължение на 2 години. Тогава кметството сключи договор с фирмата „Метарекс“ за извозване на автомобилите. През цялата 2017г. са били премахнати 230 коли, година по-късно нови 219 трошки, а за 2019г. до момента 151. В Пазарджик от началото на 2019г. са проверени 93 сигнала за изоставени автомобили и е започната процедура за принудително преместване на 36 моторни превозни средства, заяви пред „Монитор“ управителят на бюджетното звено „Паркинги и охрана“ Георги Шикерджиев. Вследствие на разлепени стикери 17 коли са били преместени от собствениците си. Принудително в депо, намиращо се в района на жп гарата, са преместени 8 автомобила.", "date": "2019.06.20", "title": "Общините наследиха над 2000 трошки (ТЕМАТА)"}
{"url": "https://www.monitor.bg:443/bg/a/view/apriori-vinovni-168485", "text": "Помните ли онази детска песничка за балона и надуването му с въздух под налягане? Е, всички знаем края й. А тези дни го видяхме и нагледно, когато един прокурор в една тъмна стаичка заличи с един размах на писалчицата си марката на най-тиражния вестник в страната - „Телеграф“.   За всеки нормален човек в демократично общество това е граничещо с абсурд посегателство не само върху свободата на словото, а върху читателите, чието доверие прави този вестник най-тиражен. В кривото огледало на Иво Прокопиев и кликата около него, включваща журналисти, за които писалката не е инструмент за обществена, а за частна полза, този абсурд е нормален и маловажен. Защо? Защото в огледалния свят на „Капитал“-ци издателската дейност не е работа в полза на гражданите, а лобистка бухалка за крадливи интереси в ущърб на същите тези граждани. Защото свободата на словото е пореден актив за приватизиране, за който се драпа, за да бъде закичена като смокинов лист и заменена с опорни точки в полза на Издателя за пред чужденците. Защото погазването на закона не е нарушение, ако е направено от или в полза на Прокопиев и партньорите му по афери и интереси, а спазването на нормативната уредба е априори зло (по твърдения на самия подсъдим разградски бизнесмен). Особено когато бърка пряко в джоба на вече споменатите люде. А в конкретния случай - и защото с въпросния размах на писалката си същият този прокурор спука надувания вече над 6 години балон от Прокопиев и медиите му, че издателската ни група и нейният собственик – Делян Пеевски, контролирали държавното обвинение. Държавното обвинение, чийто представител закри най-тиражния вестник от тази издателска група. Звучи шизофренно, нали? Пук! За въпросните 6 години флагманът на тази псевдомедийна лобистка група - „Капитал“, е излизал на пазара малко над 300 пъти. Знаете ли колко статии е публикувал „Капитал“ за същото това време с една единствена опорка – че прокуратурата, видите ли, обслужвала издателската група „Телеграф медиа“ и Делян Пеевски? Двойно повече – 537. Няма грешка – средно по два пъти на седмица. Всички аналогии с основополагащия принцип на Гьобелсовата пропаганда далеч не са случайни. Нито е изненадващо на този фон, че „Капитал“ и Издателя му се пробват да омаловажат най-драстичното посегателство върху медия в най-новата история на страната. Истината е просто дребна спънка. Важното е лъжата да прогресира. Дори да е на цената на още по-шизофренни твърдения и очеизваден двоен аршин. Като например воя, нададен от същия този кръг за това, че любимият питомник на съпругата на Иво Прокопиев и главен редактор на една от медиите му Галя Прокопиева – Росен Босев, е бил осъден окончателно на две инстанции. Като си говорим за цифри, за същия период от време за Пеевски са излезли общо 3806 статии, все рисуващи го във възможно най-черни краски и приписващи му неподозирани и за регистрите в страната, и за самия него връзки. Фрапиращ брой, граничещ с обсесия, но с прозаично обяснение - и той, и изданията от „Телеграф медиа“ не само с досадна за Прокопиев настойчивост вадят на светло всички престъпления и задкулисните обвързаности на кликата му, но и с още по-тегава настойчивост им пречат, след като години наред ограбваха джобовете на всички нас, гражданите на тази държава, отново да го правят. Как да не ги черниш при това положение? Не само ще диктуваш лъжи под формата на опорки от сутрин до мрак, а бузите ти още по-розови ще станат. От надуване на балони. В кривото огледало на Прокопиев невинни и прави са само той и онези, които не му пречат да краде чуждите пари. Искате примери? Най-емблематичен е настоящият му любимец – председателят на Върховния касационен съд Лозан Панов. „Капитал“-ци със сигурност не искат да си спомнят, но имаше времена, в които обрисуваха галеника на Издателя си по следния начин: „Аргумент за това, че Лозан Панов едва ли ще донесе промяната е и фактът, че той никога не е заставал в открита позиция в защита на съдебната независимост“ (бел.р. - статия от 30 януари 2015 г.). Откакто обаче шефът на ВКС превърна правомощията на съда за тълкувателни решения и питания до КС в инструмент за обслужване на де-що има олигарси, за Прокопиев и хората му Панов е първи реформатор на съдебната власт, по-чист от току-що изкъпано бебе. Дори да гази законите и конституцията. Важното е, че го прави в тяхна полза и че се оглежда в тяхното криво огледало. По същия начин по-чисти от първи сняг са и ВЕИ-тата, през които Прокопиев ограби милиони с помпане на сметките ни за ток със „златни“ начисления за зелената добавка (1243 статии в „Капитал“ за споменатия период от времесъщия този период от време). Газовите доставки, стига печалбите от тях да потъват по сметките на Сашо Дончев. Фармацевтичните далавери, особено когато от тях се облажва Огнян Донев. Примерите са бол и доказват все едно и също – в огледалния свят на Прокопиев журналистиката е лобизъм в частна полза и всеки, който отказва да приеме това, е априори виновен.  ", "date": "2019.06.20", "title": "Априори виновни"}
{"url": "https://www.monitor.bg:443/bg/a/view/lekari-ot-plovdiv-spasiha-46-godishen-ujilen-ot-pchela-168422", "text": "Лекари от Клиниката по токсикология в УМБАЛ „Св. Георги” в Пловдив спасиха 46-годишен мъж, изпаднал в тежък токсоалергичен шок след ужилване от пчела. Това съобщи началникът на Клиниката по токсикология в УМБАЛ „Свети Георги“ проф. д-р Янко Илиев, д.м. Пациентът е постъпил в клиниката преди 3 дни. Той работел на открито на полето край Пловдив, когато бил ужилен от една пчела. Според медиците в повечето случаи подобно ужилване не крие опасност за живота на човека. Пострадалият обаче е имал поредица от ужилвания през годините, което е довело до развитие на абнормна чувствителност и алергия. Във фаталния ден му е оказана своевременна медицинска помощ още на 15-ата минута след ужилването и веднага след това той е транспортиран до Клиниката по токсикология. Лекарите от Клиниката започнали лечението му с голяма доза медикаменти, приложими като част от клиничната пътека №106, съобщи проф. Илиев. Той уточни, че през последния месец в клиниката са постъпили  още няколко пациенти с общи и локално-токсични прояви от ужилвания от пчели и оси. Според справка от Регионалната здравна инспекция в седмицата до 13 юни в Пловдив е имало общо петима човека, ужилени от различни насекоми и кърлежи. Двама от тях са от областния център.      ", "date": "2019.06.20", "title": "Лекари от Пловдив спасиха 46-годишен, ужилен от пчела"}
{"url": "https://www.monitor.bg:443/bg/a/view/sydija-metodi-lalov-unijaval-slujitelka-168477", "text": "Половин година преди да подаде оставка като председател на СРС, в края на 2016 г., Методи Лалов извършва действия спрямо служител на съдебната власт, които представляват грубо нарушение на Кодекса за етично поведение на българските магистрати, съобщава Правен свят. Заради Лалов през т.г. съдът е осъден на първа инстанция от служител на администрацията на съдебния орган за причиняването на неимуществени вреди. Чрез отправянето на упреци и заплахи за дисциплинарно уволнение, Лалов е подложил на психически тормоз, страдания, болки, унижения и накърняване на авторитета на служител на съдебната власт, приема състав на СРС. Татяна Тотева-Попинска е била дългогодишен служител на съда - 15 г. призовкар, а след трудоустрояване с 84 % от ТЕЛК била преназначена през 2015 г. в архива на съда при облекчени условия на работа. На 13 юли 2016 г. гражданин, на когото му се наложило да попълни документ в съда, поискал от Попинска химилкалка, на което получил отговор от нея: \"Чакай да видя дали ще намеря, защото ние сами си ги купуваме\". Лалов станал свидетел на изказването на служителката и се разкрещял на Попинска пред колегите й, \"че с това изказване уронва престижа на съдебната власт. Казал й да си подаде молба за напускане или ще бъде дисциплинарно уволнена\". На жената й прилошало и едва не припаднала. Съдия й помогнал да не припадне в коридора на съда. Колеги на служителката позвънили на сина й спешно да отиде да я вземе от работа и да я закара в \"Пирогов\". Междувременно била извикана и \"Бърза помощ\", като екипът поставил инжекция на притеснената жена. \"До края на деня била неадекватна. В началото не можела да говори. След това заеквала, треперила й ръката\", описва състоянието на потърпевшата първоинстанционният съд, пред когото Попинска е завела два иска за обезщетения, един от които именно за отправените й заплахи от административния ръководител. Малко след скандала жената получила инсулт. Съдът е решила, че вследствие на възникналия словесен конфликт с председателя на СРС служителката е била силно притеснена, че може да изгуби работата си, поради което на основание чл. 52 от Закона за задълженията и договорите (ЗЗД) определя да й се изплати обезщетение от 1000 лв. за причинени неимуществени вреди. Жената вече е пенсионер. Ако решението бъде потвърдено и от следващата съдебна инстанция, то ще са налице основания за търсенето на дисциплинарна отговорност от магистрата от съдийската колегия на ВСС.", "date": "2019.06.20", "title": "Съдия Методи Лалов унижавал служителка"}
{"url": "https://www.monitor.bg:443/bg/a/view/sled-2020-g-cifrovite-proekti-v-ugoiztochna-evropa-s-pari-bruksel-168479", "text": "Проектите за цифрова инфраструктура в Югоизточна Европа ще може да се финансират след 2020 г. от европейски програми. Това е заявил министърът на транспорта, информационните технологии и съобщенията Росен Желязков по време на форум, посветен на иновациите в региона Иностарт (InnoStart Forum 2019). Събитието се организира от Американската търговска камара. \"Един от ключовите проекти, който може да получи подкрепа, е за осигуряване на свързаност на магистралата Сърбия - България - Гърция. Това ще позволи движението на изцяло автономни автомобили. Магистралата и в момента е готова, но трябва да се изгради свързаността, която е в контекста на 5G инфраструктурата\", е обяснил министърът. Росен Желязков е припомнил, че Европейският съюз планира да отпусне 30 милиона евро за високоскоростен интернет в региона. В рамките на форума, министър Желязков е имал двустранни срещи с министъра на иновациите и технологичното развитие на Сърбия Ненад Попович и с министъра на информационното общество и администрацията на Северна Македония Дамян Манчевски. По време на разговорите е направен преглед на изпълнението на меморандумите за намаляване на международните тарифи за роуминг за телекомуникационни услуги. Министрите са подчертали, че процесът, започнал в рамките на Българското председателство на Съвета на Европейския съюз, ще доведе до предстоящо чувствително намаляване тарифите. На журналистически въпрос за промените в Закона за пощенските услуги, министър Желязков е отговорил, че категорично няма да бъдат закривани пощенски станции, ако това е предпоставката за по-доброто обслужване или е единственият начин за обслужване. Той е припомнил, че мрежата на \"Български пощи\", се състои от около 3000 пощенски станции и в някои големи населени места тя не е оптимална. По думите му нейната поддръжка генерира разходи, те се поемат от компенсацията, която дружеството получава всяка година, а пък тя идва от данъците. Министърът е подчертал, че идеята на промените в закона, е да се създаде модел, който през санкцията на Комисията за регулиране на съобщенията да доведе до оптимизиране на пощенската мрежа.", "date": "2019.06.20", "title": "След 2020 г. цифровите проекти в Югоизточна Европа с пари от Брюксел"}
{"url": "https://www.monitor.bg:443/bg/a/view/edin-ot-deset-spestjava-za-zdrave-ili-nova-kola-168470", "text": "По около една десета от българите си правят депозит в банка, за да имат при необходимост пари за лечение или за да си купят след време нов автомобил. Това сочи проучване на сайта „Моите пари“. Малко повече от акнетираните от финансовия портал - 13 на сто пък спестяват за първа вноска за жилище или друг актив. Над една пета планират да използват след време сложените на депозит средства за други цели – сред които са ремонт на жилището, авариен фонд или осигуряване на средства за започване на бизнес. 28 на сто спестяват, за да имат средства за годините, когато ще се пенсионират. За пътуване в чужбина заделят настрана пари 7 на сто от участвалите в допитването. Данните сочат, че 26% от далите отговор на въпрос от кога имат депозити, посочват повече от 10 години. Относно критериите за избор на банка, където да си вложат парите над една трета държат на високата лихва. За други почти една четвърт е важно да могат да довнасят суми по всяко време в депозита си, като почти две трети от тях са готови да добавят към сметките си между 50 и над 1000 лв. всеки месец. 15% от всички анкетирани пък държат - да теглят, без това да се отрази на лихвата им. 3% на сто държат да има бонуси към депозита. Резултатите от допитването показват, че на възраст между 40 и 50 години. Най-популярният срок на депозита е 12 месеца, като той е предпочетен от около 40 на сто от анкетираните. За 13% най-удачен е 6-месечният. 9% са сложили парите си на влог за две години, а други 7% - за 36 месеца. Немалка част от респондентите (12%), са с безсрочни депозити, откъдето може да се предположи, че има тенденция към намаляване на т. нар. депозитен туризъм. Ниските лихви са сред основните пречка пред хората, които нямат депозит, да открият такъв. Една трета от анкетираните посочват именно тази причина. Една пета обаче от участниците в проучването нямат финансовата възможност да внесат пари на депозит в банка. Други 13% пък предпочитат да инвестират в имоти, а 9% - в други активи. сочат още резултатите от анкетата на сайта. На родната валута се доверяват 71% от хората имащи депозит в банка. 23 на сто пък предпочитат еврото. Доста по-малко залагат на други валути. Едва един от двадесет души предпочита да има на влог щатски долари. Само едно на сто от анкетираните са обявили, че депозитите им са в британски лири. Според експерти, това са основно българи имащи бизнес с фирми от Обединеното кралство, хора, чиито деца учат на Острова или имат роднини там. Една трета от респондентите имат дебитна карта, а 14% - и кредитна. Малко над една пета ползват онлайн банкиране, а 11% - мобилната му версия.", "date": "2019.06.20", "title": "Един от десет спестява за здраве или нова кола"}
{"url": "https://www.monitor.bg:443/bg/a/view/evrohold-kupuva-aktivite-na-ch-ez-u-nas-za-335-mln-168483", "text": "\"Еврохолд България\" АД се споразумя да придобие бизнеса на чешката енергийна компания \"ЧЕЗ Груп\" в България. Двете страни са подписали договор днес, съобщиха оттам. Според контракта \"Еврохолд\" ще плати 335 млн. евро за придобиването на активите на \"ЧЕЗ Груп\" в България. Купувачът ще финансира сделката с комбинация от собствен и заемен капитал, като холдингът е подписал мандат с „две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал“. Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.   Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи. Консултанти на Еврохолд по сделката са базираната в Лондон международна адвокатска кантора Morrison & Foerster и българската - “Стоева, Чомпалов и Знеполски”. Консултанти на ЧЕЗ Груп са адвокатските дружества Skils s.r.o. и „Пенков, Марков и партньори”, съобщиха от холдинга.", "date": "2019.06.20", "title": "„Еврохолд“ купува активите на ЧЕЗ у нас за € 335 млн."}
{"url": "https://www.monitor.bg:443/bg/a/view/sa-sht-svaliha-s-600-mln-lv-cenata-za-f-16-168482", "text": "Офертата за осемте изтребителя F-16, които България иска да купи, е намалена до 2.2 млрд. лв., или с около 600 млн. долара спрямо утвърдената от Конгреса първоначална финансова рамка. Това стана ясно в четвъртък от коментар по темата на премиера Бойко Борисов преди заседанието на Европейския съвет в Брюксел. Той дойде след като в понеделник от американското посолство у нас съобщиха, че проектодоговорът е връчен на българското правителство. Както писа „Монитор“ след като Конгресът на САЩ даде зелена светлина за продажбата на бойните машини от последното поколение Block 70 за родните ВВС, първо от компанията производител „Lockheed Martin” дадоха да се разбере, че поставеният таван от 1,6 млрд долара не е окончателната цена, а впоследствие и американският посланик у нас Ерик Рубин заяви, че се очаква намаляване на сумата в рамките на преговорите между двете държави. Първоначалната рамка в проекта за освежаване на военния ни авиопарк пък бе 1,8 млрд. лв., но с решение на парламента се даде възможност за увеличаване на окончателната цена за евентуалната покупка на осем от най-разпространените изтребители в Света. „Много предложения има за даване на пари, но на нас ни предстоят няколко големи харча, за да можем да вдигнем нивото на сигурност. Трябва два кораба да се организират, трябва да се организират самолетите, 100 бронетанкови машини”, коментира ситуацията с модернизацията на армията премиерът. А във връзка с ремонта на руските щурмови самолети Су-25 пък той направи паралел с парите за осемте изтребителя от САЩ: „Едното е 2,2 млрд. лв., а другото е 40 млн.”. В сряда пък президентът Румен Радев изрази притеснение, че с намаляването на цената се намаляват и параметрите на сделката. Той поиска гаранции от правителството, че бойните способности на машините няма да бъдат орязани с орязването на цената. Такива обаче вече бяха дадени не веднъж, включително от вицепремиера и военен министър Красимир Каракачанов. Междувременно зам.-министърът на финансите Росица Велкова потвърди, че емитирането на дълг от 300 млн. лв. от страна на правителството е във връзка с евентуалното разплащане за самолетите. „При условие, че има сделка ще бъдат предприети действия за актуализация на Закона за бюджета“, посочи тя, като уточни, че към въпросната актуализация може да се пристъпи през юли, ако тогава се стигне и до ратификация от НС.", "date": "2019.06.20", "title": "САЩ свалиха с 600 млн. лв. цената за F-16 (ОБНОВЕНА)"}
{"url": "https://www.monitor.bg:443/bg/a/view/sram-v-parlamenta-gerb-i-patriotite-othvyrliha-idejata-na-dps-za-bezplatni-zabavachki-ot-subsidiite-168486", "text": "ГЕРБ и \"Обединени патриоти\" (ОП) нагледно доказаха, че коалицията им се води не от интересите на обществото, а от безпринципни компромиси. Показното беше направено на заседанието на бюджетната комисия в четвъртък, на което бяха приети на второ четене промените, внесени от кабинета в Закона за бюджета, с които субсидията за партиите беше намалена от настоящите 11 лева на глас, на 1 лев на глас. В същото време обаче парламентаристите от ГЕРБ не допуснаха за разглеждане предложението на ДПС да бъде създаден специален фонд, с който спестените от субсидиите пари да отиват за изграждане на нови и ремонт на стари детски градини, а самите забавачки да станат безплатни за родителите. От движението настояха самата субсидия да бъде орязана не на 1, а на 0 лева. Предложението беше внесено в сряда от председателя на ДПС Мустафа Карадайъ, депутата и издател на „Телеграф медиа“ Делян Пеевски и колегите им Йордан Цонев и Халил Летифов и срещна широка подкрепа в обществените среди, тъй като отговаря на един от най-наболелите проблеми и на родителите, и на работодателите заради липсата на места в държавните забавачки в големите градове. За да го парират, управляващите се скриха зад абсурдни процедурни хватки, мотивирайки отказа си да разгледат идеята с рядко прилаган досега текст от правилника на Народното събрание, според който не можело да се гласуват предложения извън обсега на съответния проект. И въпреки факта, че никой закон не е по-голям от интересите на обществото, а предложението обслужва именно тях. Да не говорим, че ако депутатите не се грижат за децата, които са най-ценният актив на България, възниква въпросът за какво изобщо са държавните институции начело с парламента и правителството. Със същата хватка беше отхвърлено предложението за освобождаване от ДДС на научната, художествената и учебната литература. Според източници от управляващото мнозинство до срамния отказ на ГЕРБ се е стигнало след натиск от страна на \"Обединени патриоти\". Абсурдната ситуация пък се разигра само ден, след като на среща в Народното събрание ГЕРБ и ДПС постигнаха консенсус инициираното от управляващите свиване на субсидиите да бъде комбинирано с предлаганите от движението мерки за оползотворяване на спестените пари за обществена полза. От срамната сценка в бюджетната комисия, при която ГЕРБ се отметна, обаче лъсна, че за управляващите явно по-важен от обществения интерес е самоцелната власт, дори да е на цената на компромиси и извиване на ръце от коалиционните им партньори от \"Обединени патриоти\". Пак според кулоарните информации, т.нар. „патриоти“ скочили на идеята само, защото била предложение на ДПС и щяло да лъсне, че те нямат качествени идеи, важни за обществото. На този фон, случилото се поставя и въпроса кой управлява държавата – ГЕРБ или \"Обединени патриоти\". Самото отхвърляне на предложението идва на фона на масирана кампания срещу него, проведена от медиите на подсъдимия олигарх Иво Прокопов и присъдружните им сайтове от Фабриката за фалшиви новини. Цялата машина представи в негативна светлина предложението на ДПС. Прокопиев никога не се е бръкнал в живота за 1 лев дарение за нещо смислено, но прецака шанса децата ни да имат безплатни градини. Ясно е, че олигархичната клика не може да роди нищо добро за хората, а целта й е да попречи на всеки, като например на авторите на поправките – депутатите Мустафа Карадайъ, Делян Пеевски, Хамид Хамид и Халил Летифов. Още повече, че в четвъртък в кулоарите на парламента се говореше, че проектът на ДПС обезмислял предложения на НПО-та, близки до Иво Прокопиев и кръга \"Капитал\", чиято прозаична цел е била да усвоят поредните пари. А сега заради отпора от тези соросоиди и „патриотите“ прекрасната идея децата ни да са в безплатни детски градини беше запратена в кошчето.  По всичко личи, че единственото, което Прокопиев го интересува, са личните му интереси – негови на кръга „Капитал“, и на ментора му Костов.", "date": "2019.06.20", "title": "Срам в НС: ГЕРБ и ОП отхвърлиха идеята на  ДПС за безплатни забавачки от субсидиите"}
{"url": "https://www.monitor.bg:443/bg/a/view/18-godishen-sprja-grigor-v-pyrvija-mu-mach-na-treva-168472", "text": "Единственият българин в мъжкия тенис елит Григор Димитров загуби с 4:6, 4:6 от канадския суперталант Феликс Оже-Алясим в мач от първия кръг на турнира в “Куинс Клъб” в Лондон. Заради капризите на времето двубоят от престижното състезание на трева бе отлаган в два поредни дни и най-накрая се изигра вчера. Шампионът от 2014-а Димитров и 18-годишният Оже-Алясим (поставен под №8) не бяха играли помежду си досега. По-късно вчера Феликс Оже-Алясим трябваше да се изправи във втория кръг срещу Ник Кириос (Авл), който надделя със 7:6(4), 6:3 над Роберто Карбалес Баена (Исп). Срещата между Гришо и канадския младеж продължи 74 минути, през които българинът така и не успя да се справи с мощния начален удар съперника си. В същото време Оже-Алиасим направи по един пробив в двата сета, което се оказа напълно достатъчно, за да стигне до успеха. 18-годишният талант приключи срещата с 15 аса на сметката си, както и с 4 двойни грешки. Димитров се отчете с 6 спечелени точки директно от начален удар и само 2 двойни грешки. Отпадането ще означава и загуба на точки за Димитров, тъй като миналата година той стигна до втория кръг. Следващият турнир, на който Димитров ще играе, е започващият на 1 юли „Уимбълдън“. Турнирът от „Големия шлем“ обаче ще бъде пропуснат от Хуан Мартин дел Потро заради контузия в коляното. Травмата го принуди да се откаже и от турнира в Куийнс. Аржентинецът победи в два сета Денис Шаповалов в първия кръг, но напусна корта с болки в коляното и след няколко дни ще се подложи на операция. 30-годишният Дел Потро спечели Откритото първенство на САЩ преди цели 10 сезона. Миналогодишният шампион в Куинс - Марин Чилич, също отпадна във втория кръг след загуба от аржентинеца Диего Шварцман с 4:6, 4:6. Петият в схемата хърватин изненадващо не намери противодействие на силната игра на Шварцман, който записа едва третата победа в кариерата си на тревна настилка. Водачът в схемата на турнира Стефанос Циципас дебютира успешно в Куинс, като се класира за втория кръг след победа над представителя на домакините Кайл Едмънд с 6:3, 7:5. Вторият поставен Кевин Андерсон допусна изненадваща загуба от французина Жил Симон с 1:6, 6:4, 4:6.  ", "date": "2019.06.20", "title": "18-годишен спря Григор в първия му мач на трева"}
{"url": "https://www.monitor.bg:443/bg/a/view/moshti-na-svetec-namirat-izguben-portfejl-168471", "text": "Десетки жители и гости на Павликени чакаха по няколко часа в жегата да се поклонят на чудотворните мощи и иконата на Св. Ефрем Нови, изложени в храма „Рождество Богородично”. За светеца се знае, че помага за лечението на болести като рак, психични разстройства и сърдечни проблеми. Освен това обаче, се оказва че светецът помага и в други случаи. Милка Тотева от Севлиево разказва, че по времето, когато мощите били там, жена от града загубила портфейла с цялата си пенсия на пък за поклонението през чудотворната икона. Пред мощите на светеца жената се помолила да намери загубените си пари. И чудото се случило. Връщайки се по обратния път, тя била настигната от една жена, която и дала наерения портфейл с всички пари в него. същия ден се случило и още едно чудо. Млада жена имала проблемна бременност и според лекарите трябвало да роди със секцио, но я очаквала тежка операция. Майката и свекървата на момичето се помолили пред иконата и само след час бременната им се обадила за да им се похвали, че вече е родила здраво бебе, при тоа по съвсем естетвен начин.  ", "date": "2019.06.20", "title": "Мощи на светец намират изгубен портфейл"}
{"url": "https://www.monitor.bg:443/bg/a/view/svyrshena-e-81-ot-rabotata-po-uchastyka-mejdu-jablanica-i-boaza-na-am-hemus-168478", "text": "От миналата година се работи по общо над 25 км от автомагистрала \"Хемус\" - в участъците между Ябланица и пътен възел \"Боаза\", и от пътен възел. \"Белокопитово\" до пътен възел \"Бухово\". От първия са изпълнени 81% от дейностите, като вече е започнало и полагането на битумизирана основа. Очаква се работата по него да завърши до края на 2019 г., съобщи строителният министър Петя Аврамова на изслушване в парламентарната комисия по регионална политика, благоустройство и местно самоуправление, цитирана от пресцентъра на МРРБ. Регионалният министър е коментирала, че се работи само по 1,5 км от трасето на другия участък - между пътните възли \"Буховци\" и \"Белокопитово\". Строителството по останалите 15 км не може да започне заради неприключилите отчуждителни процедури. За тях за първи път ще се възползваме от промените в Закона за държавната собственост и ще поискаме предварително изпълнение на отчуждението, е съобщила Аврамова и е изказала благодарност към народните представители за направените законодателни изменения. Девет са делата, за които е поискана такава процедура. Продължава теренното осигуряване на 134-километровия участък от пътен възел \"Боаза\" до разклона с пътя Русе - Велико Търново, е информирала министър Аврамова. Тя е добавила, че те са по-напреднали за първите три от общо шест участъка, на които е разделено трасето. Агенцията \"Пътна инфраструктура\" разчита на съдействието от общините, за да може отчуждителните процедури да приключат по-бързо. В две отсечки, в които те са завършени, се работи на терен. На изслушването е станало ясно, че дясното платно на пътя Мездра - Ботевград ще бъде изградено върху сега съществуващото, а лявото ще се изгражда успоредно на него, с изключение на отсечка с дължина около километър, където трасето напуска съществуващия път. Пресичанията с републиканските и общинските пътища ще бъдат оформени като кръгови кръстовища. Избран е изпълнител на лот 2 от трасето, но процедурата се обжалва в Комисията за защита на конкуренцията. Скоро се очаква да има избран изпълнител за лот 1. АПИ е предприела действия за възлагане на инженеринг на 38 свлачища по републикански пътища в страната. До края на месеца ще започне и процедура за избор на строителен надзор на 6 от тях. Целта е работата по всички да започне през тази година. Укрепването им ще бъде финансирано със 140 млн. лв., които са заделени в бюджета на АПИ за тази година. Предвижда се изпълнението на дейностите да приключи през 2020 г., като бъдат дофинансирани от бюджета за следващата година. Работи се и до края на 2019 г. ще има готов проект на Регионални схеми за пространствено развитие на районите от ниво 2, които ще изпълняват ролята на стратегии за изпълнение на инструмента Интегрирани териториални инвестиции на регионално ниво. Паралелно се актуализира Националната концепция за пространствено развитие. Тя ще изведе ключовите градове, които да бъдат подкрепени по линия на устойчивото градско развитие. До края на годината се предвижда на обществено обсъждане да бъдат подложени проектите на закони за управление на етажната собственост и за водоснабдяването и канализацията, е станало ясно на изслушването. В момента три тематични работни групи разглеждат получените над 700 предложения от граждани и организации, които целят подобряване на нормативния акт. Обмисля се с новия Закон за ВиК срокът на договорите между асоциациите по водоснабдяване и канализация и операторите да се удължи от 15 на 25 години, с което да се създаде по-добра възможност за поддръжка на инфраструктурата.", "date": "2019.06.20", "title": "Свършена е 81% от работата по участъка между Ябланица и \"Боаза\" на АМ „Хемус“"}
{"url": "https://www.monitor.bg:443/bg/a/view/arjentinecyt-mazurek-se-pazari-s-levski-do-posledno-168451", "text": "Аржентинецът Франко Мазурек подписа с \"Левски\" след преговори, продължили над пет часа. Халфът дойде в София, премина прегледи но в последния момент се опита да извие ръцете на столичния гранд за повече пари. Все пак двете страни се разбраха и аржентинският атакуващ халф се обвърза със \"сините\" за две години. Той имаше оферти от още от два клуба от Гърция, но се спря на предложението от „Герена“. Очаква се Мазурек веднага да се присъедини към лагера на тима в Австрия, където от вторник се готвят и новите попълнения - вратарят Милан Миятович и гръцкият защитник Янис Каргас. Треньорът Петър Хубчев обаче иска да вземе още централен нападател, крило и бек. Междувременно стана ясно, че окончателно пропадна трансферът на Кристиан Димитров от „Ботев“ в „Левски“. В крайна сметка от „Ботев“ сложиха край на преговорите и така Хубчев ще трябва да търси нов човек за този ключов пост. На лагера в Австрия пък всичко върви по план за „Левски“. Заниманията са интензивни, като няма проблем с контузени играчи. Единствено националите Иван Горанов, Станислав Иванов, Илия Юруков, както и Паулиньо тренираха отделно от основната група. Те имат нужда от по-дълга повичка, тъй като заради ангажименти с националните гарнитури изостават с подготовката. Сутрешното занимание бе пропуснато от голмайстора Станислав Костов, който бе на процедури, но взе участие във вечерната тренировка.", "date": "2019.06.20", "title": "Аржентинецът Мазурек подписа с „Левски“ след пет часа преговори (ОБНОВЕНА)"}
{"url": "https://www.monitor.bg:443/bg/a/view/poroj-zalja-dobrich-168467", "text": "Точно пет години след потопа в Добрич от 20 юни 2014-а, който взе и човешка жертва, на същия ден градът отново потъна във вода.  Според метеостанцията, падналото количество е 12,5 литра на кв. м. Дъждът се изсипа за кратко време и успя да потече обилно по централните булеварди. Във вода бе бул. „Русия“, където няколко къщи се наводниха, а автомобил закъса. Огромно количество вода се събра и по ул. „Гурко“. По данни на РД ПБЗН Добрич, има множество сигнали за паднали дървета в региона. Едно от падналите дървета е на околовръстния път за Балчик. Над 10 големи клона са препречили пътя за село Свобода. Много клони са нападали и по пътя от Крушари за Добрич. Там машини с гребла са ги дърпали от шосето, за да не пречат на движението. В нощта срещу 20 юни 2014 г. невиждан потоп заля цялата област Добрич. Само за няколко часа над областния център се изсипаха 100 л на кв. м.  Инвалид се удави в дома си през нощта в два часа. Ниските части на Добрич останаха буквално под вода. От паркираните по бул. „Русия” автомобили се виждаха само част от таваните. Много от хората не успяха да отидат на работа, тъй като нивото на водата мина над метър и бе невъзможно излизането от жилищните блокове. Собственик на каяк спаси майка с дете, наложи се екипи на Гражданска защита също да спасяват хора с лодки. Всички пътища бяха затворени. Автогарата бе залята и оттам не тръгна нито един автобус по междуградска линия. Хуманитарна гимназия, детска градина и детска ясла бяха заляти с вода. Градският парк се превърна в езеро, след като водата стигна височина от 2,5 м. Тогавашният кмет Детелина Николова обяви бедствено положение и затвори всички учебни заведения.  ", "date": "2019.06.20", "title": "Порой заля Добрич"}
{"url": "https://www.monitor.bg:443/bg/a/view/norvegija-namali-sys-7-prez-maj-proizvodstvoto-na-techni-vyglevodorodi-168475", "text": "Норвегия е намалила през май производството на течни въглеводороди (петрол и газов кондензат) със 7% в сравнение с април до 1,599 млн. барела на денонощие, сочи Norwegian Petroleum Directorate (NPD). През миналия месец богатата скандинавска държава е добивала средно по 1,25 млн. барела на ден. Производството на природен газ през май е било на ниво 318,4 млн. куб. м на денонощие, което се оказва 2,2 на сто по-малко от прогнозираното от NPD. Норвегия е №1 по добив на петрол в Европа. По данни на Еврокомисята петролно-газовия сектор осигурява 22% от БВП на страната и на него се пада над две трети от приходите от експорт. Почти целият износ е за страните от ЕС, като от норвежките находища осигуряват една пета от потреблението на синьо гориво в Общността.", "date": "2019.06.20", "title": "Норвегия намали със 7% през май производството на течни въглеводороди"}
{"url": "https://www.monitor.bg:443/bg/a/view/chakame-po-6-chasa-na-opashka-v-instituciite-iskat-ni-izlishni-dokumenti-168469", "text": "Дълго чакане на опашка за определена административна услуга, достигащо понякога до цели 6 часа, нелюбезни служители и изискване на ненужни документи. Това са само част от проблемите, които са открити при проучване по метода „таен клиент“. Резултатите от проверките, които ще продължат и в бъдеще бяха представени в четвъртък в Министерския съвет. След сигнали за нередности от граждани държавата е внедрила десет тайни клиенти, които в продължение на месец и половина са наблюдавали как 13 администрации в страната предоставят общо 15 услуги. Инспекторите под прикритие наблюдавали доколко се спазват нормативните изисквания, фиктивно ли се предоставя услугата, както и дали администрациите си обменят информация. Така те установили, че част от чиновниците имат проблем с отзивчивостта, че често от гражданите се изискват документи, които не са необходими по закон, както и че на същите им се налага да се зареждат със солидна доза търпение, докато чакат да им дойде реда. За подаването на заявление за подмяна на шофьорска книжка в столичния КАТ например било регистрирано чакане на опашката в продължение на 6 часа. Шефът на дирекция \"Модернизация на администрацията\" в МС Красимир Божанов припомни, че на сгафилите администрации е даден едномесечен срок да отстранят проблемите, като вицепремиерът Томислав Дончев вече ги е уведомил с писма за това. \"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\", каза той.", "date": "2019.06.20", "title": "Чакаме по 6 часа на опашка в институциите, искат ни излишни документи"}
{"url": "https://www.monitor.bg:443/bg/a/view/sled-9-godini-tishina-hypnotic-rage-se-zavryshtat-s-reliever-video-168440", "text": "След цели 9 години тишина българското електро явление Hypnotic Rage се завърна в студио и записа новия си сингъл Reliever. Парчето бързо се сдоби и с клип и от няколко дни вече е в обмен на бързи обороти в Youtube. Текстът и музиката на песента са на Кирил Захариев – Кико, звуков инженер е Николай Желев – Джей, а записът, аранжиментът и миксът са продуцирани в собственото им студио “HypnoticLab”. Завръщането на групата е подплатено с впечатляващ клип, който ни изстрелва директно в необятното пространство на въображението, а мащабната реализация е дело на режисьора Господин Господинов – Гепи. Идеята за вечността е пресъздадена чрез открояващите се геометрични инсталации и светлинни ефекти. Научно-фантастичният клип идеално допълва по-електронното звучене, запазена марка на Hypnotic Rage. Групата добиват популярност през 2003 г. още с първия си хит Feel The Vibes. През 2004 г. правят кавър на „Обичам те дотук” на ФСБ за Светла Иванова. С видеото Feeling Blue, което проби в топ 5 на MTV – World Chart Express и доби широка популярност в Гърция, Hypnotic Rage бяха номинирани за MAD Video Music Awards 2007 в категория „Най-добър български видеоклип“. Клипът им Secret Sins, който е заснет с декорите на холивудската продукция „Черната Далия”, се завъртя за няколко седмици в класацията на MTV – World Chart Express. През 2010 г. групата пусна успешния си сингъл Rely On Love, а с Reliever Hypnotic Rage ни подготвят за нов албум и заявяват категоричното си завръщане на музикалната сцена.", "date": "2019.06.20", "title": "След 9 години тишина: Hypnotic Rage се завръщат с  Reliever (ВИДЕО)"}
{"url": "https://www.monitor.bg:443/bg/a/view/otvarjat-uchilishte-za-bilki-za-eniovden-168454", "text": "Варна ще отбележи Еньовден с богата образователна, културно-творческа и забавна програма в Музея по история на медицината. Тази година там ще отвори врати училище за билки. Училището за билки, в което професионалисти от факултета по фармация ще предават знание за лековитите растения по Северното Черноморие – разпознаване, бране, съхранение, безопасна употреба и въздействие върху здравето, ще отвори врати точно в 10 часа на 24 юни (понеделник), а входът е свободен за всички, заявиха организаторите на събитието от Медицинският университет в града. Първият учебен час е посветен на Азбука на билките – запарки, чай, отвара, вторият е за събиране, сушене и обработване на билките, третият час е посветен на билки и подправки и четвъртия - на приложения и употребата на билките. Проявата се осъществява по проект „Еньовден - здравни и културни традиции“ с финансовата подкрепа на фонд „Култура“ на Община Варна. Еньовден е един от най-значимите празници в българския народен календар. Това е най-дългият ден през годината и е празник на билките – лековити и магически. 24 юни е денят на лятното слънцестоене и е денят на Св. Йоан Предтеча, който е познавал лечебните възможности на растенията и оцелява в пустинята сред вълшебните природни треви. Вярва се, че всяка трева, набрана на Еньовден е лековита.", "date": "2019.06.20", "title": "Oтварят училище за билки за Еньовден  "}
{"url": "https://www.monitor.bg:443/bg/a/view/oblekchavat-procedurata-za-skypite-lekarstva-za-decata-168460", "text": "Процедурата за отпускане на скъпи лекарства, които не се внасят в България ще бъде облекчена. Това съобщи заместник-министърът на здравеопазването Жени Начева по време на заседание на здравната комисия в парламента. Занапред няма да се налага родителите да подават всеки месец документи за продължаване на терапията и финансирането й от Националната здравно-осигурителна каса. Еднократно разрешение от касата ще се издава за по-дълъг период, допълни тя. Това потвърди и здравният министър Кирил Ананиев, който също беше изслушан от депутатите в комисията. Като извънредна точка в нея беше разгледан инцидентът с починалата в сряда в болница „Царица Йоанна – ИСУЛ“ 6-годишна Мария. Мими, както стана популярно детето след стартирането на фондонабирателна кампания за лечението му, се нуждаеше спешно от скъп медикамент за левкемия, който не се внася в България и се доставя само след процедура от Националната здравноосигурителна каса. Мими, която беше родена и със синдром на Даун, издъхна, след като документите й за животоспасяващата терапия бяха забавени 55 дни. Те бяха готови е ден преди тя да си отиде. Пречка е имало, но тя не е нито от страна на ИСУЛ, нито от страна на НЗОК, каза министър Кирил Ананиев. Случаят е особен, свързан е с милиграмите на медикамента и по – точно в новия му вид от 2 мг., допълни той. По думите му е изчаквано производителят да даде новата цена, за да бъде подадена заявката за доставянето му. Това е бил и единственият документ, който не е бил уреден продължително време, но в началото на месец юни въпросът е бил изчистен и е подадена нова заявка. Министър Ананиев увери, че въпреки забавянето не е прекъсвано лечението на детето. Той поясни, че родителите са предложили лекарството да бъде платено от фондонабирателната сметка, която родителите междувременно открили за лечението на дъщеря си. Проф. Добрин Константинов от ИСУЛ, който е един от лекуващите лекари на Мими обясни, че практиката в такива случаи била фактурата за скъпи лекарства да се изпраща в банката, в която е открита такава сметка. Така процедирали от болницата и в този случай. Впоследствие обаче тя била анулирана и изпратена нова в НЗОК, която поела заплащането на медикамента. Така се оказва, че близките на починалото момиченце няма да се налага да платят сумата от 23 377,40 лева, колкото струват лекарствата. Проф. Константинов поясни, че при хората със синдром на Даун вероятността да развият левкемия е с 15% по-висока, отколкото при останалите.", "date": "2019.06.20", "title": "След смъртта на Мими облекчават процедурата за скъпите лекарства за децата (ОБНОВЕНО)"}
{"url": "https://www.monitor.bg:443/bg/a/view/borisov-poiska-pylna-prozrachnost-za-partijnite-darenija-168465", "text": "Премиерът Бойко Борисов поиска пълна прозрачност при даренията за партиите. Искането му дойде ден след като ГЕРБ и ДПС се разбраха инициираното от управляващите свиване на партийните субсидии да бъде комбинирано с предложението на движението за въвеждане на американски тип обществено финансиране, чрез отпадане на ограничението за дарения от юридически лица и на тавана от 10 000 лв., касаещ физическите лица. От Брюксел, където се провежда заседание на Европейския съвет, Борисов бе категоричен, че застава зад предложения модел на финансиране, но при 100% прозрачност. Той акцентира, че ГЕРБ обаче стоят и зад искането си партийната субсидия да бъде намалена от 11 лв на 1 лв., въпреки че председателят на ДПС Мустафа Карадайъ, депутатът и издател на „Телеграф медиа“ Делян Пеевски и колегата им Йордан Цонев внесоха поправки преди второто четене на свиващата сумата актуализация на Бюджет 2019, които предвиждат както отпадане на ограниченията за даренията, така и 0 лв. субсидия от 1 юли, тъй като според тях няма значение дали помощта ще бъде 1 лв. за спечелен глас или изобщо няма да се дават пари на партиите. Ние поддържаме това, което 2,5 млн. души поискаха по време на референдум, организиран от „Шоуто на Слави“, обяви премиерът. Той припомни, че предизборната кампания на президента Румен Радев преди 2 години е минала на фона на субсидиите и въпросното допитване. „И тогава управляващите в наше лице се биеха всеки ден, че едва ли не са те виновни за това. Аз тогава поех ангажимент и веднага след изборите го внесохме в парламента, другите партии не го подкрепиха“, припомни Борисов. Той също така отбеляза, че преди 5-6 месеца отново е обещал да се внесе предложението за рязкото орязване на партийните пари от държавата и тогава нямало изказвания, че подобна инициатива е популистка и недемократична. Борисов направи и препратка към призива на лидера на БСП Корнелия Нинова на конгреса на партията бизнесмените да затворят портфейлите си. „Сега могат да ги оставят отворени и да посочат кой бизнесмен колко пари е внесъл. На когото не му стигат парите може по най-прозрачния начин да посочи фирма „Х“ или милионер „У“ да дарява пари на дадената партия и после да се проверяват“, обяви Борисов. Колко ще бъде субсидията и какъв модел на финансиране ще изберат депутатите трябва да стане ясно в петък при второто гласуване в пленарна зала на актуализацията на Бюджет 2019. В същото време министър-председателят се извини на коалиционните си партньори от „Обедините патриоти“, че не е съгласувал с тях предложението за субсидиите. Той обяви, че казал на шефа на ПГ на ГЕРБ Даниела Дариткова, че не е лесно да влезе в ролята на предшественика си Цветан Цветанов и й заръчал да поддържа комуникацията с останалите партии. В тази връзка Борисов призна, че Цветанов му липсва. призна премиерът и лидер на ГЕРБ. В отговор на въпрос за енергийната сигурност на страната пък, той увери, че тя не е застрашена по никакъв начин. Относно собствеността и цената на ТЕЦ-Варна Борисов изтъкна, че не е продавача, за да знае стойността. Борисов коментира и европейските теми, които са на дневен ред. Той бе категоричен, че ЕНП ще продължава да поддържа Манфред Вебер за шефския пост в носия състав на ЕК. Относно бъдещия български комисар премиерът отсече, че нямаме по-подходящ човек от досегашния ни представител в ЕК Мария Габриел и изтъкна, че ще се борим за запазване на сегашния й ресор-цифровата икономика и общество. Министър-председателят обърна внимание и на случващото се между Турция, Гърция и Кипър, като изрази надежда страните да намерят дипломатичен начин да решат въпроса. Накрая той коментира и отлагането на преговорите за присъединяване на Северна Македония към ЕС с думите „имат много неща да поправят, нека да узреят“.", "date": "2019.06.20", "title": "Борисов поиска пълна прозрачност за партийните дарения (ОБНОВЕНА)"}
{"url": "https://www.monitor.bg:443/bg/a/view/oshte-9-mln-lv-otpusnaha-na-bioproizvoditelite-168476", "text": "ДФ \"Земеделие\" преведе още близо 9 млн. лв. (8 923 520 лв.) по мярка 11 \"Биологично земеделие\" от ПРСР 2014-2020 г. Плащане получиха 964 земеделски стопани с одобрени заявления по направление \"Биологично растениевъдство\", \"Биологично пчеларство\", \"Биологично животновъдство\", както и тези които са заявили повече от едно от гореизброените направления от мярка 11 \"Биологично земеделие\" от ПРСР 2014-2020 за Кампания 2018. Съобщението е на пресслужбата на Държавен фонд \"Земеделие\"-РА. Ставките, по които се извършва оторизацията на субсидиите, са регламентирани в Наредба нр. 4 от 24 февруари 2015 г. за прилагане на мярка 11 \"Биологично земеделие\" от ПРСР 2014-2020 г. Подпомагането по мярката е във вид на годишно компенсаторно плащане за земеделски стопани, които доброволно извършват биологични дейности. 75 на сто от средствата се осигуряват от Европейския земеделски фонд за развитие на селските райони (ЕЗФРСР), а останалите 25 на сто - от националния бюджет. Миналата седмица 2 582 биопроизводители получиха близо 34,5 млн. лв. по мярка 11 \"Биологично земеделие\" от ПРСР 2014-2020 г. Общо до момента по мярката за кампания 2018 са изплатени 43 421 767 лв.", "date": "2019.06.20", "title": "Още 9 млн. лв. отпуснаха на биопроизводителите"}
{"url": "https://www.monitor.bg:443/bg/a/view/policijata-vyv-varna-tyrsi-sydejstvie-za-zalavjaneto-na-grabitel-168456", "text": "ОД на МВР – Варна търси съдействие за установяване самоличността на извършител на опит за грабеж на дамска чанта. Престъплението е извършено срещу 58-годишна жена на 17 май т.г., около 18,30 часа, на ул. „Димитър Икономов” във Варна. Извършителят е бил заснет на камерите и е на видима възраст около 20-25 години, висок е около 155 см., със слабо телосложение. Същият има къса коса и гъста брада. Отличителен белег са диоптричните очила с правоъгълна рамка, които е носел. Бил е облечен със светло сини дънки с дупки по крачолите и зелено шушлеково яке. По случая е образувано досъдебно производство, в рамките на което са извършени множество оперативно-издирвателни действия. Към момента самоличността на извършителя все още не е установена. Във връзка с това ОД на МВР – Варна отправя апел за съдействие към всеки, който разпознае мъжа от видеокадрите или разполага с информация, която би помогнала на разследващите, да сигнализира при гарантирана анонимност на тел. 112, 052/615166 или в най-близкото поделение на МВР.    ", "date": "2019.06.20", "title": "Полицията във Варна търси съдействие за залавянето на грабител"}
{"url": "https://www.monitor.bg:443/bg/a/view/sled-12-preduprejdenija-globiha-s-500-leva-prostitutka-168459", "text": "42-годишната жена, която заработвала като проститутка, отнесе глоба от 500 лева от варненския районен съд. Преди това тя била многократно предупреждавана от органите на полицията. Деянието, което е наказуемо по чл. 329 ал. 1 от Наказателния кодекс, е осъществявано многократно от 11 април до 20 юли 2017 година. Неведнъж през посочения период подсъдимата е засичана да предлага сексуални услуги на клиенти в района на стария път Варна - Бургас, край местността „Крушките“. Проверка показва, че през това време за подсъдимата липсват данни за подавани заявления за сключени трудови договори, за самоосигуряване или за заплащане на здравни осигуровки. Тя не се е занимавала с общественополезен труд, като същевременно чрез проституция си набавяла нетрудови доходи по непозволен и неморален начин. Само през горепосочения период на 42-годишната жена са били връчени от служители на полицията общо 12 предупредителни протоколи. При последния случай от 20 юли 2017 година, тя била хваната на калъп с клиент в спрян на малка поляна край пътя лек автомобил. 42-годишната жена е осъждана за сходни деяния. Наказанието „глоба“ бе наложено от съда по силата на постигнато в съдебна зала споразумение, при което проститутката призна вината си. Съдебният акт е окончателен и влиза в сила веднага.", "date": "2019.06.20", "title": "След 12 предупреждения, глобиха с 500 лева проститутка "}
{"url": "https://www.monitor.bg:443/bg/a/view/trymp-iran-napravi-goljama-greshka-168473", "text": "Президентът на САЩ Доналд Тръмп направи първото си изявление относно инцидента със сваления от Иран американски дрон в профила си в \"Туитър\". Тръмп написа само: \"Иран направи много голяма грешка!\" Американските военни потвърдиха по-рано днес, че един от техните безпилотни самолети е бил свален, но заявиха, че инцидентът е станал в международното въздушно пространство, оспорвайки твърденията на Иран, че американският дрон е летял над иранска територия.", "date": "2019.06.20", "title": "Тръмп: Иран направи голяма грешка "}
{"url": "https://www.monitor.bg:443/bg/a/view/gyrcija-nova-demokracija-shte-poluchi-absolutno-mnozinstvo-168461", "text": "Абсолютно мнозинство изглежда, че ще спечели опозиционната дясноцентристка партия Нова демокрация на предстоящите предсрочни парламентарни избори в Гърция на 7 юли. Това показват резултатите от социологическо проучване, проведено от агенцията Opinion poll и цитирано от \"Катимерини\". Намерение да гласуват за Нова демокрация с лидер Кириакос Мицотакис заявяват 34,5 процента от запитаните. За управляващата в момента СИРИЗА ще гласуват 23,3 процента, за лявоцентристкото Движение за промяна - 5,1 процента, за Гръцката комунистическа партия - 3,8 процента, за крайнодясната Гръцко решение - 3,2 процента, за МеРА на бившия финансов министър Янис Варуфакис - 3 процента, а националистическата Златна зора - 1,8 процента. Като се извадят отговорите на онези, които още не са решили за кого да гласуват или ще пуснат бяла бюлетина, според проучването Нова демокрация се подкрепя от 39,8 процента, СИРИЗА - от 27 процента, Движението за промяна - от 6,4 процента, Гръцката комунистическа партия - от 4,6 процента, МеРА - от 4,1 процента, Гръцко решение - от 3,6 процента и Златна зора - от 3,3 процента.", "date": "2019.06.20", "title": "Гърция: Нова демокрация ще получи абсолютно мнозинство "}
{"url": "https://www.monitor.bg:443/bg/a/view/volejbolistkite-otnesoha-0-3-i-ot-germanija-168457", "text": "Женският ни национален отбор по волейбол се прости с елитната група на Лигата на нациите с безлично 0:3 (-21-20,-13) срещу последния си съперник - тима на Германия. Това беше тяхната 13-а загуба и с двете си победи те събраха общо 7 точки, с които заеха категорично последното 16-о място. Така догодина тимът ни ще играе във втората дивизия на най-комерсиалния световен турнир. Най-резултатна за тима ни, воден от селекционера Иван Петков, беше Гергана Димитрова с 11 точки (1 ас), Силвана Чаушева завърши с 10 (1 блок), а Мирослава Паскова - с 9 (1 ас). За германките най-добра беше Неле Барбер с 12 т. (3 блока, 1 ас), толкова записа и Луиза Липман (1 блок). Статистиката показа пълно превъзходство на германския тим - 38:33 точки от атака, 11:5 блокади, 7:3 аса, 19:23 от грешки на съперника. Преди този мач последен беше тимът на Република Корея, който обаче победи този на Полша с 3:1 (8,-22, 20, 16), в чийто състав не игра звездата Малвина Смажек. Така с 3 победи корейките станаха 15-и с 9 т. и също отпадат за догодина. Преди последните срещи от турнира начело бяха отборите на Китай и САЩ с по 35 точки (по 12:3 победи/загуби), пред Бразилия и Италия - по 11 т., Турция - 10 и Полша - 9.", "date": "2019.06.20", "title": "Волейболистките отнесоха 0:3 и от Германия (ОБНОВЕНА)"}
{"url": "https://www.monitor.bg:443/bg/a/view/bylgarija-sys-srok-do-oktomvri-da-vzeme-stanovishte-po-9-dela-v-strasburg-168458", "text": "България има срок до 1 октомври да е готова с предложения по 9 дела в Страсбург, припомни зам.-директорът на Отдела за изпълнение на решенията на ЕСПЧ в Страсбург Клер Оуви. „Ако до тогава не бъдат представени удовлетворителни предложения за решения, то тогава Комитетът на министрите ще приеме междинна резолюция, което не е добре за международната репутацията на България, във връзка със защита правата на човека“, заяви Оуви. „Изпълнението на решенията на Европейския съд по правата на човека е сред основните приоритети на българската държава през последните години. То е не само задължение на България по член 46 от Конвенцията за правата на човека, но и основна предпоставка за недопускане на бъдещи нарушения и ефективна гаранция за основните права на човека“, заяви министърът на правосъдието Данаил Кирилов при откриването на кръгла маса по изпълнението на решенията на ЕСПЧ по групата дела С.З. срещу България и Колеви срещу България. Решенията засягат неефективното наказателно производство в България и липсата на гаранции за независимо наказателно разследване срещу главния прокурор. Двудневният форум се организира съвместно от Отдела за изпълнение на решенията на ЕСПЧ към Съвета на Европа и Министерство на правосъдието. Министър Кирилов припомни, че през март т.г. Комитетът на министрите към СЕ прие решение по изпълнението на решенията на ЕСПЧ, обединени в групите С.З и Колеви. В него Комитетът посочи, че въпросите, повдигнати по двете решения, стоят от много години и въпреки че е постигнат определен напредък, все още се чакат конкретни мерки в някои особено важни области. „На 14 юни 2019 г. публично представих Закон за изменение и допълнение на НПК, съобразен с действащата Конституция и отговарящ на препоръките от Механизма за сътрудничество и проверка на ЕС и на решението по делото Колеви срещу България“, уточни министър Кирилов. Той допълни, че с проекта се цели да се създаде работещ модел, който да гарантира ефективно наказателно производство срещу т.нар. „трима големи“, така че служебното им положение да не възпрепятства реализирането на наказателна отговорност, когато има данни, че те са извършили умишлени престъпления от общ характер. Във форума участват съдии от КС, ВКС, апелативните съдилища, спецсъда, СГС, прокурори от ВКП, представители на ВСС, МВР, НС, ЕК и др.", "date": "2019.06.20", "title": "България със срок до октомври да вземе становище по 9 дела в Страсбург "}
{"url": "https://www.monitor.bg:443/bg/a/view/edmond-bil-siguren-za-zlatoto-sled-1-4-finala-168463", "text": "Синът на олимпийската легенда в класическата борба Армен Назарян - Едмонд, спечели втора европейска титла за кадети. След като триумфира при 45-килограмовите през 2018 г., той стана шампион и в кат. до 51 кг на първенството в Италия сега. На финала младият ни национал прегази с технически туш - 10:0 jт. за 2:38 мин. Барис Ербек (Тур). За успеха първи имаше шанса да го поздрави прочутият му баща. \"Много съм щастлив, защото тази титла спечелих доста по-трудно от миналогодишната, сподели заяви Едмонд Назарян след финала. - След като спечелих инфарктния 1/4-финал, в който губех с 0:7 от азера и успях да обърна резултата до 7:7, бях сигурен ще взема златото. На това първенство дойдох именно за титлата, друго не ме устройваше. Така ме е учил баща ми. Затова се амбицирах, проявих характер и се радвам, че отново успях да зарадвам България със златен медал. Следващият се надявам да е от световното в София в края на юли.” „Сега се радвам дори повече, отколкото на моите успехи като състезател, призна пък Армен Назарян. – Защото виждам, че Еди върви по моите стъпки, и прави всичко, което му казвам. Ощетиха го на 1/4-финала - той губеше с 0:7, но показа голямо сърце и успя да спечели тази битка. След това бях сигурен, че ще стане шампион. Сега на това първенство беше доста по-трудно, защото азери, турци, например, са по-големи на възраст и дори вече се борят при юношите.” В кат. до 45 кг Мирослав Емилов взе бронза след 4:2 над Каспарс Бондаренко (Лат).", "date": "2019.06.20", "title": "Едмонд бил сигурен за златото след 1/4-финала"}
{"url": "https://www.monitor.bg:443/bg/a/view/osydiha-mz-za-diskriminacija-zaradi-bezplatnite-cheneta-168443", "text": "Административният съд осъди Министерството на здравеопазването и Националната здравноосигурителна каса за дискриминация заради безплатните ченета, които се отпускат от миналия месец септември на хората между 65 и 69 години. Това става ясно от решение на магистратите. То е взето въз основа на гражданин, който се жали от дискриминация по признак възраст за безплатно отпускане на зъбните протези за горна челюст. Първоначално той е подал жалба в Комисията за защита от дискриминация, която е излязла с решение, че разпореждането на МЗ да се отпускат безплатните стоматологични изделия на хора между 65 и 69 – годишна възраст съдържа скрита дискриминация по признак възраст. Министерството обаче обжалва нейното решение. Административният съд обаче потвърждава решението на комисията. В резултат то и касата трябва да заплатят солидарно направените от заинтересованата страна разноски в размер на 500 лева, които всъщност са хонорара на адвоката. Решението, в прекратителната си част има характер на определение и подлежи на оспорване в 7-дневен срок от връчването му на страните пред ВАС, а в останалата – подлежи на оспорване в 14-дневен срок пред ВАС.", "date": "2019.06.20", "title": "Осъдиха МЗ за дискриминация заради безплатните ченета"}
{"url": "https://www.monitor.bg:443/bg/a/view/novi-sireni-za-3-mln-lv-preduprejdavat-za-opasnosti-168444", "text": "51 нови електронни сирени  са монтирани на територията на Стара Загора и миньорския град Гълъбово в рамките на МВР-проекта  за доизграждането на системите за ранно предупреждаване и оповестяване на население при извънредни ситуации. Проектът е на стойност 2,8 млн лв, средствата са  от фонд „Вътрешна сигурност“ при МВР и идват по линия на ЕС. По думите на заместник-министър Милко Бернар целта на начинанието, което е продължило близо 2 години е превенция и ранно оповестяване. Извършените няколко поредни теста показали , че системата е  , извършено е било обучение на 58 служители, които ще я обслужват. Сиренната система е производство на немската компания „Хьорман“, тя има две независими контролни възела, намиращи се в София и Бургас. До момента нови сирени са инсталирани в 11 големи града и 33 индустриални обекта.Системата е оборудвана с най-новите цифрови усилватели и ТЕТРА комуникация. Има възможности за SMS -известяване, TV съобщения и съобщения в социалните мрежи, коментира Младен Петров, директор на Дирекция „Комуникационни и информационни системи” при МВР.  С реализацията на проекта с 2.4% е увеличен броят на населението, което се предупреждава за извънредна ситуация.", "date": "2019.06.20", "title": "Нови сирени за 3 млн. лв. предупреждават за опасности"}
{"url": "https://www.monitor.bg:443/bg/a/view/razfasovaha-asansior-na-pypa-na-stara-zagora-168445", "text": "Асансьор в многоетажна кооперация, намираща се недалеко от центъра на Стара Загора е бил разфасован от крадци на скрап, сигналът за дръзкия обир е бил подаден от живеещи на улица „Свети свети Кирил и Методий“ към 9,40 часа на 19 юни в Първо РУ „Полиция“ в Града на липите. При оглед на място е установено, че извършителите са задигнали 3 от трансформаторите в оставеното отключено елтабло и е бил направено пит да се извадят медните кабели от намотките на двигателя на подемника.Нанесените щети са за около 1 000 лв, но на практика асансьорът е изваден от строя за дълго време и най-вероятно ще се наложи закупуването на нов двигател, коментират специалистите. В тази кооперация това е трета кражба на трансформатори за последните 3 месеца, поддържащи подемниците фирми споделят, че само през миналата седмица са реагирали на 7 сигнала за посегателства. В единия от случаите едва не се е стигнало до фатален изход, тъй като било задигнато едно от осигурителните въжета. Кражбите са дело на хора с техническа подготовка, работено е бързо и нагло, има данни че в единия от случаите участниците са показали документи , удостоверяващи че са служители на фирмата, с която домоуправителят е имал договор за поддръжка, споделиха запознати.  ", "date": "2019.06.20", "title": "Разфасоваха асансьор на пъпа на Стара Загора"}
{"url": "https://www.monitor.bg:443/bg/a/view/nositel-na-grami-raboti-po-novoto-parche-na-miry-168434", "text": "Новото парче на Мирян Костадинов и бандата му Miry вече е факт. То носи името Kinda Love You и само преди дни се завъртя в Youtube, където се радва на голям интерес от феновете на рок музиката. Това е шестият авторски сингъл на момчето, което изгря в X Factor, но отхвърли бързата слава и реши да пробва по старомодния начин – с много труд и лично вдъхновение. Тенденцията в творчеството на групата вече е съвсем ясна, а именно – всяко следващо парче да е по-добро от предишното. Kinda Love You отново е написана и продуцирана изцяло от Мирян, и е записана в студио RENEWSOUND с инженери Живко Даскалов и Михаил Русев. Миксът на сингъла е направен от Янко Генов (Ирландия), а финалният мастеринг на аудиото е дело на Джо Лапорта (SterlingSound) – един от най-търсените професионалисти в световната рок и поп музика. Носител на „Грами“ за работата си с Дейвид Бауи, той е работил с едни от най-изявените световни артисти, между които TheWeeknd, FooFighters, ImagineDragons, VampireWeekend, Big Sean, TheKillers, Bon Jovi, Армин Ван Бюрен, Тиесто и др. С неговият пръст парчето получава завършен вид на перфектния рокендрол саундтрак на лятото, в който се пее за много любов, секс и още нещо. Видеото представя чудесно това „още нещо“ като развива приключение в стил „Бони и Клайд“. Тя е обирджия, готов да прегази всекиго, за да постигне целта си, а той (Мирян) – закоравял измамник. Има, разбира се, и бърза кола, мотор, скрити пари и секси бельо. Мирян Костадинов и група MIRY вече стартираха и серия от летни участия като само в последния уикенд бяха сред хедлейнерите на фестивала Craft Beer & Rock 2019 в Ловеч и на РадиоПаркФест в София.", "date": "2019.06.20", "title": "Носител на „Грами“ работи по новото парче на Miry "}
{"url": "https://www.monitor.bg:443/bg/a/view/df-zemedelie-proveri-evgenievata-kyshta-za-gosti-do-jazovir-batak-168452", "text": "Представители на Държавен фонд „ Земеделие“ са направили проверка на място на къща за гости, изградена по Програма за развитие на селските райони в местността „ Дъното“ край язовир“ Батак“. Това е известната като Евгениевата къща. Обектът работи като къща за гости, констатираха проверяващите. Проверени бяха активите, закупени с помощта на ДФ \"Земеделие\", направена бе и документална проверка - от Йосиф Ячев - директор на ДФ \"Земеделие\" - гр. Пловдив. Къщата функционира от 2016 година и разполага с 3 спални и 2 бани. Гости са предимно българи.  ", "date": "2019.06.20", "title": "ДФ“ Земеделие“ провери Евгениевата къща за гости до язовир “Батак“"}
{"url": "https://www.monitor.bg:443/bg/a/view/chistjat-koritoto-i-bregovete-na-jantra-168448", "text": "От днес стартира аварийно почистване на участъци от коритото и бреговете на река Янтра в урбанизираната територия на Велико Търново. Специализирана строителна техника навлезе в пространството под Владишкия мост и Цар Шишмановата баня. Дейностите включват премахване на растителността в речното корито, заравняване и изчистване на бреговата ивица до съществуващите каменни габиони, премахване на изкуствени островни и наносни образувания, оформили се след интензивните дъждове през последния месец.  Техниката ще работи в района от каменния мост в кв. „Асенов“ срещу течението на Янтра, покрай Владишкия мост и до църквата „Св. св. Петър и Павел“. Мерките са аварийни и имат за цел подобряване на проводимостта на речното корито и предотвратяване на наводнения. Финансирането е осигурено от Община Велико Търново. Към Междуведомствената комисия за възстановяване и подпомагане е внесен проект за цялостно оформяне и профилиране на коритото на реката в урбанизираната територия  на града. За целия участък от каменния мост в кв. „Асенов“ до въжения пешеходен мост край бившата фабрика „Васил Мавриков“ ще са необходими около 1,2 млн. лева.  ", "date": "2019.06.20", "title": "Чистят коритото и  бреговете на Янтра"}
{"url": "https://www.monitor.bg:443/bg/a/view/pompeo-prizova-moskva-da-predade-na-syda-avera-na-malofeev-168447", "text": "Вашингтон призова Москва да гарантира, че ще бъде въздадена справедливост за свалянето на полет МН17 на малайзийските авиолинии над Украйна, предаде АФП. Държавният секретар на САЩ Майк Помпео призова Русия да предаде на съда всички намиращи се на нейна територия заподозрени. \"Това е важна стъпка в търсенето на истината\", подчерта той, визирайки обвиненията срещу трима руснаци и един украинец, отправени от съвместната следствена група, разследвала катастрофата с малайзийския пътнически самолет над Източна Украйна през юли 2014 г. Преди ден съвместен екип от експерти, ръководен от Холандия, който разследва катастрофата със самолета на Malaysia Airlines в Донбас, обвини руснаците Игор Гиркин-Стрелков, Сергей Дубински, Олег Пулатов и украинецът Леонид Харченко, че са участвали в ракетната атака срещу полет МН17. И четиримата са били агенти от ГРУ. Единият от обвинените агенти на ГРУ – ръководителят на руските сепаратисти в Украйна Игор Стрелков-Гиркин, е считан за човек на руския олигарх Константин Малофеев и е изключително близък с неговото подставено лице – белгиеца с руски паспорт Пиер Луврие. Имената и на тримата нашумяха у нас преди няколко години, след като именно през Луврие подсъдимият за източването на КТБ банкер-беглец Цветан Василев се опита да измъкне под носа на държавата 6 от „златните авоари“, финансирани от трезора. Сред тях бе и военният завод „Дунарит“, за който в последствие Василев и Малофеев направиха втори опит да заграбят – през друго подставено лице на руския олигарх – Дмитрий Косарев. Американски съд вече призна Гиркин-Стрелков за виновен за свалянето на малайзийския самолет и той трябва да плати 400 млн. долара компенсации на близките на загиналите пътници в зловещия авиоинцидент. Самият Стрелков е бивш бодигард на Контантин Малофеев и шеф на охраната му. Бил е в специалните части на наследника на КГБ - ФКК, където се издига до полковник. Руски сайтове и блогове още през 2014 г. разкриха връзката Луврие-Малофеев-Гиркин. В свое интервю самият Малофеев представи Луврие за свой бизнеспартньор, като посочи, че двамата споделят еднакви възгледи. Луврие, станал известен у нас с като белгиеца с московски паспорт, ръководил \"бандата за 1 евро\", пробвала се да отмъкне 6 от най-апетитните активи, финансирани от КТБ - Дунарит, БТК, Авионамс, НУРТС, Фърст диджитал и ГАРБ, е посещавал Източна Украйна като доброволец, биейки се на страната на руските сепаратисти. 48-годишният руснак Гиркин е бивш полковник от Федералната служба за сигурност (ФСБ) на Русия. Той организира в началото на конфликта в Източна Украйна първите въоръжени милиции с доброволци, дошли от Русия. Гиркин е натрупал военен опит във войните в Чечения и в бивша Югославия. Става министър на отбраната на самопровъзгласилата се за независима Донецка народна република по времето на свалянето на малайзийския Боинг през юли 2014 г. Гиркин организира отбраната на Славянск, емблематичен бастион на сепаратистите, който в крайна сметка е оставен в ръцете на украинските сили в началото на 2014 г. Две седмици по-късно е свален малайзийският самолет. Гиркин е отстранен от поста министър на отбраната през август 2014 г. при неизяснени обстоятелства, след което се връща в Русия, където губи цялото си влияние и изпада във финансови затруднения. Днес той отрече всякаква намеса на проруските сепаратисти в трагедията със самолета и каза, че няма намерение да свидетелства по случая. Разследващите на инцидента с боинга отбелязват, че четиримата обвинени са работели за ГРУ на сепаратистката Донецка народна република (ДНР) по време на атаката, изтъкнаха разследващите в Холандия. Гиркин, Дубински и Пулатов са руски граждани; Харченко е украинец. Делото срещу заподозрените ще е през март в Хага. Самолетът Boeing 777 изпълняваше полет от Амстердам за Куала Лумпур, като падна с 298 души на борда. Нямаше оцелели. Най-много от загиналите пътници бяха граждани на Холандия. Според официалната информация на самолета е имало 193 холандци, 43 граждани на Малайзия, 38 австралийци, 12 индонезийци, 10 британци и един гражданин на Нова Зеландия.", "date": "2019.06.20", "title": "Помпео призова Москва да предаде на съда авера на Малофеев"}
{"url": "https://www.monitor.bg:443/bg/a/view/iran-svali-amerikanski-dron-168450", "text": "Американско безпилотно устройство е свалено в международно въздушно пространство над Ормузкия проток. Това обявиха САЩ, след като ирански медии съобщиха за дрона, предаде Би Би Си. Съобщенията на САЩ и Ислямската република за инцидента обаче дават различни сведения за мястото на инцидента, който се случва в момент на все още нарастващо напрежение между Вашингтон и Техеран и планове за засилване на американското присъствие в региона. В понеделник министерството на отбраната на САЩ обяви плановете за разполагане на още 1000 войници в региона заради \"враждебно поведение\" на иранските сили. Медия на иранската Революционна гвардия обяви сутринта, че това се е случило в иранското въздушно пространство, недалеч от град Кухмобарак в южната част на страната. Тогава американски представители първочално отказаха коментар, но по-късно отрекоха американски дронове да са прелитали над Иран. Става дума за дрон MQ-4C Triton на американските военноморски сили. Той въведен в операциите на САЩ през май 2018 г. Според последвали изявления на гвардията машината е излетяла \"от американска база в южната част на Персийския залив\" с идключени транспондери - \"нарушение на авиационните правила\", чрез което се е \"придвижвала тайно\". \"Свалянето на американски дрон бе ясно послание до Америка... границите ни са червената линия на Иран и ще реагираме на всяка агресия... Иран не иска война с нито една държава, но сме напълно подготвени да го защитаваме\", каза по държавната телевизия на страната главнокомандващият на гвартията Хосеин Салами, предаде \"Ройтерс\". Миналата седмица САЩ обвиниха Иран, че стои зад нови атаки срещу танкери в Персийския залив, като дори показаха доказателства за това. Техеран, отричайки информацията, от своя страна обяви план да надвиши до 10 дни лимита на запаси от обогатен уран, разрешен от международната сделка отпреди четири години.", "date": "2019.06.20", "title": "Иран свали американски дрон "}
{"url": "https://www.monitor.bg:443/bg/a/view/mestni-izbori-2019-opasnosti-i-problemi-168437", "text": "По-късно тази година, на 27 октомври и 3 ноември, ще се произведат местни избори в цялата страна. Те са почти толкова важни, колкото и парламентарните. Даже за много хора в по-малките населени места това всъщност са най-важните избори. Защото качеството на техния живот непосредствено зависи от действията и бездействията на местните власти. Но какво всъщност ще избираме на тези две дати? Това зависи от населеното място, в което е постоянният ни адрес. Задължително обаче ще имаме поне три избора: за кмет на община (общините у нас са цели 265 на брой!), за общински съветници (от 11 до 61 на брой в зависимост от общината), както и за имена на конкретни съветници, издигнати от партии или коалиции чрез механизма на т.нар. преференции, или предпочитания. Толкова изборни опции ще имат хората, живеещи в центровете на 262 общини без София, Пловдив и Варна. Ако обаче живеем в по-малко населено място, ще можем евентуално да гласуваме и за кмет на това населено място. Така изборните опции стават четири. Четири опции ще имат и жителите на градовете София, Пловдив и Варна, които ще избират кмет на община, кмет на административен район, общински съветници, а ще използват и преференции. И накрая, цели пет изборни опции ще имат жителите на по-малките населени места в общините Столична, Пловдив и Варна, които ще могат да гласуват и за кмет на кметство. За да илюстрираме тази малко сложна схема, нека видим какво е положението в Столична община, където е съсредоточена кадровата и Тук всички ще избират кмет на община (1 бр.), кметове на райони (24 бр.) и общински съветници (61 бр.), като за последния избор ще има и преференциален вот за всеки, който го поиска. Допълнително тук ще има избори за кметове на кметства (32 бр.) за селата около София. Именно в тези кметства хората ще имат възможност да направят цели пет избора! Кмет в даден изборен район е избран, ако е получил повече от половината от действителните гласове, като тук се изключват гласовете „Не подкрепям никого“, които хем са действителни, хем не са. Ясно е впрочем, че крайно глупавото квадратче „Не подкрепям никого“ трябва най-сетне да се премахне. Ако на първи тур няма избран кмет, на втори тур отиват първите двама кандидати, получили най-много гласове. Досега втори тур на изборите за кмет на Столична община не е имало на всичките 7 избора, които са се произвели от 1991 г. досега, защото демократичните сили са печелили винаги на първи тур. Дали тази тенденция ще се запази, ще научим още на 27 октомври в 20 часа. Или даже още по-рано от екзит-половете, информация за които ще започне да изтича още в 10 часа сутринта. Опитът от местните избори през 2015 година, както и от наскоро произведените избори за членове на Европейския парламент от Република България на 26 май т.г., показа редица проблеми и опасности пред предстоящия местен вот, който ще се проведе в края на м. октомври и началото на м. ноември в цялата страна. Ще скицирам някои от тях с надеждата народните представители да вземат мерки в оставащото до парламентарната ваканция време. Защото, повтарям, изборите ще са вероятно на 27 октомври и указът на президента за тяхното произвеждане ще бъде подписан на (или малко преди) 27 август. След тази дата няма да има време да се правят промени в Изборния кодекс. Просто няма да е етично да се продължава порочната практика на поправки в изборния закон в последния момент. Проблемите при местните избори са съсредоточени главно в София, Пловдив и Варна, където ще има избори за кметове на административни райони и където общинските съвети са с много членове. Всички помним кошмара в софийската зала Арена Армеец през октомври 2015 година, когато обработката на секционните протоколи в ЦИК приключи повече от 60 часа след края на изборния ден, а хората припадаха от изтощение. Това категорично не трябва да се допуска. Една от причините за това забавяне беше лошата работа на комисиите в секциите, които произведоха огромно количество технически сгрешени протоколи. Грешките доведоха до нарушаване на числовите контролни равенства и неравенства и съответните СИК бяха връщани да си оправят протоколите. Една от комисиите беше връщана над 40 пъти и всеки път трябваше да се реди на опашка пред компютъра! Иначе комисиите бяха връщани средно по няколко пъти. Естествено, първо да се подобри обучението на секционните комисии, което традиционно е на ниско ниво. И второ, трябва да се осигури паралелен прием на материалите на СИК на поне три места в София (досегашната зала Арена Армеец, зала „Универсиада“ и НДК). Друг голям проблем е непропорционално малкият брой на членовете на ОИК в големите общини. У нас, прочие, общините се различават по население над 1000 пъти, което щеше да е смешно, ако не беше тъжно. Така например членовете на ОИК София са само 21, което е под 1% от членовете на всички ОИК в страната. Същевременно броят на числата, които се обработват в ОИК София, е над една трета от всички числа в цялата страна. По-точно, натоварването на членовете на ОИК София по този показател е над 70 пъти по-голямо от натоварването средно за останалите 264 общини в страната! Частично решение на този проблем е съставът на ОИК София поне да се утрои, примерно до 51 или даже до 61 души. Неизвестен рисков фактор, особено при гласуването в големите общини, са сегашните текстове в Изборния кодекс, които предвиждат използването на 6000 машини за гласуване в секциите с над 300 избиратели. Нека приемем, че в Столична община се регистрират за участие в изборите 45 партии и коалиции и че на монитора на машината се показват до 15 опции. Тогава при гласуване с машина в някое софийско село избирателят ще трябва да извърти някъде от 13 до 15 екрана (3 екрана за кмет на община, 3 екрана за членове на общински съвет, 4 екрана за преференциите, 2-3 екрана за кмет на район и 1-2 екрана за кмет на кметство). Тук въображението ми се оказва бедно и не мога да си представя две неща. Първо, как баба Пена от Бусманци ще успее да направи своя информиран и аргументиран избор с гласувачната машина, и второ, ако все пак го направи, колко време ще й отнеме това? Но, нека да сме живи и здрави, както казва един мой приятел, когато прецени, че положението е хептен … да кажем, прецакано. Депутатите също така са предвидили, че от 2020 година нататък ще се гласува само с машини. Е, тук наистина ще трябва да сме много живи и много здрави! Има и още един въпрос, който е свързан с машинното гласуване, и на който в момента няма кой да отговори. Или, за да бъда по-скромен, аз не мога да отговоря. При гласуването на 26 май на евроизборите с използването на 3000 машини (е, оказаха се по-малко, но да не придиряме толкова) се констатира, че в около 39% от протоколите на СИК в секциите с машини има грешки както в гласовете за партиите и коалициите, така и в преференциите. Констатирани бяха разлики в числата, отбелязани в протоколите на СИК, и в данните в техническите носители (флашките). Констатирани бяха и разлики в броя на контролните разписки от машините и в броя на гласувалите избиратели, което би трябвало да е физически невъзможно. Би трябвало, но не беше. Причините за тези несъответствия не са напълно ясни. В крайна сметка в базата данни на ЦИК бяха оставени числата от протоколите, а данните от флашките бяха пренебрегнати. За щастие, констатираните несъответствия не водеха до промяна в броя на мандатите на партиите и в броя на валидните преференции. За това допринесе и голямото „тегло“ на един евромандат, а именно около 115 хиляди гласа. При местните избори това далеч няма да е така. който ще влезе в действие главно на първия тур на местните избори по-късно тази година. И този фактор може да взриви изборния процес. При изборите за кмет на кметство често победителят се определя с разлика само от няколко гласа. Практиката показва, че е имало победител с 1 глас разлика, и даже избори без победител, когато двама кандидати получават най-голям, но равен брой гласове. Също така е честа практика член на общински съвет в малка община да бъде избран с малка разлика в гласовете и/или в броя на преференциите. При такива избори грешките са недопустими. Те могат не само да разрушат доверието в изборния процес, но и да доведат до размирици. Това неведнъж се с случвало, и не само в балканските страни. На изборите наесен драми може да има не само в малките общини. Даже на изборите през 2015 година, които бяха категорично спечелени от ГЕРБ и катастрофално загубени от БСП, имаше избрани кметове на големи общини с инфарктно малка разлика в гласовете. На предстоящите избори драмите ще са категорично повече. Още повече, че ГЕРБ едва ли ще се удържи на постигнатия през 2015 година почти абсолютен връх, а БСП едва ли ще остане на дъното, в което успешно се заби на миналите избори. И когато говоря за драми в големи общини, имам предвид точно това – наистина големи общини. От най-големите. Тук едни грешки, или съмнения за грешки, при определяне на изборния резултат, могат да разтърсят много неприятно цялата държава. Впрочем, нека внимателно проследим повторните кметски избори в Истанбул на 23 юни, които управляващата партия на президента Ердоган може повторно да загуби. Без всякакво преувеличение може да се каже, че българската изборна машина е сред най-добрите в света. Но тя може много лесно да се срине от това престижно място, ако позволим на описаните по-горе опасни ситуации да се случат на практика. А това съвсем не е изключено да стане само след 5 месеца. Засега на ход са българските депутати. Дано пък този път те се окажат на висотата на отговорното си положение.", "date": "2019.06.20", "title": "Местни избори 2019-опасности и проблеми"}
{"url": "https://www.monitor.bg:443/bg/a/view/pojavi-se-neizvesten-zapis-na-fredi-merkuri-168449", "text": "Появи се неизвестна досега версия на Time – парче, записано от Фреди Меркюри през 1986 г. в легендарните студиа „Аби Роуд“ в Лондон. Песента е създадена за концептуалния албум от едноименния мюзикъл на Дейв Кларк – известен музикант, композитор, продуцент и дългогодишен близък приятел на фронтмена на Queen. Сега Кларк за пръв път публикува неиздавано досега демо с оригиналния звукозапис на гласа на Меркюри, акомпаниран от пиано. Дейв Кларк е предпочел в случая да използва пълното заглавие на песента – Time Waits For No One („Времето не чака никого“). „Когато се срещнахме за пръв път във връзка с мюзикъла, Фреди ми каза: „Добре, каква искаш да е тази песен?“. Аз му обясних, че искам нещо като кръстоска между Едит Пиаф, Дженифър Холидей и Шърли Беси“, разказва Дейв Кларк в интервю. „Имам тоалети като техните, така че ще мога да я направя перфектно“, иронично отговорил Фреди Меркюри.", "date": "2019.06.20", "title": "Появи се неизвестен запис на Фреди Меркюри"}
{"url": "https://www.monitor.bg:443/bg/a/view/vks-otmeni-otmeni-prisydata-na-turchina-ubil-semejstvo-rokeri-168453", "text": "ВКС съд отмени присъдата на 63-годишния турски гастарбайтер Фарук Бекташ, който преди 3 г. уби семейство мотористи на пътя край Драгоман, и върна делото за ново разглеждане от друг състав на САС от стадия на съдебното заседание. На 24 юли 2016 г. Бекташ блъсна 51-годишната Таня и 54-годишния Бойко Бойкови, които пътуваха с мотор за Австрия на гости на сина си Владимир, и ги уби на място. При огледа бе установено, че турчинът, пътуващ от Германия за Турция, е навлязъл в лентата за насрещно движение на завой. Бекташ беше задържан, но по-късно бе пуснат под домашен арест от Софийския окръжен съд и избяга от България. Той бе обявен за издирване чрез Интерпол, но все още е в неизвестност. Затова процесът срещу него се води задочно. През май м.г. Софийският окръжен съд призна Бекташ за виновен за това, че е нарушил правилата за движение по пътищата и по непредпазливост е причинил смъртта на двама души. Той бе осъден на 10 г. затвор и лишен от право да управлява МПС за 12 г. Присъденото обезщетение е по 400 000 лв. на двете деца на загиналите съпрузи. Наказанието бе потвърдено и от апелативните съдии. В жалба до ВКС адвокатът на Бекташ твърди, че наложеното наказание и присъдените обезщетения за неимуществени вреди са несправедливи, завишени и несъответни на претърпените болки и страдания. Тричленният състав на ВКС приема жалбата за основателна. Върховните магистрати приемат, че САС е допуснал нарушение, като в мотивите на решението му липсват отговори на поставените на вниманието му възражения от защитата на подсъдимия. Според ВКС, САС е бил длъжен да отстрани пороците в дейността на първата инстанция, като извърши собствена преценка на обстоятелствата от значение за определяне наказанието на подсъдимия, ясно и надлежно да аргументира изводите си за значително по-висока степен на обществена опасност на деянието и дееца, съпоставени с обикновените случаи, и да събере необходимите, възможни доказателства, свързани с гражданската претенция. Върховните съдии указват при новото разглеждане на делото допуснатите нарушения на процесуални правила да бъдат отстранени.", "date": "2019.06.20", "title": "ВКС отмени присъдата на турчина, убил семейство рокери"}
{"url": "https://www.monitor.bg:443/bg/a/view/sabotaj-na-mks-kosmonavtite-otkazvat-da-davat-sperma-168435", "text": "Руските астронавти на Международната космическа станция /МКС/ устроиха саботаж на учените, категорично отказвайки да дават семенна течност за изследване. По този начин членовете на екипажа на станцията от мъжки пол обрекоха на провал проучването на влиянието на космическия полет върху качеството на сперматогенезата. От руския Институт по медико-биологически проблеми настояват даването на сперма от космонавтите да се превърне в рутинна процедура, която да се извършва, преди, по време на и след полета. Учените са категорични, че данните от спермограмите са от изключителна важност, тъй като ще покажат как космосът влияе върху човека, върху неговото ДНК, върху половите клетки и тяхната способност да се размножават в подобни условия. Опитите да се получи биологичен материал обаче се посрещал от астронавтите с усмивка и насмешка. До този момент подобни експерименти са извършвани със саламандри, риби и мишки, чиято сперма в космически условия претърпяла определени ДНК мутации.           Във връзка с инициативата за изследване на семенната течност на астронавтите, от руския институт развенчаха твърдението, че на МКС никога не е имало секс. Според секретни отчети, преди години подобни експерименти са се провеждали и от СССР, и от NAS. Американският проект с кодовото име STS-XX имал за цел да установи какви пози в секса са допустими в условията на безтегловност. За това разказва в свое разследване авторът на научна литература Пиер Колер. Експериментът дори бил записан на видео, чието съдържание впоследствие било засекретено. По непотвърдени данни, опитът показал, че приложими „без чужда помощ“ са едва четири пози.", "date": "2019.06.20", "title": "Саботаж на МКС: космонавтите отказват да дават сперма "}
{"url": "https://www.monitor.bg:443/bg/a/view/donald-sydyrland-dade-glasa-si-za-fizika-na-tygata-168438", "text": "Холивудският ас с канадски корени Доналд Съдърланд се включи в дългоочаквания проект на Теодор Ушев - „Физика на тъгата“. Актьорът, когото зрителите познават от филми като „Време да убиваш“, „Изкуството на войната“ и много други, е сред звездите, чиито гласове ще звучат в английската версия на анимацията, вдъхновена отново от едноименната книга на писателя Георги Господинов. Това ще е втора колаборация за двамата, като плодът от първата - „Сляпата Вайша“, завоюва на Ушев номинация за „Оскар“ в категорията на късометражните рисувани ленти. Гласовете на английската версия на \"Физика на тъгата\" бяха записани и завършени след серия от сесии в Ню Йорк и Монреал“, съобщи самият режисьор в социалните мрежи. Освен Доналд Съдърланд, който през 2017 г. получи почетната награда на Американската филмова академия, глас назаем на герой от филма ще даде и неговият син – 40-годишният актьор Росиф Съдърланд. Двамата ще влязат отново в ролята на син и баща и във „Физика на тъгата“. Междувременно Ушев благодари на целия си екип, с който работи по проекта. „Те превъзмогнаха болести, трафик инциденти, закъснения на самолети, и т.н., за да се случи всичко така, както е било замислено“, доволен е режисьорът, чиято адресна регистрация го позиционира в Канада. За „Физика на тъгата” той използва техниката енкаустика, позната в изкуството още от 11 в., когато с нея са боравили египтяните. „Това ще бъде първата анимация, която е създадена по този начин. Реално се рисува с горещ восък, като се добавят и различни пигменти. Няма абсолютно никаква компютърна намеса, а по ирония на съдбата, работата без компютър ми отнема по-малко време“, съобщи Ушев още преди две години, когато стартира работата по анимацията. Именно идеята за този филм пък бе и една от причините, които той изтъкна, за отказа му да работи за големи студия като Dream Works и Sony Pictures. Компаниите проявиха интерес към родния аниматор след успеха на „Сляпата Вайша“.", "date": "2019.06.20", "title": "Доналд Съдърланд даде гласа си за „Физика на тъгата“"}
{"url": "https://www.monitor.bg:443/bg/a/view/formula-1-i-festyt-v-kan-zatrudniha-marija-za-novija-videoklip-168431", "text": "Фолкпевицата Мария призна, че е срещнала немалко препятствия по пътя на реализирането на новото си парче „Престъпно твоя“. Песента се появи на бял свят още в края на месец май, като до момента клипът е събрал над 401 хиляди гледания в официалния YouTube канал на телевизия „Планета“. Чаровното миньонче не изневери и този път на традицията си да отвежда своите фенове на екзотични дестинации във видеата си. Този път певицата заложи на Монако, където – оказва се, снимачният процес далеч не преминал безпроблемно. Но това е от зодията ми. Така си тренирам нервната система, постоянно да съм на ръба и да видя какво по-лошо мога да изтърпя. С целия зор изкарахме проекта и накрая резултатът е един вълшебен видеоклип към една моя много любима песен.”, обясни звездата пред телевизия „Планета“. Освен творчеството, любовта също води Мария към Монако, където тя изживяла поредното си приключение с любимия. Тя пази името му в тайна, но признава, че са заедно от повече от година. Аз смятам, че е редно да се позиционирам някъде. Ако съдбата е решила, ще бъде той. Ако съдбата не е решила това, ще бъде някой друг. Не съм се забързала особено нанякъде“, казва още фолкзвездата.", "date": "2019.06.20", "title": "Формула 1 и фестът в Кан затрудниха Мария за новия видеоклип"}
{"url": "https://www.monitor.bg:443/bg/a/view/jilishtata-poskypvali-s-po-nad-6-v-poslednite-3-godini-168446", "text": "Жилищата в България поскъпвали с по над 6% в последните 3 години, показват данни на Евростат за пазара на жилища в ЕС. У нас тенденцията е следната: 2018 г. - нарастване с 6,6%, 2017 - повишение с 8,7%, 2016 - плюс 7%, 2015 - плюс 2,3% и 2014 г. - плюс 1,4%. Най-голям срив от 20% в цените на жилищата у нас е регистриран през 2009 г. и през 2010 г. - 10 на сто, показват още данните. Според евростатистиката цените на жилищния пазар са в широки граници - от около 500-800 евро на кв м в средно големи градове - до 1200 - 1500 евро в луксозни квартали на столицата. В същото време пустеещи къщи в селата у нас се продават за 3000-5000 лв., като в някои случаи цената е символична. Между 2010 и 2018 г. цените на жилищата в ЕС са нараснали средно с 15% и с 11 на сто - в еврозоната. Сред държавите-членки най-голямо увеличение на жилищния пазар през този период се наблюдава в следните страни: Естония (+83%), Латвия (+61%), Австрия (+56%), Швеция (+55%) и Люксембург (+50%). На другия полюс най-голямо намаление на цените на жилищата е отчетено в Италия - минус 17 на сто, Испания - минус 12 на сто и Кипър - минус 8 на сто. Според данни на НСИ жилищата у нас в края на 2018 г. са били 3,9 милиона, като 2,6 милиона са били в градовете и 1,3 милиона - в селата.Около една трета от този жилищен фонд обаче е бил незает. Близо 1,2 млн. жилища са били необитаеми. В градовете те са били 653 хил. или 25%. В селата броят им е 567 хил. или 45%. В същото време около 1,1 млн. души или един от всеки 7 души, са обитавали жилища, които са се споделяли от повече от едно семейство. С други думи, 15 на сто от българите са съжителствали с няколко поколения в едно жилище, особено сред домакинствата с по-ниски доходи в по-големите градски центрове. В момента 97,6% от жилищния фонд у нас е частна собственост и само 2,4% - на държавата или общините. Пак според НСИ - 82% от българите живеят в собствени жилища, а 18 на сто - под наем. Според анализа на Евростат 7 от 10 европейци притежават свой собствен дом, като най-висок е делът на собственост на жилища в България и Румъния - по около 97%, Хърватия и Литва - по около 90 на сто. Най-малък - 51% е делът на хората със собствено жилище в Германия - 51%, следвани от тези в Австрия - 55%, Дания - 62% и Франция - 64%. По последни данни на НСИ през първото тримесечие на тази година у нас са били построени и пуснати в експлоатация общо 640 нови жилищни сгради - от тях 500 със стоманено бетонова конструкция, 125 тухлени, 8 - панелни и др. Според неотдавнашна европейска класация за най-скъпи имоти в ЕС - лидерството принадлежи на Лондон, където в луксозен квартал до \"Хайд парк\" цената на квадратен метър жилищна площ е 150 000 евро. Втора позиция държи крайбрежна ивица в Монако, където квадратен метър струва 100 000 евро, следва крайбрежна ивица на Италия - 95 000 евро за кв. м, Лазурният бряг във Франция - 75 000 евро кв м, швейцарският курорт Сейнт Мориц - 65 000 евро за кв м, централната част на Париж - 50 000 евро за кв. м.", "date": "2019.06.20", "title": "Жилищата поскъпвали с по над 6% в последните 3 години"}
{"url": "https://www.monitor.bg:443/bg/a/view/cska-na-rajsko-mjasto-v-avstrija-168433", "text": "ЦСКА вече е в Австрия и се настани в хотелския комплекс в район Капрун, където ще бъде на лагер до 4 юли. \"Армейците\" разгледаха базата и останаха доволни от условията, които предлага тя за приятния престой и ползотворната подготовка на футболистите и щаба. Всички футболисти са впечатлени от природата около комплекса, като мнозина от тях не пропуснаха веднага да си направят снимки и да ги споделят в социалните мрежи. Официалният профил на тима в Инстаграм също пусна серия фотоси от пристигането на играчите в райското кътче, като всички те бяха придружени от текст „Австрия, ето ни и нас“. Веднага след пристигането играчите получиха почивка, тъй като полетът бе изключително рано сутринта и мнозина се оплакаха от умора и недоспиване. За вечерта бе предвидена и първата тренировка на австрийска земя. Дебютната контрола за ЦСКА извън граница ще е на 24 юни срещу чешкия „Прибрам“. Следват проверки с „Ференцварош“ (27 юни), украинския “Шахтьор” (30 юни) и “Ред Бул Залцбург” (3 юли). Междувременно стана ясно, че само един от най-важните футболисти в състава на ЦСКА Тиаго Родригес е по-скъп от целия отбор на черногорския „Титоград“, който е съперник на „червените“ в първия квалификационен кръг на Лига Европа. „Трансфермаркт“ оценява Тиаго на три милиона евро, а всички играчи на черногорският клуб струват 2,96 милиона евро. Любопитна подробност е, че ЦСКА е оценяван по-скъпо и от “Осиек”, срещу който може да се изправи във втория квалификационен кръг на турнира. Хърватите струват 15 милиона евро, а стойността на ЦСКА е 23,38 милиона евро.", "date": "2019.06.20", "title": "ЦСКА на райско място в Австрия"}
{"url": "https://www.monitor.bg:443/bg/a/view/berluskoni-turi-bivshe-gadje-za-shefka-na-partijata-si-168441", "text": "Лидерът на италианската десница и бивш министър-председател Силвио Берлускони назначи заместник-прдседателката на Камарата на депутатите Мария Розария Карфаня за координатор на партията му „Форца Италия!“. Така известната повече като Мара Карфаня политичка, която е била министър в четвъртото правителство на Берлускони, става основна фигура в неговата дясноцентристка формация. Очертаващият се вече като неин почетен лидер 82-годишен експремиер каза пред журналисти, че Карфаня трябва да организира до края на годината конгрес на „Форца Италия!“ заедно с другия координатор - управителя на областта Лигурия Джовани Тоти. Задачата на форума е да избере ново постоянно ръководство на партията, както и да очертае насоките за излизането й от тежката криза на липса на доверие, довела до сериозна загуба на последния европейски вот. Името на Мара Карфаня нашумя преди малко повече от десет години, когато вече депутатка от „Фарца Италия!“, тя стана причина за сериозен скандал на Берлускони с тогавашната му съпруга и майка на три от децата му - Вероника Ларио. Леко подпийналият експремиер й каза на партийна разпивка, че ако не бил вече женен, щял да се венчае за нея, след което законната му половинка го оплю в отворено писмо до влиятелен всекидневник и нарече Мара „парцал“. Така бе сложено началото на дългото сбогуване на Берлускони с Вероника, което след куп негови кръшкания със знойни хубавици завърши с развод, струващ му десетки милиони евро. В разгара на скандала жълтите вестници раздухаха версия, според която телевизионният магнат и политик бил хвърлил око на Мара Карфаня още докато тя била ученичка в южния италиански град Салерно и живеела с майка си и баща си – активист на „Форца Италия!“ Същинската им връзка обаче започнала през 1997 г., когато 22 годишната тогава мома била избрана за „Мис Кино“ на националния конкурс за красота „Мис Италия“. След това Мара става водеща в една от теливизиите на Берлускони, после той я прави депутатка, а по-късно и министърка. Преди няколко години хубавата южнячка се омъжи за бизнесмен, с когото обаче живя само година време и се разведоха. А вчера италианските медии съобщиха, че Силвио Берлускони бил изкарал през 2018 г. към 100 млн. евро от дивиденти и раздал по 7 милиона на трите си деца от Вероника Ларио – трийсет и пет годишната Барбара, 33 годишната Елеонора и 30 годишния Луиджи.", "date": "2019.06.20", "title": "Берлускони тури бивше гадже за шефка на партията си "}
{"url": "https://www.monitor.bg:443/bg/a/view/studenti-ot-syrbija-i-cherna-gora-gostuvat-na-babi-i-djadovci-v-shishkovci-168432", "text": "За шеста поредна година студенти от Националната художествена академия пристигнаха в китното кюстендилско село Шишковци, където Майсторът е живял и творил в продължение на три десетилетия. Младите творци, сред които младежи от Сърбия и Черна гора, са част от пленера „В духа на Майстора“, който стана една от емблемите на областния град. Младите творци живеят и творят десет дни в автентичната атмосфера, в която е създавал своите живописни платна и великият художник. Със съдействието на кмета на селото те се настаняват в домовете на местни хора, сближават се с тях, опознават живота им и се превръщат в част от техните семейства. „Вие сте като наши деца и внуци и ние ще направим всичко възможно да се чувствате тук като у дома си. Надявам се поне един от вас да стане творец от величината на Майстора и ви пожелавам всеки да дава най-доброто от себе си за своята творческа реализация“, каза в приветствието си за добре дошли кметът на Шишковци, Климент Терзийски. Според местните жители само един от моделите на Майстора е все още жива. Това е 82-годишната Бояна, която в момента живее в столицата. „Други живи модели на Майстора нямаме, само Боянка е. Надявам се съвсем скоро да намеря време и да напиша всичките си спомени от моделите, това което те са ми споделяли. Има страшно много интересни случки, за които съм си водил записки през годините“, казва с вълнение Терзийски. Освен че студентите ще рисуват през тези 10 дни, те ще имат възможността да участват в черешобера, който в момента кипи в региона. „Децата ще могат да опитат от традиционните ястия на нашите предци. Ще ги запознаем и с така характерния кюстендилски зелник, а те разбира се за пореден път ще вдъхнат един истински живец на селото“, коментира още жителите на Шишковци. Финалът на гостуването ще бъде изложба със студентски творби, която ще бъде показана на 28 юни в Художествената галерия „Владимир Димитров - Майстора“.", "date": "2019.06.20", "title": "Студенти от Сърбия и Черна гора гостуват на баби и дядовци в Шишковци"}
{"url": "https://www.monitor.bg:443/bg/a/view/1000-lv-globa-za-edinstvenija-myj-direktor-na-detska-gradina-168442", "text": "Глоба от 1000 лв постанови съдът в Сливен спрямо единствения в България  директор на забавачка заради скандал между него и две от лелките. Инцидентът е от 11 януари м.г., когато директорът на ДГ „Мак“ в Града на стоте войводи Йордан Иванов с измама успял да накара двете служителки да се подпишат под молби за напускане по взаимно съгласие. Назначеният преди 3 години директор педагог, който се занимава с хлапета вече четвърт век влязъл в нелицеприятни взаимоотношения с жените, които обгрижвали питомците от групите „Щурчета“ и „Смехорани“. След серия от скандални разправии, нерядко и пред очите на малчуганите се стигнало до ситуация при която спорещите се разминавали като „бързи влакове“ из коридорите, разказват запознати с предисторията. Възползвайки се от директорската си позиция Иванов успял да измами „опонентките си“ като им дал да подпишат бели листове, под претекст че това са заповеди за повишаване на заплатите им. Истината лъснала ден по-късно при връчването на заповедите за уволнение.Разразил се яростен скандал при който се наложило униформени полицаи да извеждат от кабинета на директора потърпевшите. В хода на образуваното досъдебно производство в резултат на подадените жалби в прокуратурата станало ясно, че Иванов  е осъществил състава на престъплението по чл.315, ал.2, във вр. чл.309, ал.1 от НК,за което е предвидено   „лишаване от свобода” до 2 години. 18 месеца  след скандала съдът е преценил, че на случилото се  може да бъде погледнато със снизхождение и наместо да пребивава зад решетките директорът  ще се размине само с административно наказание под формата на парична глоба. „Не бих искал да коментирам, достатъчно много преживях докато ме разследваха. Постъпих невъздържано, взаимоотношенията ни бяха много обтегнати. Съжалявам за стореното тогава, но не мога да върна времето. Предполагам че ще обжалвам глобата, но засега не съм разговарял с адвоката си. Двете лелки отдавна не работят тук, напуснаха сами, чух че са започнали на други места…“, лаконично сподели по телефона Йордан Иванов. В детската градина „Мак“ се възпитават 210 момченца и момиченца на възраст от 3 до 7 години.  ", "date": "2019.06.20", "title": "1000 лв глоба за единствения мъж-директор на детска градина"}
{"url": "https://www.monitor.bg:443/bg/a/view/trenioryt-na-ludogorec-respektiran-ot-ferencvarosh-168436", "text": "Треньорът на „Лудогорец” Стойчо Стоев бе доволен от победата с 4:0 над словенския “Триглав” в контрола в Австрия. Специалистът е на мнение, че все още е много рано да се правят генерални изводи за свършената работа до момента. Треньорът също така изтъкна, че първият съперник на Лудогорец в Лига Европа “Ференцварош” е много сериозен отбор. “Разнопосочни са впечатленията ми от мача, сподели Стоев след първата контрола зад граница. - Повече бяха хубавите моменти, имаше бързина в атаката ни. Невинаги бяха с добър завършек, но се опитваха. Все още сме в период на подготовка, така че е твърде рано да се говори нещо по-конкретно. Давам шанс на всички футболисти, но по някое време ще започнем да сглобяваме и състав за предстоящите мачове. Постепенно се надявам да се интегрират новите. “Ференцварош” е тежък съперник. От три силни отбора два се срещнаха, но това е жребият - трябва да го приемем. Един сериозен противник. Имах възможност вече да изгледам един техен мач и съм впечатлен”, сподели Стойчо Стоев.", "date": "2019.06.20", "title": "Треньорът на „Лудогорец“ респектиран от „Ференцварош“"}
{"url": "https://www.monitor.bg:443/bg/a/view/ns-reshi-njama-da-zakrivat-poshtite-v-malkite-naseleni-mesta-168421", "text": "Парламентът реши окончателно, че няма да закрива пощите в малките населени места. Депутатите гласуваха на второ четене промени в Закона за пощенските услуги. Правителственият проект въвеждаше изискване да има поне една станция в места с население от 800 до 15 000 жители. С аргумента, че това поставя под въпрос пощенските услуги в селищата с под 800 души население Дора Янкова от БСП направи предложение текстът да отпадне. Предложението й бе гласувано с 99 гласа „за”, 25 „против” и 50 „въздържал се”. Справката показва, че Дора Янкова е била подкрепена от „БСП за България, ДПС, „Обединени патриоти”, „Воля” и един „независим” депутат. Против отпадането на текста, предвиждащ закриване на пощите в малките населени места са гласували само депутатите от ГЕРБ и един от ДПС.", "date": "2019.06.20", "title": "НС реши: Няма да закриват пощите в малките населени места"}
{"url": "https://www.monitor.bg:443/bg/a/view/juselino-nobrega-da-lus-predskazah-smyrtta-na-bojan-petrov-168439", "text": "Бразилският ясновидец Жуселино Нобрега да Лус е предрекъл смъртта на прочутия ни алпинист Боян Петров. Това заяви самият той по време на среща-разговор в БТА вчера. Нобрега да Лус е известен с точните си предсказания, които отдава на пророчески сънища и математически изчисления. Така той е познал за катастрофата в Чернобил, пожарът в Нотр Дам и много други събития. На 6 април 2017-а той изпраща писмо до Петров с предупреждение какво ще се случи година по-късно, като дори посочва точните координати на маршрута му „На Шиша Пангма е много трудно да се оцелее и за вас, като човек с диабет и прекаран рак, ще бъде много трудно всичко да завърши успешно, ако отидете и на 3-ти март 2018 г. - може да пострадате от лошото време и да стане нещастен случай с вас. При вашето спасяване планинските катерачи ще открият само някои „подозрителни предмети“ близо до Камп 3 на височина около 7300 м, които ще се окажат камъни и скали. Ще се загубите между 7350 до 7620 м и тялото ви ще остане на планината Шиша Пангма в някаква пещера наблизо“, гласи част от писмото. По време на срещата вчера Жуселино предупреди, че през следващите години ни очакват климатични промени. Градусите не само в България, но и по целия свят, може да надминат 60 ºC. По негови думи, тези климатични промени водят до „много болести и паразити, които ще нападнат човека“. Според Нобрега да Лус трябва да засаждаме нови дървета, за да може паразитите да се върнат там. Голям проблем е и боклукът, който изхвърляме. „До 2038 г. на Земята ще сме 13-14 милиарда души и хранителното производство няма да стигне за всички. Ще трябват две планети, които да поддържат нашата“, сподели още той. Що се отнася до други събития в България, Нобрега да Лус предупреждава, че на 17 февруари 2021 г. може да се осъществи атентат срещу наш политик в София. Ще гръмне бомба, но ще има и престрелка, поради което ще има много пострадали. „По целия свят има много терористични клетки. Във Франция те са 1200, в България има 300. Една клетка се състои от между един и десет души.“, поясни той. На 17 ноември 2024 г. пък бразилецът прогнозира смяна на българското правителство и огромна политическа промяна. На власт ще дойде партия с десни възгледи, която още не е създадена. „Аз нямам нищо против политиците. категоричен е той. Междувременно икономическата състояние на страната ни ще се влошава до 2025 г., когато се очаква стабилизация. В световен мащаб Жуселино предвижда Европейският съюз да бъде унищожен, до 2042 г. Белгия да се раздели на две части, бежанската криза ще продължи, голям конфликт между Турция и Сирия и нов президент на Русия през 2026-а. През 2040 г. пък между Европа и държава от Америка ще избухне ядрен конфликт, който може да доведе до Трета световна война. Жуселино Нобрега да Лус, който се слави като духовен наставник на принцеса Даяна и я е предупредил за „атентата срещу нея“ с точна дата и час, говори и за извънземните. Според него отдаван има срещи с тях, но първият официален контакт ще бъде през 2060 г. Десетилетие по-късно пък вече няма да има лекарства, а хората ще бъдат изследвани и диагностицирани за болести от специална машина, като лечението ще се извършва със специални лъчи.", "date": "2019.06.20", "title": " Ясновидецът Жуселино Нобрега да Лус: Предсказах смъртта на Боян Петров"}
{"url": "https://www.monitor.bg:443/bg/a/view/izzeha-nad-140-litra-domashen-alkohol-vyv-vidinsko-168426", "text": "141,5 литра алкохол без бандерол иззеха полицаи във Видинско, съобщиха от ОД на МВР-Видин. В изба на частен имот в Ново село служители на реда открили туби с общо 121 литра алкохол. При друга проверка от видинчанин, проверен в близост до кулинарна къща в областния град, били иззети 12,5 литра алкохол, бутилирана в пластмасови шишета с вместимост 0,5 литра. В складово помещение на кафе-аперитив инспекторите намерили още 8 литра безакцизен алкохол. По случаите в областната дирекция са заведени преписка.", "date": "2019.06.20", "title": "Иззеха над 140 литра домашен алкохол във Видинско"}
{"url": "https://www.monitor.bg:443/bg/a/view/protest-sreshtu-namalena-prisyda-za-smyrtta-na-mladej-v-bjala-168428", "text": "Протест срещу намалена присъда за смъртта на 18-годишния Алекс Ангелов бе организиран днес пред сградата на Районния съд в град Бяла, област Русе. \"Искаме справедлива присъда за Алекс. Да я намалят от 20 на три години е пълна подигравка с паметта му\", каза Ивайло Вечеславов, приятел на момчето. \"Искаме да помолим делото да бъде върнато за преразглеждане, защото има убийство. Не казвам, че някой нарочно е искал да го убие, но са го убили. Като има удар, като има смърт, трябва да има и наказание\", каза лелята на 18-годишния Алекс - Силвия Панайотова. По думите на кмета на Бяла Димитър Славов, който говори в качеството си на роднина на Алекс, това е седемкратно намаление на присъдата. \"Обадиха ми се много хора и всички са шокирани. Нека представител на Апелативния съд във Велико Търново да излезе и да се мотивира\", каза Славов. Участниците в протеста издигнаха транспаранти с надпис \"Искаме справедливост!\", \"Българите кучета ли сме\", \"Това е гавра и подигравка с българския народ\", \"Искаме уволнение на тримата съдии от Апелативен съд - Велико Търново, издали оправдателната присъда за убийството на Алекс\". В края на протеста близки и приятели на момчето пуснаха черни балони в небето и почетоха паметта му с минута мълчание. Случаят е от 8 юли 2017 г., а през ноември миналата година Окръжният съд в Русе призна Валентин Маринов за виновен за това, че умишлено е умъртвил Алекс Ангелов, като деянието е извършено по хулигански подбуди. Той бе осъден на 20 години затвор, както и да заплати общо 200 000 лева неимуществени вреди на родителите на починалото момче. Със свое решение от 4 юни тази година Апелативният съд изменя присъдата на първоинстанционния съд, като преквалифицира деянието на подсъдимия и признава Валентин Маринов за виновен в това, че след умишлено нанесена лека телесна повреда причинил по непредпазливост смъртта на младежа. Така намалява и наложеното наказание на три години затвор. От Апелативната прокуратура във Велико Търново съобщиха на 17 юни (понеделник), че внасят протест срещу решението на Апелативния съд, като ще настояват за потвърждаване на първоинстанционната присъда. По-късно същия ден от Великотърновския апелативен съд разпространиха позиция по повод на крайно негативния медиен и обществен отзвук относно намаляването на присъдата. От там съобщиха, че съдебният състав е изложил подробни мотиви по отношение на въпроса защо е необходима промяна на квалификацията на деянието. Според въззивния съд не са налице никакви доказателства по делото подсъдимият да е желал или допускал настъпването на по-тежката телесна повреда, а още по-малко смъртта на пострадалия. Според Апелативния съд е абсолютно недопустима и практиката да се правят опити съдът да бъде притискан да постановява съдебни актове, които погазват закона или са в категорично несъответствие с установените по делото факти, чрез нагнетяване на общественото мнение, чрез протести, шествия. Решението за намаляване на присъдата подлежи на протест и обжалване пред Върховния касационен съд.", "date": "2019.06.20", "title": "Протест срещу намалена присъда за смъртта на младеж в Бяла"}
{"url": "https://www.monitor.bg:443/bg/a/view/naj-tejkijat-myj-u-nas-pochina-sled-svirepa-dieta-168429", "text": "Най-тежкият мъж у нас почина, след като се подложи на свирепа диета. 62-годишният Гриша Георгиев от врачанското село Лиляче гладувал десетина дена и в понеделник се почувствал много зле. Тъй като тежал близо 300 килограма, близките му наели бус и повикали на помощ няколко яки мъже. Въпреки че Лиляче е на по-малко от 20 километра от града, транспортирането му до болницата продължило към четири часа. Медиците във врачанската болница установили, че големият мъж има сериозни сърдечни проблеми. Лекували го в кардиологичното отделение, но състоянието му останало много тежко. Затова трябвало да бъде транспортиран към столичната клиника \"Токуда\" в четвъртък, той обаче починал в сряда. Според близки до Георгиев, той не е могъл да преодолее тежките усложнения, настъпили вследствие на наднорменото му тегло и горещините. Погребението на Гришата, както го наричат в селото му, ще е в събота, тъй като се очаква от чужбина да пристигнат трите му деца.", "date": "2019.06.20", "title": "Най-тежкият мъж у нас почина след свирепа диета"}
{"url": "https://www.monitor.bg:443/bg/a/view/psj-oceni-nejmar-na-300-mln-evro-168425", "text": "Готвената продажба на Неймар в посока Испания ще счупи собствения му рекорд за най-скъп трансфер в историята на футбола. Шефовете на ПСЖ са склонни да се разделят с кариоката, но за не по-малко от 300 млн. евро, информира Le Parisien. Сама по себе си цената е непосилна и за “Барселона”, и за “Реал” (Мадрид), защото двата клуба вече инвестираха сериозни суми в привличането на нови попълнения и не могат да си позволят да нарушат финансовия феърплей. Естествено, възможно е да се стигне и до компромисно решение, при което от ПСЖ да се съгласят да получат по-малко пари, но в замяна да вземат желани от тях играчи. Набелязаният от “Реал” (Мадрид) е Каземиро, а в случай на сделка с “Барселона” към Париж могат да поемат Иван Ракитич, Самюел Юмтити и Усман Дембеле. Масло в огъня наляха и испанските спортни медии, според които Неймар е бил категоричен, че изобщо не желае да се връща в Париж за старта на подготовката за новия сезон и е обявил бойкот. Агентът му пък продължава да е в Испания, а официалната версия е почивка.", "date": "2019.06.20", "title": "ПСЖ оцени Неймар на 300 млн. евро"}
{"url": "https://www.monitor.bg:443/bg/a/view/28-godishen-motorist-zagina-pri-katastrofa-v-pernik-168430", "text": "28-годишен моторист загина при пътнотранспортно произшествие снощи в Перник. Инцидентът е станал около 21.23 ч., на ул. „Ю. Гагарин“ в пернишкия кв. „Мошино“. Сблъскали са се лек автомобил БМВ, управляван от 43-годишна жена и мотоциклет „Сузуки“, шофиран от 28-годишен младеж. Мотористът и 19-годишната му спътничка се движели по ул. „Ю. Гагарин“ от центъра към кв. „Изток“, а немското возило излизало от близка бензиностанция с намерение да се включи в главния път. Вследствие на инцидента е загинал на място шофьора на мотора, а 19-годишното момиче е настанено в болница с множество фрактури, без опасност за живота. 43-годишната жена, управлявала БМВ-то напуснала местопроизшествието и около 01.15 ч. се явила във Второ РУ, след което била задържана за 24 ч. с полицейска мярка. Трупът на загиналия е закаран в Съдебна медицина – Перник за аутопсия. Образувано е следствено дело и действията по разследването продължават.  ", "date": "2019.06.20", "title": "28-годишен моторист загина при катастрофа в Перник"}
{"url": "https://www.monitor.bg:443/bg/a/view/treti-den-tyrsjat-16-godishnoto-momche-izcheznalo-v-dunav-168424", "text": "Трети ден продължава търсенето на 16-годишното момче, изчезнало във водите на Дунав край Силистра, съобщи БНР. До момента издирването е без резултат. В акцията участват граничните служби на България и Румъния. Според свидетели при настоящото ниво на реката и бързите течения, вероятността тялото да бъде намерено в българската акватория е малка. Момчето, който е отличник в училище и добър плувец, има две сестри и двама братя, трима от които са по-големи и работят в страната и чужбина. Майка му и баща му са безработни и семейството живее при крайно бедни условия. Баща му не изключва възможността синът му да е бил бутнат във водата, макар и на шега. До стоянката за лодки, където е станал инцидентът, има охранителна камера, монтирана от рибарите. Припомняме, че на 18 юни стана ясно, че 16-годишен ученик е изчезнал във водите на Дунав край Силистра. Младежът е отишъл на разходка край реката с още трима свои приятели. Стигнали до така наречената рибарска стоянка и тогава момчето влязло във водата. Внезапно течението го понесло и то изчезнало.", "date": "2019.06.20", "title": "Трети ден търсят 16-годишното момче, изчезнало в Дунав"}
{"url": "https://www.monitor.bg:443/bg/a/view/degustirame-bira-ot-15-pivovari-nasred-centyra-na-plovdiv-168419", "text": "Пловдивчани и гостите на града ще пият бира на корем този уикенд по време на третото издание на фестивала за крафт пиво „Две-три бири фест”. На 22 и 23 юни занаятчиите пивовари и любителите на крафт пивото се събират на едно място -  на паркинга на Халите до квартал „Капана” в центъра на Пловдив. Мероприятието протича в дегустационна форма, с количество пиво от по 100 мл, с цел всеки посетител да може да опита максимален брой ексклузивни занаятчийски бири. Двата фестивални дни са разделени тематично, като първият е изцяло посветен на пивото и ще завърши с прожекция на филмовата лента за американската крафт култура на пивото - „Кръв, пот и бира”. Тя разказва историята за огромния успех в производството на крафт бира, както и драматичното пътешествие на две пивоварни. Почетни гости ще бъдат режисьорите – Alexis Irvin и Chip Hiden, които ще долетят от  Калифорния, за да презентират филма си и да разкажат повече за хмеловия еликсир отвъд Океана. Киното под звездите се организира с подкрепата на Американското посолство в България и ще стартира в 21 часа с дискусия. Две чуждестранни пивоварни – испанска и холандска, се присъединяват ексклузивно, за да презентират бири, непредлагани до момента в България. Те ще могат да бъдат консумирани само в рамките на двата фестивални дни. В неделя акцентът ще падне върху консумацията на бира в приятна градска среда и ще предложи паралелни забавления. Крафт бирен бар в квартал „Капана” става „арена” за турнир по холандската игра Sjoelback. Забавлението е съвсем ново за града, но бързо се превърна в предпочитан начин за разпускане и събира хиляди почитатели, които изпробват късмета, уменията и състезателния си дух с бира в ръка. „Две-три бири фест” е част от Културния календар на Община Пловдив и се провежда в подкрепа на Пловдив-Европейска столица на културата 2019.", "date": "2019.06.20", "title": "Дегустираме бира от 15 пивовари насред центъра на Пловдив"}
{"url": "https://www.monitor.bg:443/bg/a/view/ornela-muti-se-pokloni-pred-bylgarskata-publika-168423", "text": "Прочутата актриса Орнела Мути кацна в България, за да се срещне с най-ревностните си почитатели у нас в рамките на Седмицата на италианското кино. Звездата пристигна в София броени часове преди да се изправи пред любителите на седмото изкуство в кино „Люмиер Лидл“, като остана само за ден на територията на страната. В рамките на фестивала, който се провежда между 17 и 21 юни, Мути блесна с черен гащеризон, сребристи сандали и слънчеви очила. Тя не каза много пред феновете, но благодари за гостоприемството и поканата да се включи в Седмицата на италианското кино. Звездата от „Последната жена“ получи плакет от организаторите на събитието и не пропусна да раздаде няколко автографа. Междувременно почитателите на италианското кино се насладиха и на прожекцията на „Двама дребни италианци“ на Паоло Сасанели със самия него в една от главните роли. След като приключи с официалната част от събитието пък Мути се забавлява с български актьори, сред които Марта Вачкова и Владо Пенев. \"Орнела Мути - прекрасна\", написа екранната сестра Жекова в социалните мрежи по повод срещата си с италианската звезда.", "date": "2019.06.20", "title": "Орнела Мути се поклони пред българската публика (СНИМКИ)"}
{"url": "https://www.monitor.bg:443/bg/a/view/dojivoten-zatvor-za-trima-bylgari-v-ungarija-168412", "text": "Четирима трафиканти на хора бяха осъдени на доживотен затвор с окончателното решение на унгарски съд днес заради смъртта на 71 мигранти. Техните разлагащи се тела бяха открити в камион, изоставен на автомагистрала в Австрия преди четири години, предаде Ройтерс. Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство. Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре.", "date": "2019.06.20", "title": "Доживотен затвор за трима българи в Унгария"}
{"url": "https://www.monitor.bg:443/bg/a/view/specprokuraturata-poiska-ot-syda-postojanen-arest-za-kmeta-na-kostenec-168413", "text": "Специализираната прокуратура внесе в съда искане за \"задържане под стража\" на кмета на Костенец и на задържания заедно с него бизнесмен, съобщиха от пресцентъра на прокуратурата. Очаква се съдът да насрочи час за делото по мярката за неотклонение на двамата за днес. Кметът Радостин Радев беше задържан на 17 юни за активен подкуп. Той предложил 30 хил. лв. на общински съветници от опозицията да гласуват конкретно решение в негова полза. То щяло да му даде право да подпише запис на заповед и така да гарантира, че въпросният бизнесмен ще спечели конкурса за ремонт на училище за близо милион лева.", "date": "2019.06.20", "title": "Спецпрокуратурата поиска от съда постоянен арест за кмета на Костенец"}
{"url": "https://www.monitor.bg:443/bg/a/view/komandarev-izsledva-korumpiranite-chengeta-vyv-v-kryg-trejlyr-168427", "text": "Какви мотиви движат полицаите, приемащи пачки пари в замяна на това да си затворят очите? Този въпрос изглежда ще е сред основните, на които ще търсим отговор заедно с режисьора Стефан Командарев в новия му филм „В кръг“. Пет месеца преди официалната премиера на заглавието в родните киносалони, екипът на продукцията пусна и първия официален трейлър. В него зрителят става свидетел на трима вандали – Рамбо, Роки и Силвестър, които поругават гроб докато срещу тях не се изправя полицейската двойка на Асен Блатечки и Иван Бърнев. Престъпления и любов ще се преплитат постоянно на големия екран във втората лента от поредицата на Командарев, с която той изследва какво се случва по улиците на нощна София. Първият му филм - „Посоки“, постави в светлината на прожекторите таксиметровите шофьори, като режисьорът работи заедно с представители на гилдията за изграждането на сюжета. Това се повтаря и с „В кръг“, за който екипът се сработи със синдиката на служителите в МВР. Очаква се отново органите на реда да са сред първите зрители на филма. Поредицата ще продължи и с нощен разказ за перипетиите пред медиците в линейките.", "date": "2019.06.20", "title": "Командарев изследва корумпираните ченгета във „В кръг“"}
{"url": "https://www.monitor.bg:443/bg/a/view/puskat-peeshtite-fontani-v-plovdiv-168415", "text": "Пловдивчани и гостите на града вече могат да се насладят на Пеещите фонтани в Цар-Симеоновата градина в Пловдив, съобщиха от общината. Пускът на атрактивното водно-музикално съоръжение е на 20 юни вечерта. Началният час на програмата им – 21.30 часа, е съобразен с по-голямата продължителност на светлата част на деня в топлите месеци на годината. И през този сезон графикът се запазва в дните четвъртък, петък и събота, като началният час на пуска на музикалната програма, която е съчетана със светлинно шоу, ще бъде от 21.30 часа.", "date": "2019.06.20", "title": "Пускат Пеещите фонтани в Пловдив"}
{"url": "https://www.monitor.bg:443/bg/a/view/otmystitelite-krajat-se-vryshtat-v-kinosalona-s-dopylnitelni-sceni-168416", "text": "Два месеца, след като „Отмъстителите: Краят“ беляза завинаги сърцата на заклетите фенове на супергероите, филмът ще направи нов гастрол из киносалоните. Това е съобщил шефът на „Марвел“ Кевин Фейдж по време на пресконференция за новия „Спайдърмен: Далеч от дома“. обясни Фейдж пред медиите.  бе с продължителност от над 3 часа. Самата история няма да бъде обогатена в рамките на това време. „Ако останете да изгледате целия филм, след финалните надписи ще има една допълнителна сцена, трибют за Стан Лий и няколко други изненади“, допълни Фейдж пред Screen Rant. За „Монитор“ българските разпространители на филмите под шапката на „Отмъстителите“ - „Форум Филм“, обясниха, че до тях все още не е достигнала такава официална информация. В случай, че филмът с новите сцени достигне и до родните кина, това ще бъде обявено допълнително. Междувременно мнозина фенове заподозряха, че завръщането на „Краят“ на големия екран цели лентата да надскочи първенеца по продажба на билети - „Аватар“. Режисираният от Джеймс Камерън филм от 2009 г. има в архива си общо 2,78 милиарда долара, спечелени от котирането на пропуски за киносалони по света. „Отмъстителите: Краят“ намалиха темпото, с което се доближаваха до златния медалист по гледаемост. Към момента филмът, режисиран от Джо и Антъни Русо, е генерирал печалби в размер на 2,74 милиарда долара.", "date": "2019.06.20", "title": "“Отмъстителите: Краят“ се връща в киносалона с допълнителни сцени"}
{"url": "https://www.monitor.bg:443/bg/a/view/mahashti-krile-za-po-komforten-polet-168411", "text": "Вдъхновени от птиците, инженерите на Airbus са провели тест на самолет махащ с криле. Дистанционно управляваният самолет в умален мащаб, AlbatrossOne има структура на крилата, като на албатрос, използвайки така наречената полуаероеластична панта (semi-aeroelastic hinge), която реагира при турбуленция и пориви на вятъра, свеждайки до минимум техните ефекти и намалявайки натоварването върху корпуса. Въпреки това, имитирането на птиците не е толкова лоша идея. Плановете за летяща машина на Леонардо да Винчи се базират на наблюденията му върху птиците, като съвременните инженери също са заинтересувани, какво могат да научат от пернатите. Нещо подобно прави и полуавтоматичната панта. Airbus казва, че сгъващото се крило не е нищо ново. Самолетоносачите са пълни с въздухоплавателни средства, оборудвани с тези панти, но демонстраторът на Airbus има свободно движещи се върхове на крилете, които могат да заключват и отключват по време на полет, според промяната на климатичните условия. Според инженера от Airbus, Том Уилсън (Tom Wilson), подвижната част е една трета от дължината на крилото и е проектирана да реагира автономно при турбуленция по време на полет и да намали натоварването на крилото в основата му. Това спестява много тегло, защото корпусът на въздухоплавателното средство не се нуждае от силно подсилените кутии за крилете, които намаляват натоварването във свръзката на крилата с фюзелажа. Първите тестови полети са били проведени през февруари 2019 г., като AlbatrossOne извършил полети с напълно заключени или отключени криле от излитането до кацането. Следващата фаза включва отключване на крилете по време на полет, за изучаване на прехода.   Резултатите от проекта са представени миналата седмица на   в Савана, Джорджия.", "date": "2019.06.20", "title": "Махащи криле за по-комфортен полет"}
{"url": "https://www.monitor.bg:443/bg/a/view/kara-delevin-prizna-za-vryzkata-si-s-ashli-bensyn-168380", "text": "Моделът с много таланти Кара Делевин най-накрая призна, че е в романтична връзка с актрисата Ашли Бенсън, прочула се най -вече с една от главните роли в хитовия сериал „Малки сладки лъжкини“. Манекенката реши да вдигне завесата около връзката си, защото скоро двете красавици ще полеят една година от старта й. „Тя е от хората, които ми помогнаха да заобичам себе си, когато наистина имах нужда от това. което се оказа по-трудно, отколкото съм предполагала. Обичам те“, с тези думи Кара се обърна към любимата си на ежегодната гала вечеря TrevorLIVE в подкрепа на LGBT общността, но не назова име. Все пак връзката на Делевин и Бенсън не е изненада за феновете. Миналия август папараци запечатаха как двете се целуват на лондонско летище, а снимките бяха разпространени от сп. People.", "date": "2019.06.20", "title": "Кара Делевин призна за връзката си с Ашли Бенсън"}
{"url": "https://www.monitor.bg:443/bg/a/view/volejbolistkite-prikluchiha-sys-zaguba-ligata-na-naciite-168420", "text": "България загуби с 0:3 (-21, -20, -13) от Германия в последната си среща от Лигата на нациите по волейбол за жени. В Нинбо (Китай) момичетата на Иван Петков паднаха след малко повече от един час игра, завършвайки участието си в елита на надпреварата със само две победи и 14 поражения. Германките превъзхождаха българския тим в атака, блокада и начален удар, като бяха особено категорични в третия гейм, завършил 25:13. Луиза Липман и резервата Неле Барбер се отличиха с по 12 точки в полза на Германия. Гергана Димитрова отбеляза 11 за България, а Силвана Чаушева добави още 10 точки. През следващия сезон България ще играе във втора дивизия на Лигата на нациите. Германският отбор е на девето място в класирането.", "date": "2019.06.20", "title": "Волейболистките приключиха със загуба Лигата на нациите"}
{"url": "https://www.monitor.bg:443/bg/a/view/rumjana-bychvarova-veche-e-poslanik-na-bylgarija-v-izrael-168414", "text": "\"Днес връчих копията на акредитивните ми писма в Министерството на външните работи на Израел на г-н Мерон Рубен, директор на Държавния протокол. По време на срещата с него обсъдихме и предстоящата церемония по официалното връчване на акредитивните писма\". Това написа в социалната мрежа бившият началник на политическия кабинет на премиера и вече посланик на страната ни в Израел Румяна Бъчварова. Тя обнови информацията за местоработата си в профила си във Facebook на 19 юни, припомня БГНЕС. „С директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България”, съобщи Бъчварова и подчерта, че двете са се съгласили, че многобройната българска общност в Израел е живата връзка между двата народа и има значим принос за добрите междудържавни отношения.", "date": "2019.06.20", "title": "Румяна Бъчварова вече е посланик на България в Израел"}
{"url": "https://www.monitor.bg:443/bg/a/view/stojana-brani-kostov-s-fejk-za-peevski-168418", "text": "Прегракналата вече от тръбене на лъжи екс говорителка на Иван Костов-Стояна Георгиева вероятно съвсем е слънчасала. Разбираемо е, навън е 30 градуса, хората получават топлинни удари, падат по улиците, размътва им се мозъка. Та и Стояна вероятно е попреседяла някой и друг час навън, защото съвсем се увъртоли в собствените си небивалици в опит да защити гуруто си Костов с поредната фалшива новина за депутата Делян Пеевски. Още от ранни зори днес публикува в сайта си „Медиапул“, който и се скрил в Сърбия Цветан Василев, фейк със заглавие: „Кражбата на века“: Какво се случва пет години след срива на КТБ“. Във въпросните словослагания има няколко истински факта, но те така са оплетени в сюжета на фалшивата новина, че потъват някак си сред редовете. Най-големият пропуск, който буквално избожда очите на читателите и показва колко поръчкова е статията е, че липсва името на Иван Костов в цялата афера по източване на трезора. Липсва завръзката, че той е покровител на тъмния преход в България и ментор на БГ Мадоф, който източи 5-6 млрд. и забегна в Белград, ни лук ял, ни лук мирисал, оставяйки ужилените вложители с пръст в уста. Разбира се, бранителката на Костов е баровски депозити в КТБ. Някак си й се е изпарил от съзнанието и фактът, че щерката на Командира – Мина е прилапала 270 000 лв. кредитиране от трезора. Още по-скандално е, че Стояна е спестила на клетите си читатели, че самият Костов е държал на влог в разграбения трезор 155 894 лева, като сметка е имал и покойният му баща Йордан Генков- в нея е пазил 212 814 лв. Мина е кътала 213 202 лева, а сестра й Яна – 115 343 лева. Взимали са и такива лихви, каквито само култовата пирамида на белградския крадец е можела да поддържа. Това са факти, които показват а Стояна разбира се спестява. Оттам насетне, каквото и да четеш от набарбальоканите думи, то в тях няма и грам истина. Още по-скандално е, че слъчасалият текст внушава как Цветан Василев водел война с Делян Пеевски за трезора, което значело, че в него имало още нещо апетитно. Само ще припомним на явно шизофренния писач на статията, че издателят на „Телеграф медиа“ няма никакви съдебни дела за активи на КТБ, а неговото семейство е имало кредит, който ефективно е погасило. Още през 2017 г. Пеевски даде интервю, в което кратко, точно и ясно отговори на манипулациите на олигархията, която настръхна срещу него, с думите: „Семейството ми е имало кредити в КТБ. И именно с такъв кредит закупихме преди доста време вестниците „Монитор“, „Телеграф“ и „Политика“, но противно на всичко, което се опитват да внушат, ние редовно обслужвахме тези заеми и те са напълно погасени. Също така лесно може да се провери и че нямам никакви активи, предмет на съдебни дела, свързани с несъстоятелността на КТБ. Нека подчертая още нещо. Аз и моите медии сме единствените, които осветяват вторичния грабеж на КТБ и казват истината за него. Осветяват и лицата, участващи в този грабеж. Естествено това води до ответни реакции от всякакъв характер. Но аз не се страхувам, дори напротив, твърдо съм убеден, че осветяването на грабежа трябва да продължи“. И накрая, за да е още по-нелепа статията в „Медиапул“, се говори за „Авионамс“, като се представя, че той все още е в активите на КТБ и може да бъде прилапан като „Дунарит“, „Петрол“ и сие. Само ще напомним на слънчасалата до припадък бранителка на Костов, че държавата спаси „Авионамс“ като го откупи срещу сумата от 28,9 млн.лв. Още по-нелепото е, че дори самата „Медиапул“, отрази широко този факт на 11 май 2016 г. Колеги, моля ви, гледайте си поне архива за някои факти, ще ви е по-лесно да пишете, а и после няма да се срамувате от собствената си поръчковост и незачитане дори на най-незначителните журналистически похвати, а именно – проверка на случили се събития. За да не ви мъчим за следващия път и да ви предпазим колегиално от разпръскването на фалшиви новини, ще ви припомним собственото ви заглавие от въпросната дата: „Държавата купи авиоремонтния завод на Цветан Василев. Платените близо 29 млн. лв. отиват за уреждане на дълг към фалиралата КТБ“.", "date": "2019.06.20", "title": "Стояна брани Костов с фейк за Пеевски"}
{"url": "https://www.monitor.bg:443/bg/a/view/ako-ima-administrativni-narushenija-te-trjabva-da-se-razglejdat-po-nadlejnija-red-168408", "text": "Ако проблемът е с администрирането на фонда за лечение на деца след прехвърлянето му към НЗОК, трябва да направим анализ и да търсим решения. Това заяви д-р Даниела Дариткова, председател на ПГ на ГЕРБ и на Здравна комисия в отговор на изказване на проф. Георги Михайлов, който е член на Здравна комисия и депутат от ПГ на „БСП за България“, по случая с починало дете в ИСУЛ. Михайлов заяви, че поради нелепи административни безобразие детето не е получло необходимото лечение, което е възможно на територията на страната. Също така БСП призова за изслушване на директора на НЗОК и на Агенцията по медицински надзор в парламента.  Дариткова от своя страна обясни, че за целта ще се направи изслушване в Комисията по здравеопазване и на него ще се изнесат всички подробности - дали има административни нарушения и недоразумения около лечението на момиченцето. „Убедена съм, че колегите от ИСУЛ са положили всички усилия“, завърши председателят на ПГ на ГЕРБ.", "date": "2019.06.20", "title": "Дариткова: Ще търсим решения за администрирането на Фонда за лечение на деца"}
{"url": "https://www.monitor.bg:443/bg/a/view/64-godishen-myj-zadyrjan-vyv-vryzka-sys-smyrtta-na-sala-168406", "text": "64-годишен мъж от Северен Йоркшир, Великобритания е арестуван във връзка със смъртта на аржентинския футболист Емилиано Сала. Той е заподозрян в причиняване на смърт чрез нарушаване на закона. 28-годишният Сала загина в самолетна катастрофа в началото на година, само ден след като реализира рекорден трансфер в „Кардиф Сити“ от френския „Нант“. Двуместният самолет, в който бяха Сала и пилотът Дейвид Ибътсън изчезна над Ламанша, а в последствие бе намерен на дъното на океана, като от него бе извадено тялото на футболиста. От полицията потвърдиха, че във връзка с продължаващото разследване на инцидента, 64-годишен мъж от Северен Йоркшир е бил задържан по подозрение в причиняване на смърт чрез престъпване на закона, но не дадоха повече подробности. Според медиите на Острова задържаният мъж може да е свързан с поддръжката и издаването на лиценз на двуместния самолет или на самия пилот.", "date": "2019.06.20", "title": "64-годишен мъж задържан във връзка със смъртта на Сала"}
{"url": "https://www.monitor.bg:443/bg/a/view/varna-izostava-ot-stolicata-po-otnoshenie-na-biznesa-168410", "text": "Отчайваща е разликата между Варна и София по отношение на бизнеса. Наистина сме провинция, призна областният управител на Варна Стоян Пасев при откриването на форума „Икономика, инфраструктура и инвестиции“. Нещо все не ни достига. Към момента и Пловдив е по-развиващият се град, допълни Пасев. Той посочи, че през последните години в града на тепетата са открити 140 нови фабрики, а във Варна нито една. „Вчера издадох разрешение за строеж номер 100. До момента, в средата на юни, такова нещо не ми се беше случвало, подкрепи го главният архитект на Варна, Виктор Бузев. 92 от тези разрешения са за жилищни сгради. Не съм издал нито едно за произвосатво. Всичко е спални. Купува се на картинка, на зелено и истерията продължава. Сега се купува и на тъмнозелено, в сравнение с 10-тина години назад. Това е пълен абсурд!“, коментира още арх. Бузев. Според него „На инвеститора му трябва среда. Имаме надробена частна собственост, имаме летище, което обаче е международно само лятото, за разлика от Софийското“, поясни той. Областният управител Стоян Пасев добави, че  работи усърдно с кмета за привличане на инвестиции. „Необходимо е да изградим индустриална зона, подобна на тази в Шумен. Очакваме до края на летния сезон да стартираме проекта за индустриалната зона в града. Геополитически стоим много добре на картата, но все още ни липсват инвеститори“, призна той. Най-голям интерес към инвестиции в леката промишленост на Варна проявяват турци, стана ясно още на форума. Интерес има и от страна на руски инвеститори. Норвежка фирма пък иска да произвежда перки за ветрогенератори. Още преди месец стана ясно още, че в индустриалната зона край Аксаково стъпва много голям инвеститор. Към парцелите с обща площ от 5 000 декара до разклона за село Слънчево сериозен интерес проявяват турски консорциум с немски капитали и руска компания. Форумът „Икономика, инфраструктура и инвестиции“ във Варна се проведе под наслов „Синергия за по-добра бизнес среда“ и бе организиран от Националното сдружение за недвижими имоти във Варна. „Градът е с най-голям ръст на имотни сделки в страната за първото тримесечие на 2019 г. и с най-голям ръст за миналата година, коментира председателят на УС на Националното сдружение „Недвижими имоти“ Добромир Ганев. Пазарът ни се развива устойчиво добре. Има логичност, както и спокойствие. Има достатъчно предлагане и това дава възможност на потребителите да избират спокойно в този сложен процес“, обясни той.", "date": "2019.06.20", "title": "Варна изостава от столицата по отношение на бизнеса"}
{"url": "https://www.monitor.bg:443/bg/a/view/arjentina-s-nov-slab-mach-na-kopa-amerika-168407", "text": "Аржентина изигра поредния си слаб мач и стигна само до 1:1 срещу Парагвай във втория кръг от група \"В\" на Копа Америка. Лионел Меси и Франко Армани имат основна заслуга за това \"гаучосите\" да не запишат нова загуба. Звездата на „Барселона“ изравни от дузпа в 57-ата минута, а малко по-късно Армани спаси наказателен удар, изпълнен от Дерлис Гонзалес. Гола за \"гуараните\" вкара Ричард Санчес в 37-ата минута след перфектна асистенция на Мигел Алмирон. Парагвайците демонстрираха дисциплина, каквато липсваше в състава на Аржентина, но не можаха да се възползват от шанса да грабнат победата. Така Меси и компания са последни в групата с 1 точка, колкото има и Катар. Двата отбора ще са съперници в последния кръг на 23 юни. Победа ще класира аржентинците в следващата фаза, но всеки друг резултат ще ги изхвърли от турнира.", "date": "2019.06.20", "title": "Аржентина с нов слаб мач на Копа Америка"}
{"url": "https://www.monitor.bg:443/bg/a/view/jaguar-i-pace-predizvikva-furor-v-premium-segmenta-168389", "text": "В света на автомобилите има нов модел, който предизвика истински фурор с появата си. За по-малко от една година от официалното си представяне, новият Jaguar I-PACE спечели повече от 70 престижни международни награди. Сред най-важните отличия са „Световен автомобил на 2019 година”, „Европейски автомобил на 2019 година”, „Най-добър дизайн в света за 2019”, „Кола на годината” в Германия, Великобритания и в Норвегия, както и „Най-добър иновативен двигател”. Всички тези отличия бяха заявка за един наистина перфектен автомобил. Ето, че новият Jaguar I-PACE дойде у нас и показа талантите си, благодарение на които заслужено е спечелил всяка една от тези награди. Със сигурност те ще се увеличават и в бъдеще, защото няма шофьор, който да не признае безспорните качества на този уникален електрически кросоувър. Новият Jaguar I-Pace е с дължина 4682 мм, широчина 1895 мм, височина 1535 мм и междуосие 2990 мм. На външен вид автомобилът изглежда феноменално и не се различава от прототипа. Елегантният силует на електрическия Jaguar I-PACE прилича повече на купе с повишен просвет, отколкото на типичен SUV. Агресивната предна решетка внушава дързост и мощ, скрити под каросерията на автомобила. За да се осигури перфектното съчетание между охлаждане и аеродинамика, ребрата на предната решетка се отварят и затварят при необходимост от охлаждане на колата. Моделът има динамичен клинообразен профил с плавни и изчистени линии, големи ъгли на наклон на колоните на покрива и спускащ се преден капак, което допринася за ниския коефициент на въздушно съпротивление от 0,29. Усещането за ексклузивност и лукс продължава и в интериора на Jaguar I-PACE, където се наблюдава впечатляващо внимание към всеки детайл. Всички допирни точки в купето са индивидуално проектирани за максимален комфорт и наслада за водача и неговите спътници. Пред водача се намира 12,3-инчов дисплей с висока резолюция, на който се изписват най-важните данни за водача, а на централната конзола е разположена иновативна информационно-развлекателна система Touch Pro Duo с два сензорни дисплея с размери съответно 10 и 5 инча. Новият Jaguar I-PACE се предлага с навигационна система, която оценява топографията на маршрута до дестинацията и данните от предишни пътувания, включително и стила на шофиране, за да изчисли до максимална точност възможен пробег и статус на батерията. Въпреки, че отвън изглежда компактен, за своите размери новият Jaguar I-PACE предоставя щедро интериорно пространство, сравнимо с това на големите модели. Под задните седалки има свободно място за съхранение на лаптоп, таблет, книга или други принадлежности. Багажникът впечатлява с обем от 656 литра. Когато задните седалки в автомобила се сгънат, това пространство се увеличава до 1453 литра. Новият Jaguar I-PACE се приближава максимално до визията за чисто, безопасно и устойчиво бъдеще, тъй като при движението си има нулеви емисии на въглероден двуокис и не отделя твърди частици. Новият електрически модел е пълноценен 5-местен кросоувър, който перфектно съчетава динамиката на спортен автомобил с модерни технологии от бъдещето. Новият Jaguar I-PACE се задвижва от два електрически мотора, изцяло разработени от инженерите на британската марка. Те са разположени върху предната и задната ос, предоставяйки впечатляваща мощ от 400 к.с. и 696 Нм въртящ момент. С тях Jaguar I-PACE ускорява от 0 до 100 км/ч за впечатляващите 4,8 секунди и развива максимална скорост от 200 км/ч. Неговата свръхмодерна литиево-йонна батерия с капацитет 90 кВтч позволява автономен пробег до 480 км само с едно зареждане. Батерията се зарежда от 0 до 80% само за 40 минути посредством специалните електрически станции, които осигуряват постоянен ток от 100 кВт. Зареждането на батерията на Jaguar I-PACE може да се осъществи и посредством най-обикновен контакт вкъщи чрез стенна зарядна станция с променлив ток от 7 кВт за малко над 10 часа. Идеалното време за зареждане безспорно е през нощта, докато спим. При режим „Включен за зареждане”, новият Jaguar I-PACE автоматично повишава или намалява температурата на батерията, за да постигне максимален пробег преди отпътуване. Груби изчисления показват, че за една година при изминати 25 000 километра бихме спестили 6000 лева от разхода на ток спрямо дизелов агрегат на автомобил със същите параметри. Подобно на повечето електрически автомобили, с натискане на бутона за стартиране, Jaguar I-PACE се събужда тихо. Натискам бутона D на левия фланг на централната конзола, като бутон в асансьор и силно подавам газ. Автомобилът отговаря с такъв ентусиазъм, че просто се залепям на седалката. Първоначално се катапултирам в магическа тишина, а в салона прониква само лек шум от гумите и входящия въздух. Виждам бутона за смяна на режимите и започвам да изпробвам, превключвайки от Comfort, Eco и Dynamic. Има и режим, който настройва системата за движение по хлъзгави, рохкави и скалисти повърхности. В динамичен режим с рязко натискане на газта моторите вземат максималната енергия от батерията и колата се ускорява толкова пъргаво, сякаш е истински звяр, който се втурва напред, в преследване на жертвата си. Има разлика в настройките на адаптивното окачване, кормилното управление и реакцията на трансмисията. Ако се поддадете на изкушението и шофирате бързо като хала, ще забележите колко бързо се изразходва запасът на батерията. Тогава идва ред за режим Eco, в който Jaguar I-PACE е кротък като хищник в клетката в зоологическа градина. В този икономичен режим използването на енергията е възможно най-ефективно и благодарение на рекуперацията на спирачната енергия, колата кротко достига да следващата станция за зареждане. Чрез менюто можете да зададете ниско или високо ниво на рекуперация на спирачната енергия. В първия случай забавянето не е много по-различно от това на автомобил с двигател с вътрешно горене. Втората опция е по-интересна, тъй като самото пускане на педала на газта води до забавяне на колата, като дори можете напълно да спрете, без да докосвате педала на спирачката. Този алгоритъм спестява мощността на батерията и удължава живота на накладките. На пътя новият Jaguar I-PACE смайва с феноменалното си поведение. Плоската батерия е разположена максимално ниско в централната част между двете оси и помага за намаляване на центъра на тежестта. Това дава възможност на водача да взема завоите със скорост, характерна за типично спортен автомобил. Балансът между управление и комфорт на возене е оптимален. Електрическият автомобил има директно управление и реагира много точно на командите с волана, а шасито отработва неравностите много гладко, независимо от избрания режим на шофиране. Шасито на тестовата кола е оборудвано с адаптивни амортисьори и пневматични елементи, които спускат каросерията 10 мм при високи скорости. Пътният просвет може да бъде увеличен от минималните 154 до максимум 204 мм, ако се наложи с Jaguar I-PACE да преодолеете пресечен терен. Електрическият SUV се предлага със задвижване на четирите колела AWD, което осигурява перфектно сцепление. Хармоничното разпределение на теглото между осите в съотношение 50:50 и ниският център на тежестта осигуряват идеално сцепление върху всякакъв вид настилки, така че колата да се ползва целогодишно. Ослепителният Jaguar I-PACE се предлага в България в три  нива на оборудване – S, SE и HSE. Клиентите могат да избират между 12 цвята и 9 вида джанти. За оформлението на интериора се предлага избор между 5 вида седалки и 5 различни цвята на салона. Цената на новия Jaguar I-PACE в България започва от 153 000 лева с ДДС, като квотата за модела у нас е почти разпродадена.", "date": "2019.06.20", "title": "Jaguar I-PACE предизвиква фурор в премиум сегмента"}
{"url": "https://www.monitor.bg:443/bg/a/view/d-r-stojan-lazarov-nzok-ne-plashta-konsumativite-za-syrdechnite-operacii-na-decata-168379", "text": "Кардиологичното здраве на бебето се следи още в утробата на майката, казва в интервю за \"Монитор\" специалистът по детска кардиохирургия в Националната кардиологична болница - От 20 до 22 юни 2019 г. в София ще се проведе първата съвместна среща между Европейската асоциация на детските сърдечни хирурзи (European Congenital Heart Surgeons Association (ECHSA) и Световната организация по детска и конгенитална сърдечна хирургия (World Society for Pediatric and Congenital Heart Surgery (WSPCHS). За нея пристигат авторитети в тази област не само от Европа, но и от САЩ. Всеки континент има професионална организация, която се занимава с лечението на деца с вродени кардиологични аномалии. У нас се събират двете най-големи организации – североамериканската и европейската. По тяхна инициатива се организира Световно дружество на детските кардиохирурзи и на свързаните с тях специалности – детски анестезиолози, детски реаниматори, детски кардиолози, детски психолози и акушеро-гинеколози с насоченост в тази област. На срещата предстои да бъдат уеднаквени стандартите за лечението на тези деца. Основната цел е пациентите, които имат нужда от такива грижи, да получат едни и същи или близки по качество такива грижи.  - Не, нашите деца получават всичко, което и тези от държавите с отлична медицина. България е член на Европейската асоциация по детска кардиохирургия. За приемането в нея една страна трябва да отговаря на определени стандарти в тази сфера, на които ние отговаряме напълно. Децата с кардиологични проблеми у нас получават всички грижи, които и децата в която и да е друга европейска държава. Проблемът е в друго. - Държавата е оставила тази специалност на самотек. Тя не се грижи за квалификацията на лекарите, които работят в нея. Преди години се осигуряваха дългосрочни специализации. Сега такива няма. Всяка една болница, клиника или отделение трябва сами да намират възможности за такава специализация, а без една сигурна система за това, няма движение напред. За нас, детските кардиохирурзи, това е голям проблем. Има цели области без детски кардиолози, след като те са имали такива. Такова е положението във Видин и Търговище, а в Кърджали и Хасково колегите са пред пенсия. Детската кардиология беше престижна специалност, но когато медицината не беше толкова търговски ориентирана. Сега детските кардиолози се принудиха да стават джипита, за да преживяват. Ние имаме огромен проблем с медицинския персонал, което може да ни принуди да прекратим тази дейност, защото ще се стигне до там да не можем да изпълняваме стандарта. Колкото и парадоксално да звучи, но ние не срещаме особено голяма подкрепа от страна на Националната здравноосигурителна каса. Здравните грижи са фокусирани върху това да бъде осигурено лечението на възрастния пациент. За децата липсват много консумативи, каквито касата осигурява за пълнолетните здравноосигурени. - Справяме се трудно. За 40 години, откакто съм в детската кардиологична клиника, не се е налагало родител да плаща консумативи. Те се поемат от Националната кардиологична болница. Лечебното заведение трупа дългове, а от НЗОК ни скърцат със зъби. Ние обаче не можем да оставил малките си пациенти. Налага се да оцеляваме.  - Кардиологичното здраве на бебето се следи още в утробата на майката. Проследяването на бременността у нас е организирано добре, на него има право всяка жена, дори да не е здравноосигурена. Когато се открие проблем, ние, детските кардиохирурзи, се подготвяме своевременно за раждането, като се снабдяваме със специфичния консуматив, който ще ни трябва, осигуряваме специално оборудвана линейка и начина за транспортиране на новороденото от родилното на нашата болница. Подготвяме необходимите изследвания и в рамките на същата седмица го оперираме. Самите кардиологични въпроси при децата са в три групи. В първата са пациентите с проблем в преградата на сърцето. Във втората кръвта среща някакво препятствие, а в третата, най-сложната група, са комбинираните проблеми. При дефект в преградата белият дроб се препълва с кръв. През него преминава много по-голямо количество от това, за което той е пригоден. В този случай детето започва да диша тежко, не се храни, изостава в наддаването на тегло. Най-напред се забавя тяхното физическо, а след това и психо-моторно развитие.  Когато има стеснение за потока на кръвта към белия дроб и в него не попада достатъчно количество, за да се пречисти и насити с кислород, детето посивява. Когато при опит за хранене устните и пръстчетата посинеят и то спира, за да си почива, родителите трябва да се обърнат към специалист. Българите са интелигентни и бързо се ориентират, а и достъпът до специализирана медицинска помощ е лесен. С изключение на някои малцинствени групи, които неглижират здравните проблеми, нямаме забавяния по вина на родителите или здравната мрежа. Освен това, важно е да се знае, че високото кръвно не е състояние само на възрастните, но и на децата. Възможни са още тахикардия или забавен пулс, които също изискват специализирана помощ.", "date": "2019.06.20", "title": "Д-р Стоян Лазаров: НЗОК не плаща консумативите за сърдечните операции на децата"}
{"url": "https://www.monitor.bg:443/bg/a/view/specakcija-sreshtu-grupa-za-lihvarstvo-v-berkovica-168405", "text": "Специализираната прокуратура и ГДБОП започнаха разследване на организирана престъпна група за лихварство в Берковица. Те взимали буквално хиляди левове срещу само левче даден заем. До късния следобед в четвъртък в квартал „Раковица“ в града, както и във видинското село Арчар се извършваха претърсвания и изземвания в жилища и автомобили, лични обиски и разпити на свидетели. Участниците в групата са роднини и живеят в ромската махала. Те са Всичките имат дълги криминални досиета. При спецакцията са претърсени няколко къщи и са иззети веществени доказателства, сред които 2 килограма злато и луксозни коли. Ще бъде извършена и проверка на средствата, с които са купени лимозините, както и на това дали къщите на членовете на клана са построени законно. От БНР съобщиха, че са задържани петима души от ромския квартал в Берковица. Главният секретар на МВР старши комисар Ивайло Иванов потвърди, че „Даваш един лев и прибираш коли, апартаменти, злато и какво ли още не. Това е стандартна ситуация в такива бедни махали. Ако им видите къщите, много хора биха им завидели на стандарта. Друг е въпросът, че най-вероятно ще се окаже, че са построени незаконно\". Така коментира схемата главният прокурор Иван Гешев, който беше на мястото. „Давали са пари под лихва основно. Съответно схемата е следната - даваш един лев днес, до края на месеца дължиш няколко хиляди. До края на годината стават десетки или стотици хиляди. Защото процента на лихвата е дневен, не месечен, и е огромен. В резултат на това се оказва, че ти в края на месеца дължиш една сума, която не можеш да платиш и се прави всичко възможно да ти се вземе всичко, с което разполагаш“, обясни зам.-главният прокурор Иван Гешев. „Робство е силно казано, но тези хора са поставени под зависимост, за да могат да си покрият дълговете. Ползвали са ги за незаконни действия, принуждавали са ги да вършат престъпления“, заяви главният секретар на МВР Ивайло Иванов.", "date": "2019.06.20", "title": "Спецакция срещу група за лихварство в Берковица (ОБНОВЕНА)"}
{"url": "https://www.monitor.bg:443/bg/a/view/grisho-s-treti-opit-dnes-da-zapochne-v-kuins-168409", "text": "Григор Димитров се надява най-после днес да изиграе своя първи мач от турнира на тревни кортове в „Куинс Клъб“. Българинът ще има за съперник младия канадец Феликс Оже-Алиасим. Двамата трябваше да се изправят още във вторник, но заради дъжда над Лондон мачът им бе отлаган два дни поред. По програма срещата им днес е втора на корт 1, където първи в 13.00 ч. започват Жил Симон и Кевин Андерсън. Победителят от мача на Гришо ще трябва да изиграе още един мач в рамките на днешния ден, срещу спечелилия двубоя между Ник Кириос и Роберто Карбайес Баена. Стига, разбира се, времето да позволи.", "date": "2019.06.20", "title": "Гришо с трети опит днес да започне в Куинс"}
{"url": "https://www.monitor.bg:443/bg/a/view/torite-glasuvat-dnes-dali-boris-djonsyn-da-e-premier-168401", "text": "Британските консерваторите днес отново гласуват за лидер на партията, предаде AFP.  Бившият външен министър Борис Джонсън е фаворит, след като печели и третото гласуване. Той получи 143 гласа вчера. Доминик Рааб отпадна от надпреварата още при втория вот. Джереми Хънт, Майкъл Гоув, Рори Стюарт и Саджид Джавид остават да се борят за победа. Последното гласуване е планирано за днес, докато останат само двама кандидати. Ако Борис Джонсън още не ви е обидил, това е само защото не ви познава. БоДжо е лютата чушка на британския политически елит, може да играе ролята на клоун, но не е шут сам по себе си.  Делегатите ще гласуват веднъж между 11 и 12 часа. Ако не бъде избран кандидат, то ще бъде проведено още едно гласуване между 13:30 и 17:30 часа. След това членовете на Консервативната партия ще изберат новия си лидер. Новият премиер трябва да встъпи в длъжност до края на юли. Досегашният британски премиер Тереза Мей ще остане премиер до избора на нов лидер.Великобритания трябва да напусне блока на 31 октомври. Условията по излизането на страната от ЕС ще бъдат основен въпрос в битката за поста председател на Консервативната партия.", "date": "2019.06.20", "title": "Торите гласуват днес дали Борис Джонсън да е премиер "}
{"url": "https://www.monitor.bg:443/bg/a/view/adel-se-vtaljava-s-pilates-168369", "text": "Британската звезда Адел влиза във форма след раздялата със съпруга си. На снимка с групата Spice Girls преди концерта им на стадиона „Уембли“ тя изглежда с поне 6 кг по-слаба. Неин близък разкри, че това се дължи на популярната техника пилатес. Съпругата на поп идола Роби Уилямс - актрисата Айда Фийлд, е завела Адел на първия й курс по пилатес. Този метод за засилване на мускулите и гъвкавостта е много популярен сред знаменитостите. Известно е, че Кралицата на попа Мадона и холивудската красавица Дженифър Анистън също поддържат перфектна фигура по този начин. Припомняме, че за раздялата на Адел и бившият й Саймън Конъки стана ясно през април. Певицата съобщи за края на брака им чрез свои представители. В изявление на звездата се посочва, че въпреки краха на любовния й живот с Конъки, Двамата съпрузи помолиха медиите да зачетат правото им на личен живот и посочиха, че повече няма да коментират раздялата си публично.", "date": "2019.06.20", "title": "Адел се вталява с пилатес"}
{"url": "https://www.monitor.bg:443/bg/a/view/uni-i-uli-e-pikyt-na-slynchevata-alergija-168375", "text": "Рязкото затопляне на времето и силното слънце налага да вземем незабавни мерки, за да предпазим кожата си от влиянието на лъчите. Горещините са рискови най-вече за алергично болните. През това време на годината зачестяват случаите на т.нар. слънчева уртикария, като пикът е през юни и юли. Това обясни пред „Монитор“ специалистът по клинична алергология в Александровска болница д-р Теодора Вълчева-Ушева. „Всъщност тя не е най-често срещата уртикария - около 6,9% от всичките й форми. Не е рискова за здравето, но определено влошава качеството на живот“, обясни д-р Вълчева. Пациентите трябва да знаят, че заболяването не е имунологично обусловено. Слънцето причинява зачервяване, сърбеж и обриви по кожата. Затова е препоръчително терапията при нея да започне поне месец преди летния сезон. „Добре е да посетите алерголог, който да предпише лекарства, които ще спрат реакцията и ще предотвратят обривите, които са резултат от слънчевото облъчване. Ако пък вече има обрив, задължително се консултирайте със специалист. Само така за кратко време могат да бъдат овладени симптомите, но и да се предотврати нова клинична изява на уртикарията“, коментира д-р Вълчева. Много е важна профилактиката. Пациентите трябва да избягват пряко слънчево излъчване, особено в часовете между 11-17 часа. Добре е да обличат свободни, леки и светли дрехи, по възможност от естествени тъкани. на слънчева уртикария, защото сменяме гардероба си. Вече обличаме летни дрехи, които откриват повече тялото ни. Най-вече трябва да внимават тези, които са на плаж и на места с пряко слънчево облъчване. „Може да ви се стори странно, но по това време на годината трябва да са особено внимателни хората със студова алергия. Причината е, че след като се нагреят от слънцето и претоплят организма си, решават, че трябва да охладят тялото си и се гмуркат в открити басейни - море, язовири, реки. Такива пациенти могат да получат хидрогенен шок и да загубят съзнание. Те също трябва да се консултират с алерголог и постепенно да се потапят във водата, за да свикне организмът им“, съветва специалистът. Характерното за слънчевата алергия е, че при нея липсват симптоми Но всички алергични заболявания - хреми, астми, свързани с изграждане на антитела срещу пролетно-летни алергени, могат да бъдат обострени през горещите дни. Доказано е и че горещият и сух въздух може да предизвика астматичен пристъп при пациентите с бронхиална астма. Затова е необходимо да спазват стриктно предписаната от лекар терапия. Също така трябва да избягват спортове, които водят до ускорено дишане. Те могат да провокират много тежък пристъп от астма. Горещините са противопоказни и за пациентите с алергични риноконюнктивити, които са свързани пак с полените. „Изключително полезна е т.нар. Таласотерапия - лечение с морската вода. Затова препоръчвам на алергично болните да прекарват повече време във водата, да плуват. Така може да забравят за лекарствата“, коментира д-р Вълчева. Хората със светла кожа и коса са по-застрашени от появата на слънчева алергия. Затова тя се среща предимно при русите мъже и жени, обясни д-р Теодора Вълчева-Ушева. Трябва да се има предвид и че кожата реагира на слънчевите лъчи и когато е “отслабена“ с някакво допълнително въздействие – пилинг, татуировка и др. При повторен фотодермит може да се развие екзема. Ако това ви се случи, избягвайте слънцето или сведете контактите до минимум. За вас тенът е категорично противопоказен през този период.", "date": "2019.06.20", "title": "Юни и юли е пикът на слънчевата алергия"}
{"url": "https://www.monitor.bg:443/bg/a/view/krasen-kralev-razglejdame-varianti-za-stroej-na-nov-nacionalen-stadion-168365", "text": "За да кандидатстваме за домакинство на младежка зимна олимпиада, трябва да се промени планът за управление на Витоша, заяви пред \"Монитор\" спортният министър.   - Като собственик на имота в Борисовата градина, държавата застава зад идеята за изграждане на нов модерен стадион на мястото на „Българска армия“. Това е съвместен проект, в който собствениците на ФК ЦСКА са готови да инвестират. Единственият проблем на този етап е сегашният вид на Подробния устройствен план (ПУП) на Борисовата градина и към него са отправени възражения. Предложенията на архитектите, изготвили предложението за ПУП, за съдбата и развитието на спортните имоти не съвпадат с намеренията на Министерството на младежта и спорта. Нашето предложение е да бъде изградено чисто ново съоръжение на мястото на сегашното. Стадионът няма да излиза извън границите на сегашното съоръжение. Капацитетът му може да бъде увеличен, като се премахне лекоатлетическата писта. Типът реконструкция, който е предвиден в предложението за ПУП, е козметичен, повърхностен и няма по никакъв начин да спомогне за съживяване на съоръжението. Остава открит въпросът за паркинг към стадиона. - Подробният устройствен план е изработен и предложен след проведен конкурс от направление Архитектура и градоустройство на Столична община. Имаме възражения за крайния резултат от фактическото му съставяне, които са свързани със спортните имоти, намиращи се в Борисовата градина. В плана за регулация са предложени няколко урегулирани поземлени имота, в които съсобственици с държавата стават физически лица. Това не е редно. Нашето желание е всеки един спортен обект да има самостоятелно урегулиран поземлен имот. Всички наши възражения са изложени в определения срок към Столична община и НАГ и се надявам да бъдат отразени. - Няма проблем с комуникацията между нас и Столична община. По отношение на стадион „Българска армия“, стадион „Васил Левски“ и стадион „Юнак“ позицията на кмета Йорданка Фандъкова напълно съвпада с нашата. Реконструкция на стадион „Българска армия“ ще бъде извършена, като строителните дейности няма да излизат извън рамките на сегашния стадион. Стадион „Юнак“ ще се реконструира в първоначалния му вид като зимна пързалка. За стадион „Васил Левски” ситуацията е малко по-комплицирана. - По темата за националния стадион „Васил Левски“ също няма разминаване в позициите на ММС и Столична община. Обединени сме от идеята за изграждане на нов национален стадион. Столична община е предложила няколко терена, от които правителството трябва да избере един. Той трябва да има голяма прилежаща площ за паркинг, да са лесно достъпни и да не затрудняват трафика в града. Ще продължим да поддържаме стадион „Васил Левски“ и да инвестираме в него, докато не се направи нов национален стадион, който да поеме функциите на сега съществуващия. Проблемът тук е, че конструкцията и трибуните на стадиона се намират в много лошо състояние, което изисква допълнителна поддръжка и инвестиции в него. Все още не сме решили каква ще бъде съдбата на този стадион след изграждането на нов, тъй като поддръжката на съоръжението е изключително скъпа и нерентабилна. - Намерението за обща кандидатура дава силен знак в световен мащаб за политическа и икономическа стабилност от страна на Балканите към останалия свят. Тя показва, че в страните има готовност за екипна работа не само в областта на спорта, но и насочена към отстояване на политическите и икономическите интереси на региона. Подписан е Меморандум за разбирателство между четирите страни - Гърция, Сърбия, Румъния и България, който поставя началото на сътрудничеството и на инициативен комитет за общо домакинство на един от двата големи футболни форума. Предложих на своите колеги до края на 2019 г. окончателно да решим дали ще кандидатстваме за европейско или световно първенство. Към момента са проведени три официални срещи между четирите държави, предстои четвърта през септември в Букурещ. - В България се организира и междуведомствена група, в която ще се включат представители от 13 министерства и 4 общини. Тя е необходима, тъй като трябва да подготвим голям обем от предварителна информация, да се даде държавна гаранция по време на кандидатурата и всички тези институции ще помогнат за този процес. Първият етап е всяко от четирите министерства да изготви план по насоки на УЕФА, тъй като първо е Евро 2028. Поел съм ангажимента да подготвя доклад до министър-председателя до края на 2019 за общо състояние на държавата във връзка с кандидатстването – спортна, транспортна, летищна инфраструктури, хотелски бази, допълнителни спортни бази и др. За момента България клони по-скоро към предложение за домакинство на европейско първенство, тъй като изискванията за инфраструктурата са по-лесно постижими. Около 70% от подготовката е свързана с построяването на нови съоръжения, като още при първите срещи беше обявено, че страната ни трябва да разполага с 4 стадиона. Това означава построяването или реконструирането на съоръжения. Единствените градове, които могат да отговорят на изисквания на ФИФА и УЕФА са София, Пловдив, Варна и Бургас. - Няма подобна опасност, започнали сме пълната подготовка за проучване, имаме и подкрепата на премиера. Спортната инфраструктура е най-малкият проблем, тъй като тя лесно може да бъде изградена. Страната ни разполага с добра хотелска инфраструктура, летища, а необходимата спортна и транспортната инфраструктура до тогава ще бъде изградена. Най-голямото предизвикателство пред страните домакини е политическата стабилност. Смело мога да кажа, че в това отношение България стои най-добре от всички 4 държави, които планираме да кандидатстваме за първенствата. В две от държавите - Гърция и Румъния, предстоят предсрочни избори, а големият въпрос сега е дали новоизбраните правителства ще продължат да поддържат този проект. - Това не са олимпийски игри, а игри, които все още се опитват да намерят своето място в международния спортен календар. Равнището им е по-ниско от това на европейско първенство, едва 4 спорта по време на състезанията имат статут на континентални шампионати - кану-каяк, бадминтон, джудо и бокс. Нашият отбор е обезпечен напълно, по принцип организаторите заплащат на всички участници разходите за транспорт и престой. ММС е предоставило средства в размер на 350 000 лв. на БОК за подпомагане участието на делегацията ни за закупуване на представително спортно облекло и обувки, медикаменти, медицински застраховки и организационни разходи. България ще бъде представена от 85 спортисти в 15 вида спорт, които ще премерят сили с едни от най-добрите атлети в Европа. Надявам се да нямат контузии, да дадат всичко от себе си и да ни зарадват с едно достойно представяне. - Кандидатурата на страната ни за Младежки зимни олимпийски игри през 2024 г. е реална и България има много големи шансове да спечели домакинство на този спортен форум. Не забравяйте, че предложението за това дойде лично от президента на МОК Томас Бах през септември миналата година. Оттогава съм водил няколко разговора на високо ниво в МОК и мога да ви уверя, че се гледа много положително на кандидатура от нашата страна. Последните отзиви, които получаваме от домакинствата в зимните спортове – Световната купа по ски, световното първенство по шорттрек, затвърждават това мнение. - За да може България да кандидатства за домакинство на Младежки зимни олимпийски игри, ние трябва да сме решили проблема с несъответствието в законодателството ни и по-точно в плана за управление на Витоша и Закона за устройство на териториите. Мога да ви уверя, че ние като министерство ще направим всичко възможно тези пречки да бъдат преодолени, защото моето лично мнение, на нашите експерти, пък и на цялата общественост в София, е, че реализирането на такъв проект за домакинство ще бъде от огромно значение и ще повлияе положително на икономическото състояние на столицата. За да бъдат приведени във вид съоръженията имаме пет години до 2024 г., но след една година МОК ще вземе решение, в коя държава да се проведат игрите. Ние няма как да кандидатстваме, ако това законодателство не бъде приведено в съответствие. Симпатиите са на наша страна. Имаме готовност за провеждане на състезанията на закрито, като в Боровец може да се изградят останалите необходими съоръжения – ски шанца, стадион за биатлон, трасе за ски бяганията и основните съоръжения за алпийските ски. Надявам се в най-скоро време да стартира процесът за привеждане в съответствие на законодателството и да можем да обявим официално нашата кандидатура за Младежките зимни олимпийски игри 2024 г. ВИЗИТКА * Роден на 2 януари 1967 г. Във Варна. Завършва Първа езикова гимназия и Висшия медицински университет във Варна. Специализира Мениджмънт на политически кампании в университета на Южна Каролина, САЩ през 1990 г. * Утвърден експерт в областта на публичните комуникации. * Бивш национален състезател по лека атлетика и рекордьор на България на 20 000 м за юноши старша възраст. * Президент на футболен клуб „Черно море”от 1998 до 2001 г. и от 2003 до 2007 г. * Министър на младежта и спорта във второто правителство на Бойко Борисов от 7 ноември 2014 г. до 27 януари 2017 г. и сега * Член на Управителния съвет на Световната антидопингова агенция (WADA), като представител на ЕС.", "date": "2019.06.20", "title": "Красен Кралев: Разглеждаме варианти за строеж на нов национален стадион"}
{"url": "https://www.monitor.bg:443/bg/a/view/aktrisata-alisa-atanasova-stava-petja-dubarova-na-filmovija-ekran-168361", "text": "Младата актриса Алиса Атанасова влиза в ролята на поетесата Петя Дубарова във филма, който в момента се снима в Бургас по разказа „Петя на моята Петя“ на отишлата си само на 17 години от този свят талантлива майсторка на искрящите рими. Алиса е завършила НАТФИЗ в клас на проф. Пламен Марков през 2013 г., била е част от трупата на МГТ „Зад канала“, играла е на сцената на Народния, Пловдивския театър, „Сфумато“ и др. От няколко сезона тя напусна уюта на щатното актьорско място и изследва различни възможности за реализация, измина пътя Сантяго дел Камино в Испания, а в момента живее основно в Берлин. Алиса е дете на артистична династия: нейни родители са изтъкнатият актьор проф. Атанас Атанасов и актрисата Десислава Стойчева, а баба и дядо – легендите на първата ни сцена Виолета Бахчеванова и Васил Стойчев. В „Петя на моята Петя“ участва и нейният брат, също актьор – Ясен Атанасов. Изобщо във филма ще се прокрадва семейственост, намеква продуцентът Ники Урумов, защото в неговия състав личат имената и на други членове на арт фамилии – Юлиан Вергов и дъщеря му Алена Вергова, Албена Павлова и съпругът й Емил Марков и т.н. „Това е нашата Петя Дубарова, прекрасната Алиса Атанасова“, написаха в своите страници във Фейсбук сценаристките на продукцията Валентина Ангелова и Нели Димитрова под снимката на актрисата, а много коментиращи отбелазват приликата на Алиса с незабравимата Петя Дубарова. Филмът е вдъхновен от краткия живот на бургаската поетеса, но няма да е напълно биографичен за Дубарова, той ще разказва за едно днешно момиче, което пише стихове (в ролята – Александра Костова) – бунтарка като Петя. Героинята на Александра ще има въображаема среща с порасналата Петя Дубарова и двете ще разсъждават какво би станало, ако тя бе останала жива. Режисьор на филма е Александър Косев, познат като актьор от „Клиника на третия етаж“, а по-късно насочил се към тв режисурата със сериали като \"Столичани в повече\", \"Домашен арест\", \"Кантора Митрани\", \"Дървото на живота\", \"Връзки\", \"Откраднат живот\", \"Скъпи наследници\" . Снимките за „Петя на моята Петя“ ще продължат до 6 юли.", "date": "2019.06.20", "title": "Актрисата Алиса Атанасова става Петя Дубарова на филмовия екран"}
{"url": "https://www.monitor.bg:443/bg/a/view/bistrjat-dovechera-koj-shte-e-predsedatel-na-ek-168400", "text": "Европейският съвет ще обсъди тази вечер предстоящите назначения на най-висшите постове в институциите на ЕС. Според председателя на Европейския съвет Доналд Туск е възможно още днес да бъде постигнато решение. Най-очакваната новина от днешното заседание е предложението за следващ председател на Европейската комисия. Европейският съвет може да избере име от списъка на предварителните водещи кандидати, но има право да направи и друго предложение. Европейският съвет взима решението си с мнозинство, но определеният за председател на ЕК се нуждае от 376 гласа в Европейския парламент. Представители на основните политически сили в ЕП заявиха, че биха подкрепили единствено име от списъка с предварителните кандидати. Ако тази вечер бъде взето решение, новият председател на ЕК следва да бъде гласуван в пленарната зала в Страсбург в средата на юли. Определянето на новия председател на ЕК е свързано и с разпределението на политическото и националното представителство в ръководството на другите основни институции на Общността - ЕП, Европейския съвет и Европейската централна банка. Очаква се тази вечер да бъде потвърдено, че и в новата ЕК всяка страна от ЕС ще има свой представител. На днешното заседание ще бъдат обсъдени също стратегическите посоки пред ЕС за следващите пет години. Предвижда се да бъдат приети заключения в областта на опазването на околната среда, бюджета на ЕС до 2024 г., за борбата с дезинформацията и хибридните заплахи. Утре държавните и правителствените ръководители ще обсъдят състоянието на еврозоната и преговорите по оттеглянето на Великобритания.", "date": "2019.06.20", "title": "Бистрят довечера кой ще е председател на ЕК"}
{"url": "https://www.monitor.bg:443/bg/a/view/policaj-zagina-pri-katastrofa-s-motor-v-pernik-168402", "text": "Полицай е загинал при катастрофа с мотор в Перник. Инцидентът е станал около 21 часа в района на квартал \"Мошино\", съобщи БНР. С него е пътувала и жена, която е пострадала тежко. Тя е настанена в болница. Местни медии съобщиха, че полицаят е управлявал мотора с висока скорост, когато по неизвестни причини загубва управление. Моторът се удря в шофьорската врата на лек автомобил \"БМВ\". Мъжът умира на място. От полицията в Перник все още не са разпространили официална информация за тежкия инцидент, който е втори със служител на реда през последните дни. Във вторник началникът на \"Охранителна полиция\" в столичното Четвърто РПУ бе блъснат от лек автомобил, докато е управлявал личния си мотор по бул. \"Тодор Александров\". Пламен Петков бе настанен в болница с фрактура на петата.", "date": "2019.06.20", "title": "Полицай загина при катастрофа с мотор в Перник"}
{"url": "https://www.monitor.bg:443/bg/a/view/ministyr-vylchev-njama-da-ima-oshteteni-sedmoklasnici-zaradi-spornija-vypros-168404", "text": "Няма да има ощетени ученици заради спорния въпрос на матурата, увери министърът на образованието Красимир Вълчев в студиото на \"Тази сутрин\". Ако те са отчели, че лесно преносима се пише слято - също ще получат точка. „Чисто формално няма грешка, има неуместен текст. Не сме застраховани от такива случаи, много малко експерти гледат изпитните материали заради тайната, в която се пазят“, обясни министърът. Той призна, че също би написал думата слято. Според него резултатите от матурите след 12 клас не са много по-различни от миналите години. Учениците трудно осмислят текстове, не могат да интерпретират, затова всички промени, които министерството прави, са насочени към това. Но са нужни 7-8 години, докато промените се приложат и покажат резултати. Вълчев потвърди, че матурата по английски език е била по-сложна от предишните години, но експертите са категорични, че грешки в нея няма. Министърът каза още, че се намалява държавния прием в университетите, прави се и преструктуриране към тези професионални направления, от които се очаква по-голям недостиг. Като временна мярка ще се наложи мораториум при образуване на нови висши училища, ако бъде приет новият закон за висшето образование, докато се създаде национална карта къде в страната какви университети и специалности да има.", "date": "2019.06.20", "title": "Министър Вълчев: Няма да има ощетени седмокласници заради спорния въпрос"}
{"url": "https://www.monitor.bg:443/bg/a/view/za-chas-otkriha-dva-snarjada-v-sofija-edinijat-v-chasten-dom-168398", "text": "Специализиран екип от Сухопътните войски извърши разузнаване и транспортиране на два боеприпаса, открити в различни райони на София, съобщиха от Министерство на отбраната. Снощи военнослужещи от военно формирование 28 610 - Горна баня извършиха разузнаване и транспортиране на два боеприпаса, открити в различни райони на София. Единият е намерен в 15.40 ч. при извършване на ремонтни дейности в мазе на частен дом на ул. \"Юрий Венелин\" 8. При направения оглед военните специалисти са установили, че това е 45 мм бронебоен снаряд. Вторият боеприпас - 152 мм артилерийски осколъчен снаряд без взривател, е открит в 16.55 ч. в гориста местност до ул. \"Месечина\" в ж.к. \"Овча купел\". До пристигането на специализирания екип от Сухопътните войски, районите, в които са намерени боеприпасите, се охраняваха от служители на МВР. Военнослужещите, под ръководството на капитан Петър Трайков, извършиха разузнаване на откритите боеприпаси и ги транспортираха за последващо унищожение в безопасен район.", "date": "2019.06.20", "title": "За час откриха два снаряда в София, единият в частен дом"}
{"url": "https://www.monitor.bg:443/bg/a/view/83-godishen-skochi-ot-10-ija-etaj-na-bolnica-v-plovdiv-168403", "text": "83-годишен мъж е скочил тази нощ от 10-ия етаж на УМБАЛ „Пловдив”, научи Агенция \"Монитор\". Старецът, който е от село Маноле, е бил приет преди два дни в отделението по пулмология в същата болница, което се намира на 10-ия етаж. Той е имал дихателна недостатъчност и е бил лекуван по всички правила на медицината. Не се е подобрявал, но не се е и влошавал и затова е необяснимо решението му да сложи край на живота си. Възрастният човек не е дал абсюлотно никакви признаци, че има намерение да посегне на живота си. Той не се е оплакал от нищо нито на мед.сестрите в отделението, нито на дежурните лекари. Не е ясно какви са били мотивите му за тежкото решение, тъй като не е оставил предсмъртно писмо.  Около 2 часа през нощта на 20 юни т.г. 83-годишният пациент е събрал багажа си и е  скочил през прозореца. Охраната на здравното заведение е подала сигнал веднага към всички специализирани институции – полиция и Съдебна медицина. От полицията в Пловдив уточниха, че първоначалният оглед на трупа не е констатирал данни за насилствена смърт. По случая има образувано досъдебно производство в Трето районно управление на полицията в града. Предстои да бъде уведомена и прокуратурата. ", "date": "2019.06.20", "title": "83-годишен скочи от 10-ия етаж на болница в Пловдив"}
{"url": "https://www.monitor.bg:443/bg/a/view/evakuiraha-nad-9000-dushi-zaradi-gorski-pojari-v-kanada-168395", "text": "Евакуираха над 9000 души в канадския щат Албърта заради горски пожари. В района се борят с най-голямата суша от 40 години, което утежнява положението. Най-тежка е обстановката в северните общини на щата, като може да се наложи и допълнителна евакуация на други населени места. Площта на един от пожарите е достигнала 324 000 хектара (3240 кв. км). Във вторник за няколко часа беше спрян въздушния трафик над този район поради огромните стълбове дим. Около 2400 пожарникари се борят с огъня в Албърта. Въпреки това, двата най-големи пожара едва ли ще бъдат напълно загасени до края на 2019 г., обявиха от пожарната служба.", "date": "2019.06.20", "title": "Евакуираха над 9000 души заради горски пожари в Канада"}
{"url": "https://www.monitor.bg:443/bg/a/view/si-pristigna-pri-kim-168399", "text": "Китайският президент Си Цзинпин пристигна на посещение в Северна Корея, предадоха Асошиейтед прес и Ройтерс, цитирайки китайски медии. Това е първото посещение на китайски президент в Корейската народнодемократична република (КНДР) от 14 години насам. Очаква се по време на двудневната си визита Си да разговаря със севернокорейския лидер Ким Чен-ун за подновяването на преговорите за корейската ядрена програма с Вашингтон. Възможно е по време на посещението си Си да обяви нови мерки в подкрепа на тежко засегнатата от международни санкции севернокорейска икономика, отбелязва Ройтерс. Си е придружаван от съпругата си Пън Лиюан, китайския външен министър Ван И и високопоставени представители на Китайската комунистическа партия. Президентът на САЩ Доналд Тръмп обещава на Северна Корея бляскаво икономическо бъдеще, ако приеме да се откаже от ядрената си програма. Китайският му колега обаче има намерение да напомни за важната роля на своята страна, която купува 90 на сто от износа на Северна Корея, отбелязва Франс прес.", "date": "2019.06.20", "title": "Си пристигна при Ким "}
{"url": "https://www.monitor.bg:443/bg/a/view/matura-za-dvojkadjii-168349", "text": "„Боецът“ на банкер-беглеца Цветан Василев – видинският му послушник Георги Георгиев, нещо се е превъзбудил. На 18 юни вечерта в русенския сайт „Дунавмост“ излезе странен агиткаджийски текст, пълен с удивителни, правописни и граматични грешки, главни букви (т.е. крещене) и радостна възбуда. Сякаш авторът му е изпил шише водка, замезил е с дунавски уклей, па е запретнал ръкави като кръчмарски Дон Кихот да хвърля попръжни против държавата, зам.-главния прокурор Иван Гешев, против премиера Борисов и, разбира се, против любимия враг на олигархията – Делян Пеевски. подписан с лаконичното „Гражданско движение: БОЕЦ“. Но като знаем, че зад „движението“ стои Георги Георгиев, му препоръчваме да се потруди малко над граматиката си, да не пише пиян, или поне да си чете двойкаджийските писаници на бистра глава, за да не го скъсат на матурата. „За вас, приятели! Малък подарък от бойците, но от сърце!“, възторжено крещи пасквилчето. Радост! Сякаш Цветан Василев е станал премиер на България (да, това е едва от мегаломанските мечти на укриващия се от правосъдието аферист), а Георги Георгиев се е уредил като областен управител на Видин. Веселата мунчовщина на т.нар. като изпълнява мокрите му поръчки, идва от това, че КПКОНПИ щяла да проверява зам.-главния прокурор Иван Гешев. Само името и длъжността на Гешев послушникът Георгиев изписва с цели три (3!) граматични и правописни грешки, но този му грях оставяме за учителката му по български език. По-фрапантно е емоционалното състояние на т.нар. „боец“, което струи на талази от текста му. Писаницата определено заслужава по-детайлен анализ от криминални психолози, психиатри и специалисти по разстройство на речта. Ала накратко от това, което се избира, Георгиев злостно се радва, че в момента вървели проверки от различни институции срещу политици, прокурори и шефове на ведомства. А „боецът“ приписва тази заслуга на собствената си маргинална личност. Този патологичен човечец явно не знае, че една проверка не значи, че съответният проверяван е виновен или осъден. Самият той нарича журналистите от Канал 3 „мутри“ и почти им налетя на бой, Значи Георгиев не може да бъде проверяван, но проверките на тези, които осветляват далаверите на началника му Цветан Василев, се превръщат в неистов психаделичен празник за него. А защо Георгиев не се радва така неистово за проверките от страна на прокуратурата на далаверите на олигарха Иво Прокопиев? И случайна ли е неговата мижава атака срещу зам.-главния прокурор Гешев само броени дни, след като държавното обвинение проверява сделки и документи на Прокопиев? Към господата Иво Прокопиев и Цветан Василев.... Господа, намерете си по-удачни „бойци“ от видинския кресльо. Или поне му намалете водката и го пратете на опреснителни курсове по български език.", "date": "2019.06.20", "title": "Матура за двойкаджии"}
{"url": "https://www.monitor.bg:443/bg/a/view/gyrcija-arestuva-bylgarka-za-detsko-porno-168392", "text": "Властите в Гърция арестуваха 19-годишна българка за разпространение на материали с детска порнография. Тя била арестувана, след разследване на международна кампания на Интерпол за борба с организираната престъпност, което продължило няколко месеца. Антимафиотите от сектор борба с киберпрестъпленията са арестували българката, след като са установили, че същата е продавала видеофайлове и снимки на потребители по целия свят. Младата българка се занимавала с разпространение на детска порнография от поне три години, съобщават разследващите. Според полицията в Гърция жената сама е снимала материалите. В тях участвали 5-годишната ѝ сестра и още 2 малолетни момичета. На устройства в дома на задържаната са открити 47 снимки и 11 видеоклипа. Униформените намерили и малко количество наркотици и нерегистрирано оръжие. Иззети са 6 външни дискове и 4 преносими компютъра. Тяхното съдържание се проучва. По информация на телевизия \"Скай\" всеки материал се разпространявал на цена между 20 и 30 евро. Разследването по случая продължава. Жената е в арест, а нейното име не се посочва от властите.", "date": "2019.06.20", "title": "Гърция арестува българка за детско порно"}
{"url": "https://www.monitor.bg:443/bg/a/view/trymp-se-sreshta-s-putin-drugata-sedmica-168394", "text": "Президентът на САЩ Доналд Тръмп заяви, че на срещата на високо равнище на Г-20, която ще се проведе в Япония следващата седмица, ще се срещне с колегите си от Русия и Китай Владимир Путин и Си Цзинпин, предаде Ройтерс. Тръмп направи изявлението си в интервю за телевизия Фокс нюз. По-рано тази седмица той беше потвърдил, че е планирана среща с китайския лидер. Президентът на САЩ подчерта, че се стреми към разбирателство с Русия и Китай и мисли, че ще го постигне.", "date": "2019.06.20", "title": "Тръмп се среща с Путин другата седмица "}
{"url": "https://www.monitor.bg:443/bg/a/view/mejdu-50-i-160-leva-za-zlatna-budka-na-moreto-temata-168386", "text": "„Ден година храни“ е принципът, с който се прехранват много семейства през летния сезон. Десетки са временните обекти в морските градове, които предлагат храни, напитки и сувенири.  Това лято в Бургас е новост продажбата на плодове и зеленчуци от микробуси, която вече е разрешена от общината в морския град. Гласувани са и схемите за разполагане на обекти по чл. 56 от ЗУТ. В квартал „ЦАУ Изгрев“ ще има два мобилни „плод и зеленчук“. В „Зорница“ също са два. Във „Велека“ цифрата е същата, но според документацията никой не е проявил интерес и две места остават свободни. Логично най-голям интерес има към „Приморски парк – Бургас“, мястото, където се разхождат летовниците, там разрешителните са близо 100. Количките за сладолед са 22. Атракционите като батути, каравани с въздушни пушки и т.н. са 25, а пекарните за ядки - цели 23. Количките за фрешове са пет, както и тези за закуски. Будките за цигари са три, а сергиите с очила са само две. Обектите, на които могат да се вземат вода и безалкохолни напитки, са 12. Най-апетитни в Бургас се оказват около 24 обекта, които се дават под наем и са разположени на едни от Те са разположени в близост до училища, автобусни спирки, на площад „Св. Кирил и Методии“, в подлези до болници, както и на ключови кръстовища. Сред тях има такива, които се дават под наем срещу 50 лева на месец, които се внасят по сметката на общината. Има обаче павилиони, които местната администрация е оценила на близо 160 лв. на месец. Такъв например е обект, намиращ в подлеза на РУМ „Младост“. Той е голям малко повече от 14 кв. метра. В близост до него обаче се дава и по-малко помещение, за което се дължат едва 32 лева месечно. Апетитно изглежда и павилионче на базар „Трапезица“, за което се дължат едва 50 лева месечно. То се води „тротоарно пространство“, а който има интерес към него, трябва да остави депозит от 150 лева, който ще му бъде приспаднат през летния сезон, ако спечели търга. Уличната търговия е широко разпространена през лятото и във Варна. 14 075 са общо търговските обекти, според статистиката за Североизточния район, като 5 297 са за продажба на храни, напитки и тютюневи изделия, а 8778 за нехранителни стоки. Половината от тях са на територията на Варна. Временните обекти в курортите „Златни пясъци“ и „Св. Константин и Елена“ се раздават от комисии към район “Приморски”, а от район “Одесос” – обектите в Морската градина. Според общинската наредба разполагането им е строго регламентирано по схеми. За Морската градина схемата вече е утвърдена, но за курортите се бави, въпреки старта на сезона. Така в парка са определени местата за фризерите за сладолед или за насипен сладолед и фрапе, на заведения за обществено хранене, атракциони, сергии за дантели, плажни принадлежности, детски играчки , картички и сувенири, захарни изделия, пуканки, хот-дог, понички, царевица и др. Временните сергии и фризери са забранени по главните улици и площадите в града, включително и на 20 метра по протежението на тези пътни артерии. Цената на квадратен метър се определя от общинска наредба, като зависи от района и мястото, но във Варна не са променяни от няколко години. Наемите на обектите в „Албена“ са корпоративна информация, категорични са от управлението на курорта. Според източници на „Монитор“, тази година те са увеличени. А миналата например магазин в горната зона на комплекса се е давал за годишен наем от 10 000 лев. Доста по-високи са наемите в централната част на курорта, по така наречената търговска улица, където освен магазини за сувенири и бижута, има Тук има занаятчии, които на място изработват сувенири, ателиета за рап плитки, рисуване на татуировки и т.н. Най-печеливши са студията за моментни ретроснимки. Далеч по-скромни са цените на обектите, собственост на общината в Балчик, които се дават под наем за сезона. Павилионите се дават с публично оповестен, присъствен конкурс. За площ от 4,5 кв. м на алея „Двореца\" началната годишна наемна цена е 1 100 лв. без ДДС. Тротоарната такса е в размер на 915 лв. за площ от 3 кв. м, за извършване на търговска дейност - сувенири, бижутерия, сладолед, количка за бързо хранене, ядки, цветя, печатни изделия, пакетирани подправки, бюро за обмяна на валута, детски и развлекателни игри. За продажба и изготвяне на художествени произведения тротоарната е в размер на 2 лв., без ДДС, за 1 кв. м на ден.", "date": "2019.06.20", "title": "Между 50 и 160 лева за „златна будка“ на морето (ТЕМАТА)"}
{"url": "https://www.monitor.bg:443/bg/a/view/krischyn-bejl-e-naj-dobrijat-batman-168391", "text": "Американските кинозрители определиха кой актьор според тях най-добре се справя с ролята на Батман въз основа на филмите, заснето досега за супергероя, съобщи The Hollywood Reporter, позовавайки се на анкета на компанията Morning Consult. 39% от зрителския вот обира актьорът Крисчън Бейл. На второ място, само с 1% разлика с победителя в допитването, е класиран Майкъл Кийтън. Топ 3 допълва Джордж Клуни с 19%. За Бен Афлек са гласували 18% от участниците в проучването, а за Вал Килмър – 17%. Зрителите също така са дали своите предпочитания за най-сполучлива изпълнителка на ролята на Жената котка. Тук Холи Бери се налага с 1% над Мишел Пфайфър, получавайки 42% одобрение. 26% от анткетираните са дали своя глас за Ан Хатауей. Хийт Леджър е определен за най-добър актьор в образа на Жокера с 60% от гласовете на разпитаните зрители. 58% са посочили за най-достоен Джак Никълсън, а 18% – Джаред Лето. Респондентите в изследването е трябвало да отговарят на въпрос дали имат благоприятно или неблагоприятно впечатление от представянето на даден актьор по специална скала, ето защо сборът от процентите при всеки персонаж не е равен на 100. В края на май стана известно, че британският актьор Робърт Патинсън е бил избран за ролята на Батман в новата филмова трилогия за приключенията на милиардера от Готъм Сити Брус Уейн. Режисьор ще бъде Мат Рийвз („Планетата на маймуните: Революция“).", "date": "2019.06.20", "title": "Крисчън Бейл е най-добрият Батман"}
{"url": "https://www.monitor.bg:443/bg/a/view/bylgarski-shofior-na-tir-zagina-pri-tejka-katastrofa-v-rumynija-168393", "text": "Два български тира катастрофираха на международния път Е-85 Букурещ – Гюешево, в близост до село Узуну в област Гюргево, съобщават от Външното ни министерство. Инцидентът е станал малко след 11:00 ч. вчера. Единият от тежкотоварните автомобили е бил натоварен със стъклен материал. Шофьорът на този тир, който е български гражданин, загубил управление заради спукана гума от лявата страна на камиона, навлязъл в насрещното платно и се ударил челно с друг тир. В резултат на сблъсъка шофьорът на ударения тир е починал, а другият е получил тежки наранявания и е бил откаран в Спешния медицински център Флореаска в Букурещ. Посолството на България в Букурещ е в контакт с местните власти по случая.", "date": "2019.06.20", "title": "Български шофьор на ТИР загина при тежка катастрофа в Румъния"}
