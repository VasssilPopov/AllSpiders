{"url": "http://www.monitor.bg/a/view/38527-%D0%A1%D0%BF%D0%B8%D1%80%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BC%D0%BE%D1%89%D0%B8-%D0%BF%D1%80%D0%B8-3-%D0%BE%D1%82%D0%BA%D0%B0%D0%B7%D0%B0-%D0%B7%D0%B0-%D1%80%D0%B0%D0%B1%D0%BE%D1%82%D0%B0/", "text": " Експерти ще предлагат заетост според квалификацията\n                    Социалните помощи на безработните, които откажат предлаганата им от бюрото по труда работа, ще бъдат спирани. „Затягаме режима за хората, които отказват да работят. Ангажиментът на нашето правителство е всички хора да работят“, обясни зам.-министърът на труда и социалната политика Зорница Русинова.Експертите все още умуват при колко отхвърлени предложения от бюрото по труда безработните ще останат без помощи. „Най-вероятно ще е при 3 отказа, за да не притискаме безработните да приемат предложение само за да не останат без помощи “, обясниха от ведомството пред „Монитор“. Така придирчивите безработни ще загубят правото си на помощи за отопление, за наем или детски надбавки.Данни на Агенцията по заетостта (АЗ) показват, че в края на октомври регистрираните безработни са били 220 172. Половината от тях търсят препитание повече от година като основната причина за това е, че нямат образование и квалификация. Идеята на социалното министерство е експертите от бюрата по труда да предлагат работа на безработните на база на опита и уменията им.И сега социалните спират помощите на безработните, но само на тези които не полагат общественополезен труд в рамките на 14 дни в месеца.Размерът на помощта зависи от това с кого живее нуждаещият се, има ли деца или увреждания. За това социално слабите получават между 30 и 60 лв. за 56 часа общественополезен труд. За десетмесечието на годината 7104 социално слаби са останали без помощи за период от 2 месеца, защото са отказали да метат улици. На други 3000 човека помощите са преустановени за 2 години, защото се отказали да се трудят два поредни пъти.Без помощи от държавата остават и семействата, чийто деца не посещават детска градина и училище. От началото на година до края на септември тази мярка е предприета за 8300 семейства. Отделно около 3000 непълнолетни майки получават детски надбавки в натура, вместо пари на ръка. С тези бонове родители могат да купят памперси, дрехи, учебници или тетрадки за детето си.\n                    ", "date": "2017.12.06", "title": "Спират социалните помощи  при 3 отказа за работа"}
{"url": "http://www.monitor.bg/a/view/23692-%D0%A1%D0%B8%D0%BC%D0%B5%D0%BE%D0%BD-%D0%A1%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%BE%D1%82%D1%81%D0%BA%D0%B8-%D0%9A%D0%B0%D0%B7%D1%83%D1%81%D1%8A%D1%82-%D1%81-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%B5-%D1%81%D1%82%D0%B0%D1%80%D0%B0-%D0%B4%D1%8A%D0%B2%D0%BA%D0%B0/", "text": "\n                    „Ако ми простите и на мен за израза, казусът с царските имоти е такава стара дъвка, която толкова хора използват. Аз само ще отговоря с едно – ако през 1946 година ни конфискуваха имотите, държавата ги одържави, то ако бяха държавни, държавата щеше ли да ги одържави? Нека който иска да ми отговори на този въпрос, за да разбере за какво си говорим”. Това коментира накратко в отговор на журналистически въпрос бившият премиер на страната Симеон Сакскобурготски, който присъства в сряда сутринта на архиерейска света литургия в най-новия храм в Пловдив „Св. Николай Чудотворец” в квартал „Христо Смирненски”. Сакскобурготски пристигна изненадващо в Пловдив, като бе от самото начало на архиерейската литургия и остана прав в черквата до нейния финал. Литургията пък бе отслужена лично от пловдивския митрополит Николай, който на 6 декември празнува и имен ден.„Именно в днешния ден, денят на моя небесен покровител Свети Николай Чудотворец, аз няма как да не видя моите слабости, моите недостатъци, които Божествената благодат възпълва, моите немощи, които Божията сила лекува”, каза в словото си митрополит Николай, който призова миряните да се молят за него. Владиката се обърна и към Сакскобурготски с думите: „Малко са ония достойни човеци, които са записали имената си в историята на Христовата църква. Заявявам със спокойна архиерейрска съвест, че Вие, Ваше величество, сте един от тези достойни човеци, който с високото си съзнание за значението на българското православие и на Светата църква за българския народ, съзнание, което може да има един цар, един достоен български държавник, какъвто сте Вие. Затова Вашето име е записано не само в историята на БПЦ, но и в историята на светото православие. Вярвам, че името Ви е записано в Книгата на живота”. Митрополит Николай благодари на Симеон Сакскобурготски, както и на областния управител Здравко Димитров, за съпричастността им към делата на църквата. \n\n\n                    ", "date": "2017.12.06", "title": "Симеон Сакскобурготски: „Казусът с царските имоти е стара дъвка”"}
{"url": "http://www.monitor.bg/a/view/12693-%D0%9E%D1%82%D0%B8%D0%B4%D0%B5-%D1%81%D0%B8-%D0%BD%D0%B0%D1%88%D0%B8%D1%8F%D1%82-%D0%9D%D0%B0%D1%81%D0%BA%D0%BE/", "text": "\n                    \n\n\n                    ", "date": "2017.12.06", "title": "Отиде си нашият Наско"}
{"url": "http://www.monitor.bg/a/view/60587-%D0%9E%D1%81%D1%8A%D0%B4%D0%B8%D1%85%D0%B0-%D0%BA%D0%BC%D0%B5%D1%82-%D0%B7%D0%B0%D1%80%D0%B0%D0%B4%D0%B8-%D0%BB%D0%B5%D0%B3%D0%BD%D0%B0%D0%BB%D0%B8-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Административният съд във велико Търново осъди кмета на община Горна Оряховица да премахне неправомерно поставени „легнали полицаи”. През есента на 2015 г. след направена проверка на прокуратурата, на кметовете на общини и населени места в областта са разпратени писма с разпореждане за незабавно привеждане в съответствие с изискванията на съществуващите на платната изкуствени неравности, известни като т.нар. легнали полицаи на жаргон. От общината в Горна Оряховица обаче не са предприели действия по изпълнение на нареждането на прокуратурата. Ето защо след подаден протест от страна на държавното обвинение, в административният съд е заведено дело срещу кмета на общината. С решение от 22 ноември 2017 г. кметът на община Горна Оряховица е осъден да изпълни задълженията си и да предприеме конкретни действия по премахване на девет легнали полицаи, изградени върху пътните платна на територията на цялата община.\n                    ", "date": "2017.12.06", "title": "Осъдиха кмет заради  „легнали полицаи” "}
{"url": "http://www.monitor.bg/a/view/17747-%D0%92%D1%8A%D0%B2-%D0%92%D0%B8%D0%B4%D0%B8%D0%BD-%D1%81%D0%B5-%D0%BF%D0%BE%D0%BA%D0%BB%D0%BE%D0%BD%D0%B8%D1%85%D0%B0-%D0%BF%D1%80%D0%B5%D0%B4-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D0%A1%D0%B2%D0%B5%D1%82%D0%B8-%D0%9D%D0%B8%D0%BA%D0%BE%D0%BB%D0%B0%D0%B9-%D0%A7%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86/", "text": "Потопиха икона на светеца 3 пъти в Дунав за закрила\n                    Във Видин днес бе отбелязан църковния празник Никулден.Във Видинския митрополитски храм \"Св. Николай Мирликийски\" бе отслужена тържествена света литургия от архимандрит Антим и свещеници от Видинска митрополия. Кметът и областният управител на Видин-Огнян Ценков и Албена Георгиева, видни граждани, свещеници запалиха уникалното кандило във формата на кораб, съхранявано векове във Видинската митрополия.За първи път тази година преди Тържествената Света литургия в митрополитския храм бе донесено за поклонение частица от мощите на Свети Николай Чудотворец, съхранявани в реликвариума на древния Чипровски манастир \"Св. Йоан Рилски\". От митрополитския храм тръгна литийно шествие до брега на р. Дунав, близо до Речната гара. Литийното шествие се предвождаше от свещеници, от хоругва с лика на св. Николай.\nНа брега на Дунав се отправи заупокойна молитва за всички загинали моряци, рибари и плаватели. В памет на всички загинали се хвърлиха възпоменателни венци в река Дунав. В момента на хвърлянето на венците от катер на Гранична полиция икона с образа на св. Николай бе трикратно потопена във водите на р. Дунав за благословение и даруване на благодатна закрила от светителя, който е покровител на всички моряци и рибари, търговци и банкери.В края на празника има водосвет за здраве и благославяне и разбира се корбан с няколко огромни казана с рибена чорба.\n\n\n                    ", "date": "2017.12.06", "title": "Във Видин се поклониха пред мощите на Свети Николай Чудотворец"}
{"url": "http://www.monitor.bg/a/view/35294-%D0%9D%D0%B0%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D1%81%D0%B5%D0%B7%D0%BE%D0%BD%D0%B0-%D0%BD%D0%B0-%D0%B3%D1%80%D0%B8%D0%BF%D0%BD%D0%B8%D1%82%D0%B5-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B8%D1%8F-4-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81-%D0%B2%D0%B0%D0%BA%D1%81%D0%B8%D0%BD%D0%B0/", "text": "Надеждата ми е да се направи противогрипна ваксина, създаваща имунитет за 5-6 години\n                    Няма изненада, че вече имаме изолиран първия грипен щам в България, навлизаме в сезона на грипните заболявания. Това каза днес в Русе главният държавен здравен инспектор д-р Ангел Кунчев. По думите му в страните от Западна Европа процентът на положителните проби е шест и и през следващата седмица той ще започне да расте. Постепенно вълната ще набира сили и ще обхваща нови и нови страни. При грипа е трудно да се направи прогноза, но най-вероятно епидемични стойности ще бъдат достигнати в края на януари или февруари, допълни д-р Кунчев.\n\nСпоред него интересът към противогрипните ваксини у нас тази есен е бил висок и това е довело до изчерпването им в аптечната мрежа. Над 4 процента от българите са си поставили ваксина, което е два пъти повече в сравнение с миналата година. През последните 10-15 години обхватът на грипната ваксина е между 2 и 5 процента, а в по-далечното минало е бил 8-10 процента, уточни д-р Кунчев.\n\n„Моята голяма надежда е най-сетне да се направи противогрипна ваксина, базирана не на повърхностните антигени, които непрекъснато се менят, а на сърцевинните антигени. Това ще я направи като другите ваксини – ако се имунизираме веднъж, ще имаме изграден имунитет поне за 5-6 години и няма да се налага да се имунизираме всяка есен”, каза д-р Кунчев.\n\nД-р Ангел Кунчев днес бе гост на Русенския университет, където изнесе лекция за съвременните заплахи пред общественото здраве.\n                    ", "date": "2017.12.06", "title": "Навлизаме в сезона на  грипните заболявания, 4 % от българите с ваксина"}
{"url": "http://www.monitor.bg/a/view/39139-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%B2-%D0%9D%D0%A1/", "text": "\n                    Премиерът Бойко Борисов е дал показания при прокурор заради „наркотрафикантите в парламента“. Това съобщи обвинител № 1 Сотир Цацаров. Преди дни обвинител номер едно заяви, че проверката, за която ги сезираха относно думи на премиера за наркотрафиканти в парламента ще приключи бързо в рамките на десетина дни. Проверката на прокуратурата за думите на премиера започна по сигнали, подадени от гражданин, от ГД „Боец“ и „Възраждане“.\nГлавният прокурор вече изрази мнение, че това не е криминален, а политически проблем и той се прави само, за да се вдига политически шум. БСП също беше призовала главния прокурор да разпита премиера Бойко Борисов за изказването му за депутатите, занимаващи се с наркотрафик и купуване на гласове. \nТехният сигнал до главния прокурор бе по повод думите на министър-председателя на България Бойко Борисов „В парламента продължават да стоят хора, които са замесени с наркотрафик и хора, които са купували гласове и то от затворници“.\n                    ", "date": "2017.12.06", "title": "Борисов при прокурор заради  наркотрафикантите в НС"}
{"url": "http://www.monitor.bg/a/view/30098-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A5%D0%BE%D1%80%D1%8A%D1%82-%D0%BD%D0%B0-%D0%B0%D0%B3%D0%B5%D0%BD%D1%82%D0%B8%D1%82%D0%B5-v-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n\n\nНе е лесно да си придворен. Трябва да превиваш гръб, да раболепничиш, да правиш комплименти на господаря си. И да лъжеш безочливо, за да му се харесаш. Сред прислужниците на банкера беглец Цветан Василев има и такива хора. Те му лъскат короната всеотдайно и носят от десет кладенеца вода, за да си заслужат царското благоволение. Такъв раболепен слуга е и икономистът Кольо Парамов. Тъй като не може да защити по никакъв начин с аргументи тезата, че КТБ не е фалирана от Цветан Василев, той води защитата по друга линия – банкерът беглец според него бил твърде умен и твърде модерен, за да бъде разбран. Резултатите от това мъдро и модерно управление са налице. Личната касичка на Българския Мадоф нямаше как да не олекне, вследствие на източването. Така лъсна истината, че царят е гол. Нищо, че придворните му продължават лицемерно да го ласкаят, че такива невероятни дрехи никога не са виждали.\n\nЗа да е пълен завършекът на падението, Кольо Парамов плещи небивалиците си в сайта „Фрогнюз“ на агент Академик Огнян Стефанов, за когото вече ви разказахме. Така цикълът е завършен. Пари при пари отиват. Включително и откраднатите.\n\nОбикновено го представят като финансов експерт и политик. Документалните факти сочат, че трудно изпълва характеристиките за първото си амплоа. Що за финансов експерт може да е например човек, който не владее сносно английски език? Въпреки че пътува често до Великобритания, където живеят двете му дъщери, Кольо Парамов е същински Бай Ганьо, който разчита другите да го разбират, без да полага усилия да понаучи езика, за да се оправя свободно, а и да черпи вода от източника, а не да му превеждат и преразказват какво се случва на световните пазари. Всъщност Парамов няма и специализирано финансово образование. Той е завършил география и както много български коментатори впоследствие му е лепнато професионално определение, което не се потвърждава от фактите и документите.\n\nКольо Парамов е роден на 2 август 1954 година в село Змейово, Старозагорско. Завършва търговската гимназия в Стара Загора. След завършване на търговската гимназия Кольо Парамов като благонадежден е изпратен да отбива военната си служба на границата, където впоследствие остава за близо четвърт век. Едва 19-годишен, още като войник е приет за член на БКП и същевременно ползван като доверено лице на властта – нещо, което той наивно се е надявал да го изведе до партийно-административни висоти. Учи задочно икономическа география в Софийския университет „Климент Охридски“. Преподава като учител в гранични села. Там се запознава с бъдещата си съпруга Вяра. Двамата сключват граждански брак на 7 декември 1975 г.\n\nПрез 1978 г. се ражда дъщеря им Яница. Тя напуска България на 14-годишна възраст и заминава да учи в частния девически колеж \"Нилюфер\" в Истанбул, Турция. На следващата година се прехвърля във \"Фетес колидж\" в Единбург, Шотландия, където завършва средното си образование. Защитава бакалавърска степен по политика и икономика в \"Голдсмит колидж\" към Лондонския университет, след което и магистърска степен по социална политика и администрация в същия университет. Работи към няколко лондонски издателства по различни теми. В момента е мениджър външни връзки в \"Томсън Ройтерс\". На 7 ноември 2009 г. се омъжва за либиеца с британско гражданство Сираж Селим Гуел. По-малката дъщеря на Парамови Петя през 2006 г. се омъжва за колумбиеца Густаво Андрес Кастаньо Лара.\n\nБил е 5 години кмет на промишлено селище Ерма река, Смолянско, зам.-директор на „Горубсо“, Златоград. На 12 юни 1979 г. Кольо Парамов е вербуван за нещатен секретен сътрудник-резидент от Управление „Гранични войски“ (УГВ) на Държавна сигурност, разузнавателен отряд, 4-ти граничен отряд. Вербовчикът му и негов водещ офицер е оперативният работник Валери Александров Груев.\n\nКакво представлява категорията „резидент“? Резидентът е секретен сътрудник, който се вербува в помощ на оперативните работници за ръководенето на група агенти. В строго секретна Инструкция по придобиване, възпитание и ръководство на агентурата на органите на Държавна сигурност от 1950 г. за него е посочено следното определение:\n\n„Резидентът е квалифициран и надежден секретен сътрудник на органите на Държавна сигурност, който по задачи, възложени му от оперативните работници ръководи, възпитава, инструктира прикрепените към него информатори от 5 до 15 души. Резидентът е най-близък помощник на оперативния работник. Поради това, както той, така и оперативният работник трябва да бъде безпределно предан на комунистическата партия и народната власт, да притежава нужните лични и разузнавателни качества. Резидентите като правило се вербуват сред надеждните особено проверени членове на БКП, а също така и на ДНСМ (Димитровска народна социалистическа младеж). В изключителни случаи се разрешава използването като резиденти и на безпартийни граждани сред преданите на народната власт и добре проявилите се в практическа работа с наши органи информатори.“ В строго секретна заповед на министъра на вътрешните работи за агентурния апарат на ДС от 1956 г. за резидента е дадено определението:\n\n„Резидентът е лице, привлечено към секретно сътрудничество от органите на ДС, за да им оказва помощ при ръководството и възпитанието на предадените му агенти. Резидентите трябва да са избират между членовете на БКП и актива на ДНСМ. Само в отделни случаи на безпартийни, напълно предани на комунистическата партия и народната власт, ползващи се с авторитет сред трудещите се и притежаващи положителни лични, разузнавателни и делови качества. Резидентът заедно с група агенти, предадени му на ръководство, представляват резидентура или резидентурна група. Като правило на резидента се предават такива агенти, които се използват за общо наблюдение на вражески елементи.“ В строго секретна от особена важност заповед №І-30 от 30 май 1989 г. на министъра на вътрешните работи за „Придобиването и използването на секретни сътрудници и доверени лица“ за резидента е указано:\n\n„Резидентът е високо квалифициран и надежден секретен сътрудник на органите на ДС, чиято основна задача е да ръководи, възпитава и обучава агенти и доверени лица. За резиденти да се вербуват идейно убедени и предани на партията и народната власт лица, предимно членове на БКП, които имат авторитет сред обществото, притежават висока обща култура, политическа и специална подготовка. За ръководители на резидентурни група могат да се използват и ОРОН (бивши оперативни работници на ДС и Народната милиция, които не се регистрират в 3-ти отдел на ДС (архива). В отделни случаи за резиденти да се прекатегоризират опитни и проверени агенти, вербувани на идейно-политическа основа.“\n\nСпоред статистическите данни на отдел 3 „Архив“ на ДС към юни 1986 г. общият брой на резидентите възлиза на 840 души. Кольо Парамов е един от тях, но точно през 1986 г. той е свален от оперативен отчет, вероятно заради изчерпани оперативни възможности. Освен агентурната зависимост в периода 1980-83 г. Кольо Парамов решава, че една аспирантура би му помогнала да усили развитието си в кариерно отношение. Окръжният комитет на БКП-Смолян и лично секретарят на ОК на БКП дават своето съгласие. Парамов изпраща молба до ректора на АОНСУ, в която прилага и решението на ОК на БКП-Смолян. През ноември 1983 г. Парамов е извикан в София, в АОНСУ, където му предлагат дисертацията му да бъде по темата „Промишлените селища в България“. През април 1984 г. по собственото му обяснение, което дава в своята книга „Въпроси“, той е „компрометиран“ от Шесто управление, които са му иззели дисертацията. По собствените му свидетелства, които дава, той бил злепоставен от партийни номенклатурчици, както и от някакъв неназован фактор от Шесто управление на ДС в Смолянско, които му попречили за защитата. Дори директорът на Единния център на науките за Земята и Космоса, където той първоначално опитва да депозира дисертацията си, проф. д-р Кирил Мишев се отказал от него. За кариерата на Парамов след 10 ноември 1989 г. най-важна роля изиграва Андрей Луканов, с когото той се запознава покрай честите си идвания в София.\n\nВторият опит на Парамов да защити дисертация е от март 1990 г., когато започва да пише текст по проблемите на участието на България в МВФ и Световната банка. Както вече казахме, той не знае английски и е малко странно да пише по тази тема, без да се позовава на оригиналните източници. По-важното е, че покрай заниманията си с тази тема Парамов се запознава с Емил Кюлев, Илия Божинов, Марио Бабатинов и други хора, с които Луканов е особено близък.\n\nВ същото време с протокол № 34 от 20 март 1990 г. е унищожено личното дело (IА-3243) на Кольо Парамов като секретен сътрудник на Държавна сигурност.\n\nДва месеца по-късно с протокол рег. № 61/22 май 1990 г. е унищожено и работното му дело (IР-1200).\n\nСлед парламентарните избори 1991 г. Кольо Парамов е избран за народен представител от БСП. Последният му опит да завърши дисертацията е от началото на 1993 г. След проведените парламентарни избори на 18 декември 1994 г. Парамов остава извън парламента като кандидат от Демократична алтернатива за републиката (ДАР). ДАР печели 197 057 или 3,79% от гласовете, с които не може да прескочи 4% бариера за влизане в НС. След изборите коалицията се разпада. Кольо Парамов отива на работа в Първа частна банка. В началото на май 1995 г. е уволнен. Луканов не го оставя без служба и от август 1995 г. по личното разпореждане на проф. Тодор Вълчев Парамов е назначен за началник служба „Вътрешен контрол“ в БНБ. Остава там до ноември 1996 г., когато на 14 ноември е назначен за главен ревизор на БНБ. На тази позиция остава до 1 януари 1998 г., когато е уволнен по личното разпореждане на Иван Костов. След това започва едно непрестанно политическо лашкане на Парамов, което ще го стоварва като вечен кандидат ту за общински съветник, ту за кмет, ту за народен представител или вицепрезидент. На местните избори през 2011 г. е кандидат за кмет и за общински съветник в София, издигнат от партия „Обединена социалдемокрация“. На предсрочните парламентарни избори през май 2013 г. е кандидат за народен представител в 42-рото народно събрание, издигнат от партия „Либерален алианс” в 26-и многомандатен избирателен район София-област и в 29-и многомандатен избирателен район Хасково.\n\nТова е биографията на Кольо Парамов. Обикновен сътрудник на Държавна сигурност, за когото, ако съдим от един от картоните му, е ползван основно по линия „Подготовка за бягство“ по направление Гърция. Знаете ли какво означава това? Че ако не беше унищожено работното дело на резидент Яков, в него може би щяхме да видим доста съсипани съдби на хора, които са имали неблагоразумието да споделят пред него или агентурната група, на която е бил резидент, за свои планове за бягство през граница.\n\nДраги читатели, като видите Огнян Стефанов, Илиян Василев, Вера Ахундова и Кольо Парамов да се изявяват на синия екран или четете техните пледоариите за онеправдания Български Мадоф, имайте едно наум. През техните уста говори не просто банкерът беглец Цветан Василев, а самата неумираща комунистическа Държавна сигурност.\n                    ", "date": "2017.12.06", "title": "Българската олигархия: Хорът на агентите (V глава на книгата \"Капиталистите на ДС\")"}
{"url": "http://www.monitor.bg/a/view/26170-%D0%A1%D1%82%D0%B0%D0%BD%D0%B4%D0%B0%D1%80%D0%B4-%D0%B5%D0%BD%D0%B4-%D0%9F%D1%83%D1%8A%D1%80%D1%81-%D0%BF%D0%BE%D0%B2%D0%B8%D1%88%D0%B8-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%B8%D1%8F-%D0%BA%D1%80%D0%B5%D0%B4%D0%B8%D1%82%D0%B5%D0%BD-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Международната рейтингова агенция \"Стандард енд Пуърс\" /S&P Global Ratings/ повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на \"инвестиционните рейтинги\", съобщават от Столична община.\n\nВ съобщението се уточнява, че това означава, че Столична община става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на по-евтин финансов ресурс за реализиране на капиталовата програма на столицата.\n\nПовишението е признание и за добрата работа на екипа на кмета на София Йорданка Фандъкова и общинската администрация за поддържането на финансова стабилност и високо ниво на собствени приходи на Столична община.\n\nВ мотивите на S&P Global Ratings се посочва, че в подкрепа на вътрешноприсъщия рейтинг на Столична община е статутът на града като административен, финансов и търговски център на България. По думите на Стандард енд Пуърс това допринася за диверсификацията и дава основания за прогнозиране на устойчив икономически растеж на местната икономика.\n\nОценката отразява мнението на агенцията за изключителната ликвидност на общината и добрата бюджетна гъвкавост, основана на значителната автономност в управлението на местните приходи.\n\nСтабилната перспектива отразява тази на рейтинга на България (BBB-/стабилна перспектива/A-3) и отразява факта, че икономиката на София е по-силна от средната за страната. По тази причина Стандард енд Пуърс дава на Столична община максималния възможен рейтинг за българска община, който е равен на държавния, допълват от Столична община.\n                    ", "date": "2017.12.06", "title": "\"Стандард енд Пуърс\" повиши дългосрочния кредитен рейтинг на София "}
{"url": "http://www.monitor.bg/a/view/57769-%D0%94%D0%B2%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BF%D1%80%D0%BE%D1%81%D1%8F%D1%86%D0%B8-%D0%B2-%D0%A8%D0%B2%D0%B5%D1%86%D0%B8%D1%8F/", "text": "\n                    Двама българи са били били задържани вчера у нас след полицейски заповеди за арест, издадени в Швеция. Те са била изготвени във връзка с най-мащабното разследване за трафик на хора с цел трудова експлоатация в страната. За това съобщиха два от най-големите вестници в Швеция – Еxpressen, и Aftonbladet като уточняват, че всички арестувани са български граждани. До този момент обаче Министерство на вътрешните работи не е разпространило никаква информация за акцията, в която по данни на шведските власти са участвали и български полицаи.\nЗадържаните под стража във връзка със случая са общо шестима, двама от които в България.\nСпоред информацията, публикувана в шведските вестници, акцията е била проведена в ранните утринни часове вчера и е обхванала няколко района в южната част на страната. В нея са били арестувани най-малко 10 души, а около 30 от жертвите на организираната престъпна група за трафик на хора са били настанени в защитени жилища. Те са били заблуждавани, че в Швеция ще им бъде осигурена работа, но след пристигането си там са били принуждавани да просят.\nПо-голямата част от жертвите са от населени места в Североизточна България.\nОсновната дейност на организираната престъпна група за принуждаване към просия в Швеция е била съсредоточена в град Вахшьо, но мрежата е действала и в съседните Вирсерум, Хултсфред и курортните центрове край тях. Според публикациите в шведската преса, приходите от дейността й само за година се равнява на милион крони, по-голямата част от които изнесени от страната.\nСпоред полицейски източници броят на хората, за които до момента е било установено, че са станали жертва на трафик на хора от България, би могъл да нарасне многократно в хода на работата по случая.\n\n\n                    ", "date": "2017.12.06", "title": "Двама българи в ареста за трафик на просяци в Швеция"}
{"url": "http://www.monitor.bg/a/view/22861-%D0%92%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BF%D1%80%D0%B0%D1%82%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    Взрив на газова бутилка в Пазарджик обгори двама съпрузи, които с изгаряния I-II степен по ръцете и лицата са настанени в местната държавна областна болница. Бутилката се е намирала на балкона на жилището им на ул.“Ген.Гурко“ в града, а сигналът за инцидента е получен в Оперативния център при Регионалната дирекция“ Пожарна безопасност и защита на населението“ – Пазарджик в 19 ч. Веднага към мястото е бил изпратен 1 противопожарен автомобил с 4-ма служители на местната противопожарна служба. Огнеборците потушили пламъците в жилището на потърпевшите-мъж на 55 г. и жена на 53 г., които са получили изгарянията от първа и втора степен. Двамата разказали на пожарникарите, че газовата бутилка с пропан-бутан била монтирана на балкона и захранвала с горивото готварската им печка. След като се прибрали от работа мъжът и жената решили да си приготвят нещо за вечеря и включили печката на газ. Последвал взрив, който бил толкова силен, че изкъртил прозореца на балкона, а двамата съпрузи били обгорени. Най-вероятно газовата бутилка е била неизправна-или захранващият маркуч е бил пробит, или клапанът е изпускал газ и вследствие на това бутилката е гръмнала.\n                    ", "date": "2017.12.06", "title": "Взрив на газова бутилка прати в болница семейство"}
{"url": "http://www.monitor.bg/a/view/38259-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%BB%D0%B0-%D1%81%D1%8A%D1%81-%D1%81%D0%BC%D1%8A%D1%80%D1%82%D1%82%D0%B0/", "text": "\n                    Британските специални служби са предотвратили готвен терористичен атентат срещу премиера Тереза Мей, съобщи телевизия Скай нюз, цитирана от ДПА.\nРъководителят на британското контраразузнаване МИ5 Андрю Паркър е информирал правителството за готвеното покушение във вторник.\nЗаговорът на радикални ислямисти е предвиждал взривяване на самоделна бомба пред резиденцията на Мей на \"Даунинг стрийт\" и в последвалата суматоха да се направи нападение над Мей с ножове, пише в. \"Индипендънт\".Двайсетгодишният Наимур Закария Рахман, който бе обвинен в заговор за убийство на премиера Тереза Мей, се яви за кратко в лондонски районен съд и бе оставен под стража, съобщи Ройтерс. Прокурорът каза, че Рахман, който е от Северен Лондон, е планирал да взриви бомба на вратата на премиерската канцелария на \"Даунинг стрийт\" 10, а след това в паниката да проникне в сградата и да убие Мей. Той възнамерявал да бъде с джихадистка жилетка и да носи лютив спрей и нож.\nМиналата седмица, когато е бил задържан, Рахман носел две инертни взривни устройства.\nЗаедно с него пред съдията се яви и вторият обвиняем по случая, 21-годишният Мохамед Акиб Имран от Бирмингам. Той също е обвинен в подготовка на терористичен акт и опит за присъединяване към групировката \"Ислямска държава\". Имран също остава под стража.\nДвамата мъже не са заявили дали ще се признаят за виновни или не, но от тяхно име бе казано, че се смятат за невинни. Те не са поискали да бъдат освободени под гаранция.\nДвамата ще се застанат на 20 декември пред централен наказателен съд, който ще продължи да гледа делото им.Освен това се оказа, че британските служби за сигурност са разполагали с \"много съществена\" разузнавателна информация за главния заподозрян за терористичното нападение срещу \"Манчестър арина\", но не е ясно дали е можело да се предотврати нападението. Това заяви пред Камарата на общините министърът на вътрешните работи Амбър Ръд.По думите й главният заподозрян терорист, 22-годишният Салман Абеди е бил следен отблизо от службите за сигурност, но не е бил субект на активно разследване. В началото на 2017 г. МИ5 е получила информация за него, която е била оценена като \"несвързана с тероризма\", добави тя.\n\"Погледнато в ретроспекция, информацията може да смятана за много съществена\", каза Ръд. Според нея ако тогава беше започнало разследване, не е ясно дали плановете на Абеди биха били осуетени. \"Оценката на МИ5 е, че това би било малко вероятно\", заключи вътрешният министър.\nАмбър Ръд говори пред депутатите след публикуването на доклад за ролята на полицията преди терористичните нападения в Лондон и Манчестър тази година. Авторът на доклада, юристът Дейвид Андерсън, констатира, че \"ако картите бяха изиграни по друг начин\", е било възможно да бъде предотвратена атаката в Манчестър.Тази година във Великобритания са извършени пет терористични атентата в Лондон и Манчестър. В тях бяха убити общо 36 души.\nСпециалните служби са осуетили девет заговора за атентати през изминалата година. \n\n\n                    ", "date": "2017.12.06", "title": "Тереза Мей се разминала със смъртта"}
{"url": "http://www.monitor.bg/a/view/17735-%D0%9F%D0%BE%D1%87%D0%B8%D0%BD%D0%B0-%D0%94%D0%B6%D0%BE%D0%BD%D0%B8-%D0%A5%D0%BE%D0%BB%D0%B8%D0%B4%D0%B5%D0%B9/", "text": "\n                    Франция загуби безспорно най-голямата си музикална звезда - Джони Холидей.Наричан Френският Елвис, 74-годишният непоправим рокаджия почина от рак на белия дроб, съобщи съпругата му Летисия, цитирана от Франс прес.\n\"Джони Холидей си отиде. Пиша тези думи, без да мога да го повярвам. Обаче е истина, мъжът ми вече не е сред нас. Напусна ни тази нощ както живя целия си живот, смело и достойно\", написа тя в изявление. \"До последния си миг той се бореше с болестта, която го измъчваше от месеци, като на всички нас даваше пример за един невероятен живот.\"\nИзтъквайки, че той е баща на осиновените им деца Джейд и Джой, на Лора, родена от брака му с актрисата Натали Бай, и на Давид, роден от брака му с певицата Силви Вартан, Летисия Холидей каза: \"Джони бе изключителен и ще остане такъв благодарение на вас. Не го забравяйте! Той е и ще остане с нас завинаги. Обичам те.\"\nДжони Холидей, чието истинско име е Жан-Филип Лео Сме, е роден на 15 юни 1943 г. в Париж. Родителите му, французойката Югет и баща му Леон, който е белгиец, се разделят и малкият Жан-Филип е отгледан от леля си. В тийнейджърска възраст се качва за пръв път на сцената благодарение на своя братовчед, американския изпълнител Лий Холидей, от когото заимства сценичното си име. По това време изпълнява най-вече френски версии на кънтри песни и на песни на Елвис Пресли. Първият му диск 45 оборота като певеца Джони Холидей излиза през 1960 г. и включва негова интерпретация на песента \"T'aimer follement\" (Обичам те лудо) на Далида. С изпълненията си на тази песен и на \"Souvenirs, souvenirs\" (Спомени) става много популярен, преди да започне да изнася концерти в рамките на турнета. Постепенно онзи, когото медиите бяха нарекли идол на младежите, стана крал на френския рок. Негов концерт на открито в Париж през юни 1963 г. събра 150 000 фенове.\nПрез над 50-годишната си кариера той е следван от три поколения фенове. От дисковете му са продадени над 100 милиона екземпляра, записал е 50 студийни албума. Джони Холидей стана рекордьор, след като над 1 милион фенове са присъствали на концертите в рамките на турнетата му през 2000 г., 2003 г., 2006 г. и 2009 г.Джони Холидей косвено е свързан и с България. Първата му съпруга е родената в софийското село Искрец през 1944 г. Силви Жорж Вартанян – известна днес като Силви Вартан. \"Както на цяла Франция, така и моето сърце е разбито\", сподели певицата. \"Загубих младежката си любов и нищо не може да я замести\", добави още тя. 15 години звездната двойка от епохата на \"йе-йе\" музиката изживя една колкото страстна, толкова и бурна любов.Любовната им история е гореща. На 12 декември 1961 г. Силви Вартан за първи път се появява на сцената в парижката зала „Олимпия“. Тогава Силви е само подгряваща певица, излизаща пред публиката преди концерта на Венс Тейлър, но това се оказва съдбоносна нощ за младата певица. На концерта е дошъл и брат ѝ Еди заедно с приятеля си – също изгряваща френска звезда – Джони Холидей. Когато зърва Силви, Джони палаво подшушва на ухото на батко й: “Виж каква красавица, какво ли не бих правил с нея.\" Еди не реагира, а малко по-късно когато Силви идва при тях, той я представя на Джони с думите: това е сестра ми Силви. “Щях да потъна в земята от срам, не можех да погледна Еди в очите”, разказва години по-късно Джони Холидей. Той се влюбва на мига в Силви, но тогава тя едва го забелязва защото по това време тя е влюбена в друг. На Джони обаче никой не може да му устои и двамата официализират връзката си по канал Europe 1 през 1963 г.В края на същата година годениците посещават Ню Йорк, а Силви отива в Нешвил, за да запише плоча с групата „The Jordanaires“, която работи и с истинския Елвис Пресли. В тази плоча са два от най-големите хитове на Силви Вартан: „Si je chante“ и „La plus belle pour aller danser“. Две години по-късно, на 12 април 1965 г., Джони Холидей и Силви Вартан стъпват в брак в Локонвил - едно малко селце в Оаз пред една обезумяла тълпа и безумно много фотографи.На 14 август 1966 г. Силви ражда първото им дете Давид. По-късно, след малки изневери и след няколко тежки удара, двамата официално се развеждат през 1980 г,Въпреки раздялата им до смъртта на идола на френските младежи през тази нощ, Джони Холидей и Силви Вартан остават много близки.\n„Загубих приятел, загубих брат“, такива са думите на френския певец и приягел от детството на Джони Холидей – Еди Мичъл. Певицата Лин Рено казва пък, че Джони и бил като син и нито едно звезда няма да може повече да блести като него във Франция. Тя добави, че е бил красив като Бог. „Още от първите му крачки беше ясно, че ще стане звезда“, казва още Лин Рено. Селин Дион коментира, че Джони Холидей е бил гигант в шоубизнеса. „Истинска легенда“, каза Дион. Мирей Матийо заяви, че Франция е загубила рок иконата си.\n\n\n                    ", "date": "2017.12.06", "title": "Франция загуби своята рок легенда"}
{"url": "http://www.monitor.bg/a/view/46506-%D0%9B%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%B7%D0%B0-%D0%94%D0%B6%D0%BE%D1%80%D0%B4%D0%B6-%D0%9C%D0%B0%D0%B9%D0%BA%D1%8A%D0%BB-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81-mtv-unplugged/", "text": "\n                    За Лиъм Галахър той е „приличен, много приличен певец“. Елтън Джон го описва като „безумно талантлив инат“, а соул дивата Мери Джей Блайдж е лаконична: „Не съм срещала никой като него в този бизнес.“ Това са малка част от мненията, които топ музиканти споделят за Джордж Майкъл във филма Freedom. Премиерата му се състоя преди по-малко от месец и в период, в който на върха на класациите във Великобритания безапелационно застана двойния албум на звездата, събрал Listen Without Prejudice Vol. 1 и култовия акустичен лайв от серията MTV Unplugged. Записан в Лондон през 1996 г., дискът включва осем парчета, сред които класики като Star People и Father Figure. Концертът се издава за пръв път, а Майкъл дирижира лично процеса на ремастериране на всеки от шедьоврите си. Негова е концепцията за визуалната опаковка на продукта, който у нас се разпространява от „Вирджиния рекърдс“/Sony Music. Поп бунтарят освежава траклиста на Listen Without Prejudice Vol. 1 с чисто нова версия на Fantasy, в която отекват диско фънк китарите на Найл Роджърс.\n\n„В продължение на три години Джордж, аз и невероятният екип на Sony работихме неуморно, за да създадем този красив продукт и да реализираме филма Freedom. Всички знаят какъв перфекционист беше Джордж по отношение на работата, той участваше от началото да края на целия процес. Истинска благословия и ценен дар е да бъдеш ръководен от такъв гений.“, споделя Дейвид Остин, мениджър на Майкъл и негов приятел от детинство.\n\nДелукс изданието на Listen Without Prejudice/MTV Unplugged включва освен двата диска и CD3 – различни микс версии и сингли от Б-страни, DVD с телевизионото шоу Listen Without Prejudice Southbank Show (ITV1, 1990), плюс изпълнение от юбилейната церемония на наградите на MTV - MTV 10th Anniversary на Freedom, както и видеоклипове. Книжката в делукс изданието включва колекционерски фотографии и материали от личния архив на Джордж Майкъл.\n                    ", "date": "2017.12.06", "title": "Легендата за Джордж Майкъл продължава с MTV Unplugged    "}
{"url": "http://www.monitor.bg/a/view/66190-%D0%91%D0%B0%D0%B9%D0%B5%D1%80%D0%BD-%D0%9C-%D1%83%D0%B4%D0%B0%D1%80%D0%B8-%D0%9F%D0%A1%D0%96-%D0%BD%D0%BE-%D0%BE%D1%81%D1%82%D0%B0%D0%BD%D0%B0-%D0%B2%D1%82%D0%BE%D1%80%D0%B8-%D0%B2-%D0%B3%D1%80%D1%83%D0%BF%D0%B0%D1%82%D0%B0/", "text": "\n                    „Байерн“ (М) срази у дома ПСЖ с 3:1 в последния и за двата тима мач от група \"B\" на Шампионската лига. Така баварците взеха частичен реванш за поражението си с 0:3 в Париж по-рано през сезона, но все пак останаха втори в крайното класиране на групата, в която и двата отбора завършиха с по 15 точки.Роберт Левандовски откри за домакините още в 8-ата минута, Корентин Толисо удвои в 37-ата. Килиан Мбапе намали за парижани в 50-ата минута, но неговият сънародник Толисо възстанови разликата от два гола в 69-ата.Голът на Мбапе пък го превърна в най-младия футболист с 10 гола в Шампионската лига. Националът на Франция е само на 18 години, 11 месеца и 15 дни. По този показател той изпревари доста звезди, сред които Лионел Меси, Бензема, Раул и други.На второ място в класацията остава Карим Бензема, който бележи 10 гола на 20 години, 10 месеца и 2 дни. Бенфика - Базел 0:2 (0:1 Елиунуси 6, 0:2 Оберлин 65)Манчестър Юнайтед - ЦСКА (Москва) 2:1 (0:1 Дзагоев 45, 1:1 Лукаку 64, 2:1 Рашфорд 65)Байерн (Мюнхен) - Пари Сен Жермен 3:1 (1:0 Левандовски 8, 2:0 Толисо 37, 2:1 Мбапе 50, 3:1 Толисо 69)Селтик - Андерлехт 0:1 (0:1 Симунович 62-авт.)Челси - Атлетико Мадрид 1:1 (0:1 Саул 56, 1:1 Азар 73)Рома - Карабах 1:0 (1:0 Пероти 53)Барселона - Спортинг (Лисабон) 2:0 (1:0 Алкасер 59, 2:0 Матийо 90-авт.)Олимпиакос - Ювентус 0:2 (0:1 Куадрадо 15, 0:2 Бернардески 90\n\n\n                    ", "date": "2017.12.06", "title": "„Байерн“ (М) удари ПСЖ, но остана втори в групата"}
{"url": "http://www.monitor.bg/a/view/64967-%D0%9C%D0%B0%D1%87-%D0%BD%D0%B0-%D0%93%D1%80%D0%B8%D1%88%D0%BE-%D1%81-%D0%9D%D0%B0%D0%B4%D0%B0%D0%BB-%D0%B2-%D1%82%D1%80%D0%BE%D0%B9%D0%BA%D0%B0%D1%82%D0%B0-%D0%BD%D0%B0-%D0%93%D0%BE%D0%BB%D0%B5%D0%BC%D0%B8%D1%8F-%D1%88%D0%BB%D0%B5%D0%BC/", "text": "Адриан Андреев отпадна на старта на „Ориндж боул“\n                    Сблъсъкът между Григор Димитров и Рафаел Надал на Australian Open 2017 попадна в тройката на най-добрите мачове за сезона в турнирите от Големия шлем. През януари в епичен полуфинал на „Род Лейвър Арина”, продължил близо 5 часа, българинът отстъпи с 3:6, 7:5, 6:7(5), 7:6(4), 4:6 пред испанеца.Мъжката тенис асоциация (ATP) ще оповести най-добрите два двубоя за сезона от Мейджър турнирите по-късно тази седмица, а сега публикува тези под номер 3, 4 и 5. Надал държи и четвъртата позиция в своеобразната класация с мача си от 4-ия кръг на „Уимбълдън“ срещу Жил Мюлер (Люкс), спечелен драматично с 6:3, 6:4, 3:6, 4:6, 15:13. На пета позиция е полуфиналът от „Ролан Гарос“ между Стан Вавринка (Швейц) и Анди Мъри (Вбр) — 6:7(8), 6:3, 5:7, 7:6(3), 6:1.Преди ден пък официалният сайт на АТР определи двубой на Димитров за втория най-добър през 2017 г. Изненадващо става дума за болезненото поражения на българина от Доминик Тийм (Ав) в третия кръг на “Мастърс” турнира в Мадрид с 4:6, 6:4, 7:6(9) за 2 часа и 34 минути.Начело в тази класация е битката между Роже Федерер (Швейц) и Ник Кириос (Авл) на полуфиналите в Маями, която швейцарският маестро спечели.Съперничеството на Григор с Давид Гофен (Бел) през 2017-а пък бе определено като едно от най-вълнуващите през сезона отново от ATP.Днес Гришо пусна в Инстаграм снимка от тренировката си с кондционния спец Себастиан Дюрант, под която написа: „Поддържаме скоростта! Така го правим ние“.В същото време смятаният за наследник на Гришо 16-годишен български талант Адриан Андреев отпадна в първия кръг на неофициалното световно първенство за юноши и девойки \"Ориндж боул\" в САЩ. Той отстъпи в оспорван двубой на №15 в схемата при юношите до 18 г. Джордж Лофхейгън (Вбр) със 7:5, 3:6, 6:7(1).Миналата седмица Адриан спечели титлите от турнира \"Еди Хер\", също в САЩ, на единично и на двойки.\n\n\n                    ", "date": "2017.12.06", "title": "Мач на Гришо с Надал в тройката на Големия шлем"}
{"url": "http://www.monitor.bg/a/view/8791-%D0%9C%D0%BE%D0%BD%D1%82%D0%B0%D0%BD%D0%B0-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%83%D1%81%D0%BF%D0%B5%D1%85-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Волейболният отбор на „Монтана“ записа историческа първа победа в европейските клубни турнири. Момчетата на треньора Даниел Пеев се наложиха като гости над израелския „Апоел“ (Кфар Шаба) с 3:1 (19, -19, 18, 20) в първи мач от 1/16-финалите на третия по сила евротурнир „Чалъндж къп“. Реваншът е на 21 декември от 18,00 часа в Монтана. При нова победа българският тим ще се класира за 1/8-финалите, където ги очаква победителя от двойката между норвежкия „Викинг ТИФ“(Берген) и гръцкия „Фойникас“ (Сирос) с Боян Йорданов в състава си.Страхотен мач за „Монтана“ в Израел изигра младежкият национал на Русия Кирил Клец, който заби 23 точки за победата. Аспарух Аспарухов и Иван Латунов добавиха съответно 14 и 13 точки.В същото време пък се разбра, че шампионът „Нефтохимик 2010“ (Бс) се е разделил с още един играч. След руския диагонал Леван Каландадзе, който си тръгна от Бургас още преди началото на сезона, сега клубът напусна и беларуският национал Вячеслав Шарапович.\n\n\n                    ", "date": "2017.12.06", "title": "„Монтана“ с исторически успех в Европа"}
{"url": "http://www.monitor.bg/a/view/37255-%D0%A0%D0%B8%D0%BB%D1%81%D0%BA%D0%B8-%D0%B1%D0%B8-%D0%90%D0%BA%D0%B0%D0%B4%D0%B5%D0%BC%D0%B8%D0%BA-%D0%BF%D0%B0%D0%B4%D0%BD%D0%B0-%D0%B2-%D0%9A%D0%BE%D1%81%D0%BE%D0%B2%D0%BE/", "text": "\n                    „Рилски спортист“ спечели мача си, а „Академик Бултекс 99“ (Пд) загуби мача си от 6-ия кръг на Балканската лига по баскетбол за мъже. Тимът от Самоков надигра като гост СК „Тирана“ с 99:78 и записа четвърти пореден успех в турнира. Това изкачи нашите до второ място в класирането, на точка след лидера „Блокотехна“ (Мак), който има мач повече и почива в този кръг.Евън Равенел записа дабъл-дабъл за „Рилски“ със 17 точки и десет борби, а също със 17 т. се отчете Мартин Маринов.„Академик“ пък загуби със 78:87 като гост срещу „Башкими“ от Косово и дели третото място с „Тирана“ с по 7 т. Мартин Дурчев завърши мача с 19 точки за пловдивчани, а Дайшон Найт отбеляза 29 за отбора от Косово.Тази вечер „Левски“ гостува на „Ибър Рожае“ в Черна гора в същия турнир.В същото време мъжкият ни национален отбор се изкачи с две места нагоре в обновената ранглиста на ФИБА Свят. Нашият тим вече е на 50-а позиция, като има 116,4 точки и е съвсем близо до предшестващия го отбор на Естония. Всички наши опоненти в световните квалификации са пред България в ранглистата. Финландия е 21-ва, Чехия се изкачи с три места до 26-то място, а Исландия е 47-ма.\n\n\n                    ", "date": "2017.12.06", "title": "„Рилски“ би, „Академик“ падна в Косово"}
{"url": "http://www.monitor.bg/a/view/49900-%D0%91%D0%B0%D0%B9%D0%B5%D1%80%D0%BD-%D0%A7%D0%B5%D0%BB%D1%81%D0%B8-%D0%AE%D0%B2%D0%B5-%D0%B8-%D0%A0%D0%B5%D0%B0%D0%BB-%D0%B4%D0%B5%D0%B1%D0%BD%D0%B0%D1%82-%D0%BE%D1%82-%D0%B7%D0%B0%D1%81%D0%B0%D0%B4%D0%B0-%D0%BD%D0%B0-%D0%B6%D1%80%D0%B5%D0%B1%D0%B8%D1%8F/", "text": "Замерят Неймар с фалшиви пари в Мюнхен\n                    Изключително интересен ще бъде жребият за 1/8-финалите в Шампионската лига, който ще се тегли в централата на УЕФА на 11 декември (понеделник). Причината за това е, че 4 от европейските колоси изненадващо не успяха да спечелят групите си и финишираха на второ място. Това означава, че на жребия ще се паднат с някои от лидерите в останалите групи, което предвещава страхотни дербита още в толкова ранен етап на най-силната евронадпревара. На второ място завършиха „Байерн“, „Челси“, „Ювентус“ и еврошампионът „Реал“ (М), като карето определено ще бъдат от най-нежеланите съперници на жребия.Баварската машина имаше шанс в последния кръг да се изкачи на върха, но за целта трябваше победа с минимум 4 гола в домакинството на ПСЖ. Играчите на Юп Хайнкес успяха да поведат с 2:0 през първото полувреме, но през второто Килиан Мбапе вкара гол, който пречупи устрема на домакините. Все пак „Байерн“ успя да спечели с 3:1 за самочувствие, а с отлични изяви на вратата се отличи Свен Улрайх.Феновете на „Байерн“ пък не пропуснаха да се изгаврят със звездата на ПСЖ Неймар. Най-скъпият футболист в света бе замерян с фалшиви банкноти от по 500 евро при излизането си на терена. Както е ясно, запалянковците направиха подобна акция и в миналия мач на „Байерн“ в Шампионската лига, като тогава протестираха срещу високите цени на билетите. Мачът в Мюнхен пък донесе неприятни новини за треньора на французите Унай Емери, който загуби за неопределен период капитана Тиаго Силва заради контузия. На другия полюс бе настроението за Килиан Мбапе, който с гола си стана най-младият играч в историята, успял да вкара 10 гола в Шампионската лига. Нападателят е на 18 години и 11 месеца.В група С „Челси“ завърши 1:1 у дома с „Атлетико“ (М) и изпусна първото място, като бе детрониран от „Рома“. Италианците биха с 1:0 „Карабах“ и се изравниха по точки на върха, като изпревариха лондончани заради по-добрия си баланс в директните двубои.„Манчестър Юнайтед“ пък позволи на ЦСКА (Москва) да помечтае, преди да нанесе решаващ удар за 3 минути. Тимът на Георги Миланов, който не игра заради контузия, поведе с 1:0, но през второто полувреме с експресни попадения на Рашфорд и Лукаку домакините спечелиха двубоя.„Класирахме се точно така, както исках – с пестелива победа“, коментира след мача мениджърът на „Юнайтед“ Жозе Моуриньо. Второто място в групата пък е за „Базел“, който би с 2:0 „Бенфика“ и се класира за 1/8-финалите.В група D “Барселона“ изигра протоколния мач срещу „Спортинг“ с резервите, но въпреки това спечели с 2:0. Лео Меси остана на пейката, като се появи в игра през второто полувреме и развинти защитата на гостите. „Ювентус“ също не допусна изненада и с 2:0 срещу „Олимпиакос“ завърши груповата фаза на второто място.\nБенфика – Базел 0:2\nМанчестър Юн - ЦСКА (Москва) 2:1\nКласиране: 1. МАНЧЕСТЪР Юн 15 т., 2. БАЗЕЛ 12, 3. ЦСКА (М) 9, 4. Бенфика 0\nБайерн (М) – ПСЖ 3:1\nСелтик – Андерлехт 0:1\nКласиране: 1. ПСЖ 15 т., 2. БАЙЕРН 15, 3. Селтик 3, 4. Андерлехт 3\nЧелси - Атлетико (М) 1:1\nРома – Карабах 1:0\nКласиране: 1. РОМА 11 т., 2. ЧЕЛСИ 11, 3. Атлетико (М) 7, 4. Карабах 2\nБарселона - Спортинг (Л) 2:0\nОлимпиакос – Ювентус 0:2\nКласиране: 1. БАРСЕЛОНА 14 т., 2. ЮВЕНТУС 11, 3. Спортинг 7, 4. Олимпиакос 1\n\n\n                    ", "date": "2017.12.06", "title": "„Байерн“, „Челси“, „Юве“ и „Реал“ дебнат от засада на жребия"}
{"url": "http://www.monitor.bg/a/view/67155-%D0%9A%D0%BE%D1%88%D0%BC%D0%B0%D1%80%D0%BD%D0%B0-%D0%B3%D1%80%D1%83%D0%BF%D0%B0-%D0%B7%D0%B0-%D1%8E%D0%BD%D0%BE%D1%88%D0%B5%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8/", "text": "\n                    Националният отбор на България до 19-годишна възраст попадна в трудната Група 6 на Елитния квалификационен кръг за Евро 2018. Това стана ясно след жребия, който бе изтеглен в швейцарския град Нион. В групата на нашия отбор са още тимовете на Франция, Испания и Белгия, чиито школи са едни от най-продуктивните и силни в света. Домакин на квалификационния турнир, който ще се проведе пролетта на 2018 г., ще бъде Испания. „Лъвчетата“ се класираха за Елитния кръг, след като преодоляха първите групи, където бяхме заедно с отборите на Англия, Фарьорски острови и Исландия.\"За всички е ясно, че на този етап вече всички отбори са много силни. Групата е много равностойна и силна, като подхожда за финали на европейско първенство. Франция и Испания са печелили много пъти този турнир, а Белгия бележи изключителен ръст в развитието на своя детско-юношески футбол и това личи от футболистите, които се състезават в клубните европейски грандове. За нас е важно да надградим. Имаме достатъчно време да се подготвим и да се опитаме да се представим на ниво. Знаем, че ще е трудно, но момчетата имат качества и характер и аз вярвам в техните възможности“, коментира селекционерът на България U19 Ангел Стойков. Седем тима от Елитния кръг ще се присъединят към домакина на европейското първенство – Финландия. Финалите за юноши до 19 г. ще се проведат от 16 до 29 юли 2018 година.\n\n\n                    ", "date": "2017.12.06", "title": "Кошмарна група за юношеските национали"}
{"url": "http://www.monitor.bg/a/view/3315-%D0%9C%D0%9E%D0%9A-%D1%81%D0%BF%D1%80%D1%8F-%D0%BE%D0%BB%D0%B8%D0%BC%D0%BF%D0%B8%D0%B9%D1%86%D0%B8%D1%82%D0%B5-%D0%BF%D0%BE%D0%B4-%D1%80%D1%83%D1%81%D0%BA%D0%B8-%D1%84%D0%BB%D0%B0%D0%B3-%D0%B2-%D0%9F%D1%8C%D0%BE%D0%BD%D1%87%D0%B0%D0%BD-%D0%92%D0%A1%D0%98%D0%A7%D0%9A%D0%9E-%D0%9F%D0%9E-%D0%A2%D0%95%D0%9C%D0%90%D0%A2%D0%90/", "text": "Ще пускат само \"чисти\" неутрални състезатели, отрязаха чиновници и шефове\n                    Международният олимпийски комитет (МОК) реши на свое заседание в Лозана да не допуска спортисти под руски флаг на предстоящите зимни олимпийски игри в Пьончан, Република Корея. Олимпиадата е през февруари 2018 г. и според решението на нея ще могат да участват индивидуално или колективно (в отбори) руснаци само със статут на неутрални състезатели под егидата на МОК, а при техни успехи ще се изпълнява химнът на олимпийската централа.Те обаче ще бъдат подбирани по регламент, който включва строги изисквания за \"чисто\" допингово минало от специална комисия, пред която трябва да кандидатстват. Ще бъдат наричани \"Олимпийски спортисти от Русия\".Националният олимпийски комитет на Русия също е изваден от структурите на МОК, както и неговият президент Александър Жуков. На игрите в Пьончан са отказани всякакви акредитации на руски политици и спортни ръководители. Бившият спортен министър на страната Виталий Мутко, в момента вицепремиер, е лишен от право да стъпва на олимпиада пожизнено, както и неговият заместник Юри Нагорних. Бившият шеф на организационния комитет за Сочи 2014 г. Дмитрий Чернишенко пък е изваден от координационната комисия за игрите в Пекин през 2022 г.Причината за нечувано тежките санкции е в обвинението, че в Русия по време на зимните игри в Сочи (а и като цяло) съществува държавна система за употреба на допинг. До този извод изпълкомът на МОК стигна, след като изслуша докладите на две комисии, ръководени съответно от Самуел Шмид, бивш президент на Швейцария и министър и от друг швейцарец - Денис Освалд. И двете са изучавали в детайли обвиненията към Руската федерация, изложени в доклада на проф. Ричард Макларън, шеф на специалната независима комисия, сформирана към WADA. Представителите на Русия Александър Жуков, 18-годишната Евгения Медведева и бившият шеф на НОК Виталий Смирнов са получили копие от обсъжданите документи едва 20 минути преди заседанието. На тях, както и на всички участници в него, са били прибрани телефоните и всички средства, с които е можело да бъде предадена информация.Според източници от Лозана още далеч преди него обаче е било препоръчано на фирми, производителки на екипировка (като Nike, например) да не правят екипи с надписи, на които пише, че са на представители на Русия.\"Ние никога по-рано не сме се сблъсквали с манипулации и мошеничества в такива мащаби. Това е нанесло невиждани вреди на олимпизма и на спорта като цяло\", са заключителните думи на докладчика Шмид. Той е заявил още, че НОК на Русия не е участвал пряко в манипулациите, но е длъжен да подели отговорността за тях.\"Това беше безпрецедентна атака към целостта на олимпийските игри и спорта, заяви президентът на МОК Томас Бах. Пропорционалните санкции за тези системни манипулации, ограждащи \"чистите\" спортисти, са длъжни да подчертаят тези разрушителни епизоди и да послужат за катализатор на по-ефективна антидопингова система.\"Освен споменатите санкции Олимпийският комитет на Русия ще трябва да покрие разходите по изготвянето на докладите и хилядите повторни проби, които възлизат на около $15 млн. С това, уточняват от МОК, ще бъде изградена наново цялостта на борбата срещу употребата на забранени стимуланти и ще се изчисти името на спорта на международно ниво.От Кремъл отказаха на първо време да обсъждат темата за евентуален бойкот на решението на МОК. Преди то да бъде взето обаче руският президент Владимир Путин отбеляза, че недопускането на руснаците до олимпиадата или допускането им под неутрален флаг ще бъде унижение за страната. НОК на Русия пък заяви за невъзможността за участие в Пьончан под неутрален флаг. Плюс това уточни, че игрите няма да бъдат излъчвани при липса на руски спортисти.Следващата крачка е да се оспори решението на МОК в Спортния арбитражен съд в Лозана. Руският НОК ще вземе окончателно решение след събранието си на 12 декември, обяви ТАСС.„Ние сме решени да защитаваме интересите на нашите спортисти, да защитаваме интересите на Руската федерация, за запазим привързаността към олимпийските идеали и да съхраним всички контакти с МОК и с тях да регулираме възникналите проблеми\", каза пък прессекретарят на Путин Дмитрий Песков.Сред любителите на спорта и деятелите пък веднага в социалните мрежи възникна огромна група, която се обедини под хащага \"Няма Русия - няма игри\". Към нея се присъединиха и нови граждани на страната, като актьора Жерар Депардийо, боксьора Рой Джоунс и други.Носителят на 6 олимпийски титли по шорттрек Виктор Ан пък заяви, че ще участва на олимпиадата. \"Ако Русия няма да бойкотира игрите, аз ще отида на тях като неутрален състезател, каза 32-годишният натурализиран кореец. - Готвих се за това 4 години и не мога да се откажа сега.\"Молба към Путин да разреши участието им отправиха и руските хокеисти.\"Един от тях - Иля Ковалчук, коментира забраната така: \"Да се откажем значи да се предадем. Всички прекрасно разбираме, че решението на МОК е политическо и срещу кого е насочено. Но затова ние, спортистите, сме сме длъжни да сплотим страната. Всички чисти спортисти сме длъжни да сме там. Ние сме спортисти, а не политици. Ние с нищо не се отличаваме от другите отбори, които ще са на турнира. Патриотизмът и любовта към родината се носят в сърцето. Няма нужда да носим флаг на гърдите си. Ако играем добре и имаме успехи, ще си пеем химна.\"Президентът на МОК Томас Бах заяви, че решението за изхвърлянето на Русия от участие на зимните игри в Пьонгчанг няма връзка с политически интереси.\"Благодаря на г-н Шмит и работата на неговия екип, каза германецът. - Комисията изготви ясен протокол за системна манипулация на антидопинговите правила. Имало е неточности с антидопинговата лаборатория в Сочи. Затова МОК взе категорично решение да не допусне изпращането на състезатели под руски флаг...В Рио нямахме възможност да изслушаме руската страна, която има право на отговор и защита. Тогава ставаше дума за проблеми с лабораторията в Москва. Сега проблемът е в олимпийска лаборатория. Става въпрос за корупционна схема между Международната федерация по вдигане на тежести и руската страна. Олимпийски бойкот никога не е постигнал нищо. Не виждам причина Русия да спре руски атлети, защото допускаме чистите състезатели да участват и да покажат, че има честни атлети в страната. Мислим, че чистите състезатели могат да изградят мост за бъдещето и честните състезания при олимпийски правила”, допълни президентът на МОК. - Решението е напълно изолирано от политически интереси. Що се отнася до спонсорите и собствениците на тв правата, те са напълно наясно, че МОК е напълно независим политически. Не допускаме вмешателство от политически интереси.\"„Беше даден много важен знак. Добро, правилно и важно решение. Държавна система за допингиране не бива да съществува. И е правилно, че чистите спортисти ще могат да се състезават.”: „Стъпката е правилна, защото тези, които постигат легално резултатите си, са ограбени. За спортистите, които ще се състезават под неутрален флаг, няма да е много приятно – видяхме го през лятото на световното по атлетика. Но това е единственият начин спортът да бъде изчистен.” „Такава държавна система за допингиране досега не е била разкривана толкова бързо. При бившата ГДР това стана много по-късно, когато повечето спортисти вече бяха в пенсия. Но решението за наказанието е правилно. За да стане ясно, че подобни действия няма да бъдат подминавани и няма да се повторят. Сега трябва да се гарантира, че условията, при които руски спортисти ще бъдат допуснати да стартират, са наистина ясни. И да се спазят 100%.” „Това е много сложна тема, а ние нямаме реален поглед към нея. Научаваме за всичко от медиите. Иначе, ако има държавна система за допинг, тя трябва да бъде осъдена. Но се замислете за друго – очевидно нещо в борбата с допинга не работи. Защото, ако не беше информацията, дадена от Родченков, изобщо нямаше да говорим сега. Това не ви ли плаши?” „Добър ден за световния спорт. Добър ден за германския спорт. Изключително добро решение. Драконовско наказание за тези, които са дърпали конците в руския спорт, както и за техния олимпийски комитет. Но и реална защита на правата на чистите руски атлети.” „Никога досега не бяхме виждали такава форма на система за измама. А санкциите не са само въз основа на показанията на Родченков, а се базират на много сериозен фундамент.“ „Путин и руснаците отдавна са твърде важни за олимпийския спорт. В противен случай щеше отдавна да има последователни действия срещу всички измами, правени там. Затова смятам, че сегашното решение вони, то не нищо друго, освен задкулисна политика. Очевидно става въпрос за някаква сделка.”В специално комюнике световната футболна централа (ФИФА) обяви, че приема \"за сведение\" решението на МОК да изключи Русия от участие на предстоящата олимпиада. \"То няма никакво влияние върху подготовката на предстоящото световно първенство по футбол през 2018 г., за което се стараем да създадем възможно най-добрите условия. Що се отнася до възможни дисциплинарни или етични въпроси, засягащи определени лица, това зависи от преценката на съответните органи на ФИФА“, се казва в официалното изявление. \n\n\n                    ", "date": "2017.12.06", "title": "МОК спря олимпийците под руски флаг в Пьончан (ВСИЧКО ПО ТЕМАТА)"}
{"url": "http://www.monitor.bg/a/view/4392-%D0%9B%D0%B5%D1%87%D0%BA%D0%BE%D0%B2-%D0%9F%D0%B5%D0%BD%D0%B5%D0%B2-%D1%81%D1%8A%D0%B4%D0%B8-%D0%91%D0%A4%D0%A1-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B0-%D0%B8%D1%81%D0%BA%D0%B0-%D0%B4%D0%B0-%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "\n                    Вицепрезидентът на БФС Йордан Лечков направи интересни разкрития преди конгреса за избор на нов президент. Той не пропусна да нападне сериозно бившия си съотборник Любослав Пенев, който до момента единствен е заявил публично кандидатурата си за поста. Лечков изрази увереност, че сегашният президент Борислав Михайлов също ще се кандидатира за четвърти мандат, а конгресът ще се състои около 15 февруари.„Като футболен съюз имаме подходящ човек за поста и това е Борислав Михайлов, коментира Лечков в интервю за „Блиц“. - Той е нашият кандидат и го казвам съвсем сериозно. Нямам лична драма с Пенев, той ме обиди сериозно, но аз го преглътнах. Според мен той няма административен капацитет, за да ръководи българския футбол. И сега ще разкрия нещо, което не се знае – Пенев в момента съди БФС за 500 хиляди лева, което е неговата претенция за неустойка при прекратяване на договора му като треньор на националния отбор. Това не е ли в голям конфликт на интереси с неговата кандидатура? Разбира се, аз не допускам вероятността Пенев да стане президент на БФС“, завърши Лечков.Както е ясно, двамата са в открит конфликт, като преди време бившият кмет на Сливен дори се беше изцепил „По-добре, че Любослав Пенев не беше на световното в САЩ '94, че иначе нямаше да постигнем такъв успех“.\n\n\n                    ", "date": "2017.12.06", "title": "Лечков: Пенев съди БФС за половин милион, а иска да е президент"}
{"url": "http://www.monitor.bg/a/view/20502-%D0%9B%D0%B5%D0%B2%D1%81%D0%BA%D0%B0%D1%80%D0%B8%D1%82%D0%B5-%D1%81%D0%BB%D0%BE%D0%B6%D0%B8%D1%85%D0%B0-%D1%81%D0%B8%D0%BD%D0%B8-%D0%B1%D1%80%D0%B0%D0%B4%D0%B8-%D0%B8-%D0%BF%D1%8F%D1%85%D0%B0-jingle-bells/", "text": "\n                    Играчите на „Левски“ минаха на празнична вълна. Причина за това стана коледното парти, на което „сините“ се събраха в столичен ресторант. На купона обаче не присъства собственикът Спас Русев, който по-рано през деня е претърпял стоматологична интервенция. Веднага след партито пък играчите на „Левски“ се събраха отново за заснемане на празничен поздрав към феновете. Кадрите бяха разпространени от нападателя Жуниор Мапуку, наричащ себе си Черната сила. От клипчето става ясно, че левскарите се забавляват адски с пеене на популярната песен Jingle Bells, като са се дегизирали със сини бради като Дядо Коледа. След партито пък треньорът на „Левски“ Делио Роси не пропусна да припомни, че мачовете за тази година все още не са свършили. В събота „Левски“ има столично дерби от шампионата срещу „Славия“, а след това гостува на „Дунав“ (Русе) в мач от 1/4-финалите за Купата на България.\n\n\n                    ", "date": "2017.12.06", "title": "Левскарите сложиха сини бради и пяха Jingle Bells"}
{"url": "http://www.monitor.bg/a/view/43514-%D0%92%D0%B5%D1%81%D0%B8-%D0%91%D0%BE%D0%BD%D0%B5%D0%B2%D0%B0-%D0%B7%D0%B0%D0%BF%D0%B8%D1%81%D0%B0-%D0%9E%D0%B1%D0%BB%D0%B0%D1%87%D0%B5-%D0%BB%D0%B5-%D0%B1%D1%8F%D0%BB%D0%BE/", "text": "\n                    През 2012-та базирания в Маями диджей Стан Колев пусна Attitude – парче, в което вокалите на Поли Хубавенска се движат изцяло в фолклорния космос от Родопите. Тракът влезе в плейлистите на клубни легенди като Армин Ван Бюрен, който познава прекрасно темперамента на феновете тук и има сантимент към всеки звук, брандиран с трибагреника ни. Пет години по-късно имаме нов опит за промотиране на българския код на световно ниво в лицето на Веси Бонева и албума й „Родината“. Ако не сте чували едноименния сингъл, то направете си подарък за добър старт на деня с „Елате си“ – комбинацията от гайда, нахъсващи клубни бийтове и играещото по емигрантската струна послание никога не е била по-хитова.В диска, който като едно истинско патриотично начинание и финансиран на възрожденски начала и с лични средства, влизат три авторски песни и три кавъра, чиито оригинали се консумират най-добре на маса от бг диаспората зад граница. Това са „Хубава си моя горо“, „Една българска роза“ и добилата митичен статус след изпълнението на Силви Вартан „Облаче ле бяло“. Всеки от аранжиментите в диска е дело на Светлин Къслев, а каузата на Веси и сподлена в студио от Щерион Пилидов (китара), Николай Тошев (барабани) и Стойо Стоев (гайда).\n\n\n                    ", "date": "2017.12.06", "title": "Веси Бонева записа „Облаче ле бяло“"}
{"url": "http://www.monitor.bg/a/view/66233-%D0%A4%D0%BE%D1%82%D0%BE%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-%D0%9D%D0%B8%D0%BA%D1%83%D0%BB%D0%B4%D0%B5%D0%BD-%D0%B8-%D0%BC%D0%BE%D1%80%D0%B5%D1%82%D0%BE-%D1%81%D0%B5-%D0%BE%D1%82%D0%BA%D1%80%D0%B8%D0%B2%D0%B0-%D0%B2-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0/", "text": "Майсторът на обектива Иван Добромиров показва прекрасни кадри на стария фар край Ахтопол\n                    Фотоизложба „Спомням си стария фар“ на майстора на обектива Иван Добромиров се открива днес, 6 декември, от 17 ч. в Националната библиотека „Св. св. Кирил и Методий“. Тя е подредена в Централното фоайе на сградата и съдържа 46 прекрасни кадъра на фара край Ахтопол, създавани през различни сезони и години. Разбира се, изложбата е посветена на Никулден, на морето и на хората, които го обичат.Иван Добромиров започва да се занимава професионално с фотография от 1974 г. в Националната фотографска агенция. Работил е в престижни издания като списанията „Отечество“, „Български дневник“, „Сигнал“ и „Български воин“, вестниците „Континент“ и „Свободен народ“, бил е и сътрудник на сп. „Европа 2001“. От 12 години е в екипа на Националната библиотека, отговорник фотограф е в нейната Дигитална библиотека. През 1979-а му е присъдено званието „фотограф художник“. Има зад гърба си успешни изложби в София, Вилнюс, Москва и Будапеща, както и награди от международни фотоконкурси като „Човекът и морето“ в Задар, Хърватия, „Интерпрес фото“, „Уърлд прес фото“ и др.Изложбата е благотворителна и ще е отворена до 22 декември, а събраните средства ще бъдат преведени по сметката на инициативата \"Българската Коледа\".\n                    ", "date": "2017.12.06", "title": "Фотоизложба за Никулден и морето се открива в Националната библиотека"}
{"url": "http://www.monitor.bg/a/view/83336-%D0%93%D0%B5%D0%BD%D0%B8%D0%B0%D0%BB%D0%BD%D0%B8%D1%8F%D1%82-%D1%86%D0%B8%D0%B3%D1%83%D0%BB%D0%B0%D1%80-%D0%94%D0%B5%D0%B9%D0%B2%D0%B8%D0%B4-%D0%93%D0%B0%D1%80%D0%B5%D1%82-%D1%81-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE-%D1%88%D0%BE%D1%83-%D0%BD%D0%B0-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86/", "text": "\n                    Световноизвестният виртуозен цигулар Дейвид Гарет ще изнесе грандиозен концерт на 6 юни 2018 г. в зала „Арена Армеец“ в София. Той е част от световното му двойно турне EXPLOSIVE – LIVE. Суперзвездата, която пристига по покана на Продуцентска агенция АРТ БГ, и неговата супергрупа ще представят пълната програма от двата последни албума на гениалния музикант, събрана в уникален спектакъл, правен специално за арени. След първото си посещение у нас през февруари 2018-а, когато Дейвид Гарет ще представи своята класическа програма заедно с пианиста Жулиен Куиентин, цигуларят ще се завърне през юни с най-грандиозната си пълна кросоувър продукция, в която ще бъде с огромен бенд на сцената, впечатляващи с размерите си електронни екрани и спиращи дъха сценични ефекти.\n\nПредстоящият концерт у нас предоставя уникалната възможност на почитателите на виртуозния и супер актуален в момента артист да чуят най-новите му композиции, в които той свири на електрическа цигулка. Специално за грандиозния си световен тур Дейвид събира продукцията си от превърналите се в тотални музикални феномени албуми Explosive и Rock Revolution в един мащабен спектакъл. Първата част от турнето имаше феноменален успех с продадените рекордни 300 000 билета и дава всички предпоставки за дори още по-триумфална втора част, която ще мине през Аржентина, Бразилия, Полша, Прибалтика, Израел, Румъния и, разбира се, България.\n\nEXPLOSIVE – LIVE е музикално явление, което не трябва да се пропуска. Уникалната кросоувър програма представлява феноменален микс от тежки и интензивни рок мелодии и великолепни балади, примесени с първокласна класическа музика.\n\nБилети за концерта на Дейвид Гарет в зала „Арена Армеец“ на 6 юни може да закупите в мрeжата на Ивентим, както и онлайн от 7 декември от 10 часа на цени 65, 85, 105 лв., както и ВИП от 185 лв. Първите 300 продадени билета ще са с 10 лв. отстъпка.\n\nНаричан Паганини на поп звездите и Джими Хендрикс на цигуларите, Дейвид Гарет е „цигуларят на Дявола“ на нашето време, интернационална суперзвезда, която магически смесва мелодиите на Metallica и Моцарт. Смятан за пионер в модерното „кросоувър“ течение, както и за един от най-талантливите и виртуозни музиканти, Дейвид се чувства еднакво „у дома си“, независимо дали изпълнява най-сложните класически композиции заедно с водещи световни оркестри и диригенти, или свири неостаряващите рок класики на огромни претъпкани стадиони.\n\nОбожаван от милиони фенове по целия свят, Дейвид Гарет е продал милиони билети и е спечелил 23 златни и 16 платинени награди на най-разнородни музикални форуми в Хонконг, Германия, Мексико, Тайланд, Бразилия, Сингапур и много други. Албумът Explosive добива златен статус в Германия и Австрия само за няколко седмици. Дейвид Гарет съчетава харизмата на рок звезда с виртуозността, присъща само на най-талантливите класически инструменталисти на нашето време.\n                    ", "date": "2017.12.06", "title": "Гениалният цигулар Дейвид Гарет с грандиозно шоу на „Арена Армеец“"}
{"url": "http://www.monitor.bg/a/view/47066-%D0%94%D0%B8%D1%80%D0%B8%D0%B3%D0%B5%D0%BD%D1%82%D1%8A%D1%82-%D0%95%D1%80%D0%B8%D0%BA-%D0%9E%D0%BA%D1%81%D0%BD%D0%B5%D1%80-%D0%92-la-la-land-%D0%B7%D0%B2%D1%83%D1%87%D0%B8-%D0%B5%D0%B7%D0%B8%D0%BA%D1%8A%D1%82-%D0%BD%D0%B0-%D0%BB%D1%8E%D0%B1%D0%BE%D0%B2%D1%82%D0%B0/", "text": "Да синхронизираме записаните гласове на Ема Стоун и Райън Гослинг с бенд на живо е огромно предизвикателство\n                    Година след грандиозния си успех на оскарите La La Land идва у нас в пълния си звуков блясък – утре вечер в зала 1 на НДК публиката ще може да съпреживее историята на Ема Стоун и Райън Гослинг като безнадеждни романтици, преследващи мечтите си в Холивуд, под съпровода на симфоничния оркестър на БНР и армия от изключителни джаз солисти. Номинираната за четири награди „Грами“ музикална приказка на Миа и Себ ще се случи в две части с антракт, като общата продължителност на шоуто е около 150 минути. Билети все още има в мрежата на eventim.bg. „Монитор“ се срещна с диригента Ерик Окснер, за да го разпита за повече подробности около мащабната продукция.          \n\n\n                    ", "date": "2017.12.06", "title": "Диригентът Ерик Окснер: В La La Land звучи езикът на любовта "}
{"url": "http://www.monitor.bg/a/view/53098-%D0%90%D0%BB%D0%B5%D0%BA%D1%81-%D0%A0%D0%B0%D0%B5%D0%B2%D0%B0-%D1%82%D1%8A%D1%80%D1%81%D0%B8-%D0%BF%D0%BE%D0%BC%D0%BE%D1%89-%D0%BE%D1%82-%D0%A5%D0%B0%D0%B9%D0%B4%D0%B8-%D0%9A%D0%BB%D1%83%D0%BC/", "text": "\n                    Певицата Алекс Раева се надява супермоделът Хайди Клум да й подаде ръка за ново амплоа. Изпълнителката на Don't Stop лично се е свързала с водещата на „Топ дизайнер“, с предложение да реализират общ проект. Раева потърсила 44-годишната красавица, защото последанта й колекция я вдъхновила и тя да се разпише с модна линия. Близки до певицата издават, че Клум е съгласна да даде урок по креативност на Алекс и двете ще се срещнат след Нова година.Топмоделът обра овациите с последните си фешън предолжения в рамките на Седмицата на модата в Ню Йорк. Чаровната блондинка представи тоалети в стил „Дивото зове“, като доминираха дантелите и животинските щампи. По думите на Хайди, леопардите са нейната голяма муза този път, а любимият й елемент е коженото яке. Колекцията „Есмара от Хайди Клум: Хайди и градът“ излезе на пазара в над 30 страни по света, като цените варират между 7 и 29 долара.\n\n\n                    ", "date": "2017.12.06", "title": "Алекс Раева търси помощ от Хайди Клум"}
{"url": "http://www.monitor.bg/a/view/44510-%D0%9A%D0%B5%D0%B9%D1%82%D0%B8-%D0%9F%D1%80%D0%B0%D0%B9%D1%81-%D0%BF%D1%80%D0%BE%D0%B4%D0%B0%D0%B2%D0%B0-%D0%BF%D0%BB%D0%B5%D1%88%D0%B8%D0%B2%D0%B8-%D0%BA%D0%BE%D1%82%D0%BA%D0%B8/", "text": "\n                    Бившият модел, певица и писателка Кейти Прайс продава двете си плешиви котки. Животинчетата са от рядката порода сфинкс и се предлагат за по 1300 лири всяка. С първия си безкосмест другар 39-годишната красавица се сдоби в началото на годината и веднага взе втори, за да са комбина. „Те не са като обикновените котки, по интелект повече приличат на кучета и пристигат при повикване!“, рекламира ги тя. Изпълнителката на Free To Love Again сподели фотография на писаните в Инстаграм, на която те позират с диамантени нашийници. Каишките им обаче не влизат в цената. Прайс взе тежкото решение да се раздели с тях, тъй като не се погаждали с кучетата й. Авторката на „Любов, червило и лъжи“ е подслонила през годините над 200 животни в своя дом-ферма. \n\n\n                    ", "date": "2017.12.06", "title": "Кейти Прайс продава плешиви котки"}
{"url": "http://www.monitor.bg/a/view/86752-200-%D1%82%D0%B0%D0%BA%D1%81%D0%B8%D0%B4%D0%B6%D0%B8%D0%B8-%D0%BF%D0%BE%D0%B5%D1%85%D0%B0-%D0%BF%D0%BE-%D0%9F%D0%BE%D1%81%D0%BE%D0%BA%D0%B8%D1%82%D0%B5-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2/", "text": "Шофьорите, участвали дейно в изграждането на сюжета, бяха сред първите бг зрители на филма\n                    Да видиш собствената си история, прекроена с инструментите на седмото изкуство – това чувство сякаш си излязъл от кожата си, за да прозреш какво се случва с теб отстрани обзе над 200 таксиметрови шофьори по време на специалната прожекция на „Посоки“. Стопаните на жълтите коли бяха сред първите български зрители на лентата, с която Стефан Командарев грабна сърцето на Ума Търман в Кан. Причината – именно те са основните двигатели на сюжетните нишки в „Посоки“. „Да напълниш цял кино салон със зрители, за които карането на такси е начин на живот, е уникално преживяване. Таксиметровите шофьори заслужаваха да са първите, които да гледат „Посоки“. Именно  когато започнахме работа по проекта, четяха всички версии на сценария, помагаха по време на снимките. Това стана техният филм. И те го харесаха! Имахме страхотни реакции, впечатления и въпроси от тях“, обясни режисьорът след прожекцията в кино „Одеон“ вчера.Самите шофьори признаха, че се чувстват поласкани от начина, по който „Посоки“ представя турбуленциите в работата на един таксиджия. „Изненадващо за мен, но филмът ми хареса. Накара ме да се замисля. Чувствам се поласкан от вниманието на такъв актьорски състав и точно този режисьор към елементи от ежедневието ми, макар акцентът изобщо да не е върху професията шофьор на такси.  през цялото време, а краят на филма идва неусетно и те оставя с усещането, че има още много какво да се каже“, сподели и шофьорът Пламен Колев.Какви подводни камъни крие професията му редовият зрител ще може да проследи от 26 януари, когато ще се проведе официалната премиера на лентата.Повече от месец преди заветната дата „Посоки“ завладя киноманите по време на филмовите фестивали в Кан, Сараево, испанския град Хихон, Торонто, Варшава и т.н. Пред българската публика „Посоки“ дебютира по време на „Златна роза“, от където си тръгна със специалния приз на журито във Варна, а Ирини Жамбонас си подели отличието за главна женска роля заедно с Теодора Духовникова („Вездесъщият“). Сред останалите актьори в продукцията са Асен Блатечки, Васил Василев - Зуека, Юлиан Вергов, Стефан Денолюбов, Георги Кадурин и др.След като проследи нощна София през прозореца на шест таксиметрови коли, Командарев ще продължи своеобразната си дисекция на столицата в трилогия. „Патрулки“, каквото е работното заглавие на втория проект под същата щампа, ще въведе зрителите в три полицейски коли, като действието отново ще се развива в рамките на една нощ. Сценарият за филма е готов и вече предизвика интерес като част от селекцията на два престижни европейски форума за копродукции.\n\n\n                    ", "date": "2017.12.06", "title": "200 таксиджии поеха по „Посоки“-те на Командарев"}
{"url": "http://www.monitor.bg/a/view/83474-%D0%A2%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%9A%D0%BE%D0%BA%D0%BE-%D0%BA%D1%80%D0%B8%D0%B5-%D0%B2%D1%8A%D1%80%D1%85%D0%B0-%D0%BD%D0%B0-%D0%B1%D0%BE%D0%BA%D1%81%D0%BE%D1%84%D0%B8%D1%81%D0%B0-%D1%83-%D0%BD%D0%B0%D1%81/", "text": "\n                    Вече втора седмица триизмерната анимация „Тайната на Коко“, която стартира с късометражния „Замръзналото Кралство: Коледа с Олаф“, е най-гледаният филм у нас, сочат обобщени данни от киносалоните. Историята за малкия Мигел, който попада с кучето си Данте в Земята на мъртвите, прикова интереса на 27 614 зригели и донесе 252 527 лв приходи от билети за десет дни на големия екран. На втора позиция се нареджа лентата „Баща в излишък 2“, в която с участие се разписват Мел Гибсън, Уил Феръл и Марк Уолдбър. Комедията е гледана от 8 420 зрители и има 76 214 лева приходи за първите си три дни у нас. Бронзът е за анимацията „Падингтън 2“, която е посетена от 8 420 зрители и има приходи от 65 573 лв за три дни. Четвъртото и петото място държат съответно „Възвишение“ с 112 552 зрители и 924 266 приходи и „Палави мамчета по Коледа“ с 23 073 зрители.В топ 10 влизат още екшъните „Лигата на справедливостта“ и „Тор: Рагнарок“, „Убийство в Ориент експрес“ по Агата Кристи, както и анимациите „Синът на Голямата стъпка“ и „Да обичаш Винсент“.  \n\n\n                    ", "date": "2017.12.06", "title": " „Тайната на Коко“ крие върха на боксофиса у нас "}
{"url": "http://www.monitor.bg/a/view/32130-%D0%9B%D0%B5%D0%BA%D1%81%D0%B8%D0%BA%D0%BE%D0%BD-%D0%B8-%D0%BA%D0%B0%D1%81%D0%B5%D1%82%D0%BA%D0%B8-%D0%B8%D0%B7%D0%B3%D1%80%D1%8F%D1%85%D0%B0-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%B8%D0%BB%D0%B8%D0%BC-%D0%B7%D0%B0-%D0%94%D1%8A%D0%B2%D0%BA%D0%B0-%D0%B7%D0%B0-%D0%B1%D0%B0%D0%BB%D0%BE%D0%BD%D1%87%D0%B5%D1%82%D0%B0/", "text": "\n                    Лексикон, касетки, пионерска връзка и тръба за фунийки бяха сред акцентите на гала премиерата на „Дъвка за балончета“ вчера. Над 600 зрители бърсаха носталгични сълзи пред големия екран по време на събитието в столичен мол, а тематично на червения килим беше поставена мини експозиция на най-тачените предмети, с които прекарахме детството си през 80-те. Букетът от емоции се засили и с няколко изпълнения на група „Остава“, чието парче „Стоп“ стои в основата на саундтрака на „Дъвка за балончета“.\n\nРомантична, но реалистична – историята за порасналите, поне на възраст, деца от времето, когато да махнеш пионерската си връзка бе висша форма на хулиганство ще развълнува зрителите и на 7 декември. Ден преди лентата на Станислав Тодоров-Роги да започне широкото си разпространение на 55 екрана в страната, най-нетърпеливите киномани ще могат да присъстват на две прожекции, пропуските за които са вече разпродадени.\n\nСюжетът на „Дъвка за балончета“ се завърта около голямото непораснало момиче Биляна (Теодора Духовникова). 25 години, след като се разделя с кварталната си банда, тя се завръща в София. Челният сблъсък с миналото е срещата й с Калин (Иван Юруков) – хлапето, с което като малки си дават обещание да са винаги заедно. Дали детските мечти са обречени да потънат в миналото и кога настъпва моментът, в който неизбежно трябва да пораснем – това са част от въпросите, които повдига филмът. Сценарият е дело на Теодора Маркова, Георги Иванов, Невена Кертова, Тео Чепилов, а сред актьорите, които ще видите на големия екран са Андрея Захариев, Аглея Гумнерова, Валентин Александров, Калоян Лалов, Диана Димитрова, Малин Кръстев, Димитър Живков и др.\n                    ", "date": "2017.12.06", "title": "Лексикон и касетки изгряха на червения килим за „Дъвка за балончета“"}
{"url": "http://www.monitor.bg/a/view/57676-%D0%91%D1%8A%D1%80%D0%B7%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%BD%D0%B0-%D0%BC%D0%B0%D1%88%D0%B8%D0%BD%D0%B8%D1%81%D1%82-%D1%81%D0%BF%D0%B0%D1%81%D0%B8%D0%BB%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B2%D1%8A%D0%B2-%D0%B2%D0%BB%D0%B0%D0%BA%D0%BE%D0%B2%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Товарен влак се сблъска с пътнически близо до Дюселдорф, в Западна Германия във вторник вечерта. Ранените са 47 души. Инцидентът е станал около 20 ч. местно време в град Меербуш. Няма пострадали българи, съобщи външно министерство.Следователи заявиха, че пътническият влак, който се сблъска с товарен влак в западната част на Германия, не е трябвало да бъде допускан на линията, където е станала катастрофата, предаде ДПА.В. \"Билд\" съобщи, че машинистът на пътническия влак е видял стоящия на релсите товарен влак и своевременно е натиснал спирачките. Той също така е успял да предупреди пътниците за наближаващия сблъсък и им е казал да се преместят в задните вагони,Според разследващите органи обаче остава да се изясни дали произшествието, станало вчера близо до Дюселдорф, е било причинено от повреда в сигнализацията или недоглеждане на машиниста. Следователите са анализирали информацията, съдържаща се в тахографите на двата влака, но разследването продължава.\nОт железопътната компания \"Национал експрес\" казаха, че пътническият влак се е движел от Кьолн към Крефелд, когато се е сблъскал с товарния влак, пътуващ за Ротердам.\nЛинията, където е станала катастрофата, ще остане затворена, докато не бъдат разчистени всички отломки и не бъде поправена електрическата мрежа.При удара един от вагоните на товарната композиция е излязъл от релсите, като е съборил и опънатите над него жици на електрическата мрежа. Спасителните екипи е трябвало да изчакат мрежата да бъде изключена, преди да се погрижат за пътниците, съобщи Ройтерс. В момента на сблъсъка във влака е имало 155 души.\n\n\n                    ", "date": "2017.12.06", "title": "Бърза реакция на машинист спасила десетки във влаковата катастрофа в Германия"}
{"url": "http://www.monitor.bg/a/view/63067-%D0%A2%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D1%8F%D0%B2%D0%B0-%D0%95%D1%80%D1%83%D1%81%D0%B0%D0%BB%D0%B8%D0%BC-%D0%B7%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%98%D0%B7%D1%80%D0%B0%D0%B5%D0%BB-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B2%D0%B5%D1%87%D0%B5-%D0%B3%D0%BE%D1%80%D1%8F%D1%82-%D0%BF%D0%BE%D1%80%D1%82%D1%80%D0%B5%D1%82%D0%B8%D1%82%D0%B5-%D0%BC%D1%83/", "text": "\n                    Американският президент Доналд Тръмп ще обяви, че признава Ерусалим за столица на Израел, заявиха пожелали анонимност официални представители на САЩ, цитирани от АП и АФП.\n\nПрезидентът Тръмп освен това ще нареди на Държавния департамент да подготви преместването на посолството на САЩ в Израел от Тел Авив в Ерусалим. Той няма да определя график за преместването, което вероятно ще отнеме \"няколко години\", казаха източниците. Решението трябваше да бъде обявено в 20 часа българско време.\nПризнаването на Ерусалим за столица на Израел ще е признаване на \"историческата и съвременната действителност\", а не толкова политическо изявление, казаха източниците. Те отбелязаха, че почти всички израелски правителствени ведомства и израелският парламент са в Ерусалим, а не в Тел Авив, където поддържащите дипломатически отношения с Израел държави по традиция държат посолствата си.\nСъветът за сътрудничество в Залива (ССЗ) потвърди на срещата си на върха в Кувейт необходимостта от запазването на статута на Ерусалим, се казва в декларация на завършилия преждевременно вчера форум в Кувейт.\n\"Висшият съвет потвърди важността от отказ да се променя юридическият, политическият или дипломатическият статут на Ерусалим. Всякакво изменение по този въпрос ще доведе до опасни последствия и значително ще усложни израелско-палестинския конфликт и преговорите по окончателното му уреждане\", се казва в декларацията.\nНа срещата само Катар и Кувейт бяха представени от емирите, а останалите страни - Бахрейн, Обединените арабски емирства, Оман и Саудитска Арабия изпратиха представители на по-ниско равнище.\n\nМеждувременно участници в антиамериканска демонстрация във Витлеем изгориха на улиците на града няколко портрета на президента на САЩ Доналд Тръмп. По този начин те протестират срещу намерението на администрацията в Белия дом да премести посолството си от Тел Авив в Йерусалим.\n\nЙордания планира да свика извънредни заседания на Арабската лига и на Организацията за ислямско сътрудничество (ОИС) в събота и неделя, за да се обсъди как да се реагира на \"опасните\" последици от решението на президента на САЩ Доналд Тръмп да премести американското посолство в Израел от Тел Авив в Ерусалим. Това съобщи йорданският външен министър, цитиран от Ройтерс.\nКралството в момента води консултации със страните членки на Арабската лига като неин председател, а също и с Турция, която председателства ОИС, заяви йорданският външен министър Айман Сафади пред Ройтерс.\n\"Тези срещи ще координират арабската и ислямската позиция към решението на Тръмп. Ерусалим е палестински, йордански, ислямски и християнски въпрос и всякакви опити да се решава едностранно съдбата му са незаконни и невалидни\", каза Сафади.\n\n\n\n \n\n\n\n \n\n\n\n \n\n\n                    ", "date": "2017.12.06", "title": "Тръмп обявява Ерусалим за столица на Израел, палестинците вече горят портретите му"}
{"url": "http://www.monitor.bg/a/view/12217-%D0%A1%D0%90%D0%A9-%D0%B8-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D1%85%D0%B2%D1%8A%D1%80%D0%BB%D1%8F%D1%82-%D0%B1%D0%BE%D0%BC%D0%B1%D0%B8-%D0%BA%D1%80%D0%B0%D0%B9-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%9A%D0%9D%D0%94%D0%A0/", "text": "\n                    Стратегически бомбардировачи B-1B Lancer от военновъздушните сили на САЩ нанесоха днес удари по учебни цели на южнокорейска територия близо до границата със Северна Корея. Това съобщи южнокорейското армейско командване.\n\n\"Няколко самолета B-1B Lancer, придружени от изтребители F-22 Raptor, осъществиха маневри с учебно хвърляне на бомби, като демонстрираха възможностите и решимостта на съюзниците да отговорят твърдо на севернокорейските ракетни и ядрени провокации\", се казва в съобщението.\n\nЦелите на полигона в североизточната провинция Кануон са поразени успешно, добавя командването, според което в днешното учение са участвали и южнокорейски самолети F-15 KS и K F-16 S.\n\nБомбардировката бе част от мащабните съвместни маневри \"Виджилънт ейс\", организирани от Южна Корея и САЩ. За пръв път в историята в общите учения са включени изтребители от пето поколение.\n\nСъюзниците усъвършенстваха уменията, необходими за моментален ответен удар, подобриха възможностите си за взаимодействие и в мирно, и във военно време, изтъкват южнокорейските висши военни.\n\nПо-рано бе съобщено, че наземните учебни цели са представлявали макети на севернокорейски обекти, свързани с ракетно-ядрената програма на Пхенян.\n\nСъвместните южнокорейско-американски маневри \"Виджилънт ейс\", започнали в понеделник, ще продължат до петък.\n                    ", "date": "2017.12.06", "title": "САЩ и Южна Корея хвърлят бомби край границата с КНДР"}
{"url": "http://www.monitor.bg/a/view/10489-%D0%9E%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B0%D0%BB%D0%BA%D0%BE%D1%85%D0%BE%D0%BB%D0%B0-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B7%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Ограничен сух режим ще действа в Москва по време на Новогодишните празници, предаде Life.ru. Столичните власти въвеждат забрана за продажба на алкохол в парковите зони и местата на провеждане на масови мероприятия, уточнява агенцията.\n\n          Полицията вече е получила указания да предприема мерки за предотвратяване на всякакви опити за търговия със слабоалкохолни напитки, бира и безалкохолни напитки в стъклени бутилки в споменатите места. Пресата уточнява, че ветото няма да се разпространява върху ресторантите и кафенетата. В момента в Москва действа постановление, което забранява продажбата на алкохол в магазините в периода от 22 до 10 часа. Освен това руските власти въведоха минимална фиксирана цена на водката, както и тотална забрана на рекламата на алкохол в средствата за масова информация.\n\nПреди време бе лансирана идеята ветото за продажба на алкохол да важи не само през споменатия часови диапазон, но през почивните дни, припомня в. „Известия“. Ограничителната мярка е заложена в Стратегията за формиране на здравословен начин на живот на населението, като според авторите й тя ще даде добър резултат в борбата с пиянството в Русия. Министерството на здравеопазването ще решава заедно с другите ведомство как на практика да приложи новата забрана. В края на юни т.г. в борбата с алкохолизма решиха да се включат и производителите на бира, които предложиха силно ограничаване на продажбата на твърди напитки и вино, за сметка на бирата. Министерството на финансите обаче отхвърли идеята им. Месец по-рано от Центъра за разработка на националната алкохолна политика пък излязоха с инициативата да се забрани излъчването по телевизията на сцени, съдържащи употреба на алкохол, в периода от 6 до 23 часа.\n\n11 литра чист спирт - толкова годишно се пада на глава от населението в Русия на възраст над 15 години. По този показател жителите на страната се нареждат на 16 място, като отстъпват на държави, като Ирландия, Австрия, Франция и др.\n                    ", "date": "2017.12.06", "title": "Ограничават алкохола на руснаците за Нова година "}
{"url": "http://www.monitor.bg/a/view/48971-%D0%A2%D0%B0%D0%B9%D0%BC-%D0%BE%D0%B1%D1%8F%D0%B2%D0%B8-%D0%BB%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%A5%D0%BE%D1%80%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D1%81%D0%B0-%D0%BD%D0%B0%D1%80%D1%83%D1%88%D0%B8%D0%BB%D0%B8-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE/", "text": "\n                    Световният стожер в медиите сп. \"Тайм\" обяви личност на годината на 2017 г. - това са Хората, които са нарушили мълчанието.Става дума за движението срещу сексуалния тормоз #MeToo.\nСлед разкритията за Харви Уайнстийн и други мъже, милиони хора споделиха, че са били жертви на сексуален тормоз и изнасилване, отбелязва агенцията.\nНовината бе съобщена днес в предаването \"Днес\" на телевизия Ен Би Си, чийто дългогодишен водещ Мат Лауър неотдавна бе уволнен след обвинения в сексуален тормоз. Сред другите финалисти в престижната класация бяха президентът на САЩ Доналд Тръмп, китайският му колега Си Цзинпин и звездата на американския футбол Колин Каперник.\nСъобщавайки новината главният редактор на списанието Едуард Фелсентал заяви, че #MeToo е израз на \"най-бързо протичащата социална промяна от десетилетия, започнала с индивидуални прояви на смелост от стотици жени - а и няколко мъже\", решили да разкажат историите си, предаде Ройтерс.\n\n\n                    ", "date": "2017.12.06", "title": "\"Тайм\" обяви личност на годината: Хората, които са нарушили мълчанието"}
{"url": "http://www.monitor.bg/a/view/1908-%D0%A1%D0%BA%D0%BE%D0%BF%D0%B8%D0%B5-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D1%81-%D0%95%D0%A1-%D0%B8-%D0%9D%D0%90%D0%A2%D0%9E/", "text": "\n                    Интеграцията на Македония в НАТО е на върха на приоритетите на правителството, заяви министърът на отбраната на Македония Радмила Шекеринска пред Ралф Брауксипе, парламентарен секретар в германското федерално министрство на отбраната, съобщи МИА.\nШекеринска подчерта, че членството на Македония в НАТО ще покаже, че политиката на отворените врати е жива и дава резултати. Интеграцията на страните кандидатки в НАТО ще има за резултат мирни, сигурни и проспериращи Западни Балкани, заяви Шекеринска. Тя каза, че демокрацията, върховенството на закона, свободата на медиите и пълната прозрачност са стълбовете на модерните страни, добавяйки, че Македония е решена да направи тези ценности реалност за граждани\n\nТова става само ден след като премиерът Зоран Заев заяви в Брюксел, че Скопие заслужава препоръка за започване на преговори през първата половина на 2018 г.,\nЗаев заяви, че ще представи аргументи за позитивното развитие след продължителния и отлаган процес на интеграция на Македония в ЕС.\nПо време на двудневното работно посещение в Брюксел Заев ще се срещне с председателя на Европейската комисия Жан-Клод Юнкер, с върховния представител на ЕС по външната политика и сигурността Федерика Могерини, с еврокомисаря по разширяването Йоханес Хан и с председателя на Европейския парламент Антонио Таяни.\n                    ", "date": "2017.12.06", "title": "Скопие настоява за интеграция с ЕС и НАТО "}
{"url": "http://www.monitor.bg/a/view/9523-%D0%95%D0%9A-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B2%D0%B0%D0%BB%D1%83%D1%82%D0%B5%D0%BD-%D1%84%D0%BE%D0%BD%D0%B4/", "text": "\n                    Европейската комисия представи плановете си за реформиране на еврозоната, които включват създаването на Европейски валутен фонд до края на 2019 г. „Няма по-добре време за ремонт на покрива от слънчевото“, каза председателят на ЕК Жан-Клод Юнкер в изявление. Предложенията, които се може да влязат в сила до края на следващата година, следват програмната реч на Юнкер пред Европейския парламент от септември и ще послужат като основа за дискусия по време на предстоящата среща на върха на ЕС на 15 декември. „След години на криза е време да вземем европейското си бъдеще в ръце“, посочва още Юнкер. Предложените реформи от Комисията първоначално трябваше да бъдат европейският отговор на Брекзит, но впоследствие мащабът им беше ограничен заради противоположните позиции на някои държави членки. „Само Комисията може да представя концептуални предложения за еврозоната и съюза като цяло, въпреки че някои биха предпочели тя да не прави нищо“, заяви европейският комисар по икономическите въпроси Пиер Московиси. Списъкът на ЕК е сходен с предложенията на френския президент Еманюел Макрон за заздравяване на единната европейска валута, направени по-рано през годината. Сред някои от най-конкретните предложения за реформи е това за създаването на Европейски валутен фонд от вече съществуващия Европейски стабилизационен механизъм (ЕСМ), който в момента се занимава с гръцката спасителна програма.\n                    ", "date": "2017.12.06", "title": "ЕК предложи създаването на Европейски валутен фонд "}
{"url": "http://www.monitor.bg/a/view/16061-%D0%9F%D1%83%D1%82%D0%B8%D0%BD-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%BC%D0%B0%D0%BD%D0%B4%D0%B0%D1%82/", "text": "\n                     \n\nРуският президент Владимир Путин обяви днес, че ще се кандидатира за нов мандат на изборите догодина, предоха осведомителните агенции.\n\n\"Да, аз ще се кандидатирам за поста президент на Руската федерация\", каза той пред ветерани и работници от автомобилния завод ГАЗ. На митинг в завода в град Нижни Новгород той предрече, че \"Русия ще върви напред и в това движение напред никой и никога няма да я спре\". Путин отбеляза, че едва ли има по-добро място от Горковския автомобилен завод да обяви кандидатурата си и благодари на присъстващите за подкрепата.\n\nПрезидентските пълномощия на Владимир Путин изтичат на 7 май 2018 г. Ако победи на изборите, той ще бъде президент за още шест години, тоест до 2024 г.\n\nЗа пръв път той бе избран за президент на Русия през 2000 г. На 31 декември предходната година президентът Борис Елцин подаде остава и посочи Путин за и.д. президент. През 2004 г. Путин бе преизбран, след това - през 2008 г. - президент стана Дмитрий Медведев и Путин зае премиерския пост, а през 2012 г. Путин спечели нов президентски мандат и Медведев се върна на премиерския пост, припомня ТАСС.\n                    ", "date": "2017.12.06", "title": "Путин ще се кандидатира за нов президентски мандат"}
{"url": "http://www.monitor.bg/a/view/371-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF-%D0%B4%D0%BE%D0%B1%D1%80%D0%B0-%D0%BC%D0%B0%D0%B9%D0%BA%D0%B0-%D0%A1%D0%BD%D0%B8%D0%BC%D0%BA%D0%B8/", "text": "\n                    Иванка Тръмп обожава да си играе с 6-годишната Арабела, 4-годишния Джоузеф и малкия Теодор. От 25 октомври 2009 г. Иванка е омъжена за бизнесмена Джеръд Кушнер (род. 1981)], с когото тя се запознава година преди сватбата. Той е син на мултимилионера и един от лидерите на еврейската общност в Ню Йорк Чарлз Кушнер. Джеръд Кушнер завършва с отличие университет, на 25-годишна възраст става собственик на вестника New York Observer, проявява се като талантлив редактор и на 30 години вече е медиен магнат. \n\n\n                    ", "date": "2017.12.06", "title": "Иванка Тръмп - добра майка (Снимки)"}
{"url": "http://www.monitor.bg/a/view/29722-%D0%98%D0%B7%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D1%81%D1%8A%D0%B4-%D0%9D%D0%B8%D0%BA%D0%BE%D0%BB%D0%B0%D0%B9-%D0%B8-%D0%94%D0%B5%D1%8F%D0%BD-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80/", "text": "\n                    Окръжната прокуратура в Русе внесе в съда обвинителния акт срещу непълнолетните Николай В. и Деян Цв. за грабеж, придружен с убийство. Престъплението, извършено на 14 март т.г., потресе със своята жестокост. В крайна уличка на русенското село Николово бе открит трупът на 60-годишния таксиметров шофьор от Русе Валери Спиридонов.\n\nСъщия ден, след като употребили амфетамини, екстази и марихуана в съчетание с уиски, ром и бира, двамата младежи решили да извършат грабеж. Снабдили се с два ножа и тиксо, за да сломят съпротивата на жертвата, наели таксито на Валери в Русе и поръчали да бъдат откарани в Николово. На почти безлюдна улица заплашили водача да им даде оборота, който бил едва 60 лева. Шофьорът се съпротивлявал и тогава му били нанесени над 10 удара с нож.\n\nДвете момчета бяха задържани часове след престъплението и оставени за постоянно в ареста. Предстои да се насрочи дата за първото заседание по делото.\n                    ", "date": "2017.12.06", "title": "Изправят на съд Николай и Деян,  обвинени в убийството на таксиметров шофьор"}
{"url": "http://www.monitor.bg/a/view/7963-%D0%A1%D0%B2%D0%B0%D0%BB%D0%B8%D1%85%D0%B0-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%90%D1%85%D0%BC%D0%B5%D0%B4-%D0%9C%D1%83%D1%81%D0%B0-%D1%81%D0%BB%D0%B5%D0%B4-3-%D0%B3-%D0%B0%D1%80%D0%B5%D1%81%D1%82/", "text": "\n                    Доведеният от ареста в местния затвор Ахмед Муса Ахмед, обвиняем за проповядване на радикален ислям, бе освободен след 3- годишен престой зад решетките, след като пазарджишкият Окръжен съд промени мярката му от „ задържане под стража“ на парична гаранция от 7500 лв. Когато съдебните охранители свалиха белезниците на подсъдимия по ислямското дело, се чуха одобрителни възгласи от неговите сподвижници от ромския квартал“Изток“, които присъстваха в залата.  Първото, което направи Ахмед след свалянето на белезниците, бе да прегърне майка си. След като съдията по делото Кристина Пунтева направи проверка дали гаранцията е внесена, тя разпореди проповедникът да бъде незабавно освободен, като копие от определението на Окръжния съд ще бъде изпратено до началника на Затвора в Пазарджик. Извън залата пък съкварталци чакаха излизането на Муса на свобода и го документираха с видеокамера. Вече над три години Ахмед Муса бе в ареста на пазарджишкия затвор заради обвинението срещу него и още 13 подсъдими. Съдът в Пазарджик на поредното заседание трябва да изгледа видеофайлове, на които са заснети срещи на обвиняемите с различни мъже.\n                    ", "date": "2017.12.06", "title": "Свалиха белезниците на Ахмед Муса след 3 г. арест"}
{"url": "http://www.monitor.bg/a/view/80785-%D0%9D%D0%90%D0%9F-%D1%89%D0%B5-%D0%BF%D0%BB%D0%B0%D1%89%D0%B0-%D0%B1%D0%BB%D0%B8%D0%B7%D0%BE-3-%D0%BC%D0%BB%D0%BD%D0%BB%D0%B2-%D0%BD%D0%B0-%D1%84%D0%B8%D1%80%D0%BC%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B0-%D1%81%D0%B4%D0%B5%D0%BB%D0%BA%D0%B0/", "text": "\n                    Националната агенция по приходите ще трябва да плати на пазарджишка фирма 2 928 000 лева, както и лихвата върху тях в размер на 884 586,22 лева. Това постанови Административният съд в Пазарджик. Внушителната сума е обезщетение за имотна сделка, за която се твърди, че е провалена заради неправомерно наложен ревизионен акт на дружеството жалбоподател \"Ай инвест\" ЕООД. Историята започва през май 2013 г., когато фирмата купува триетажна туристическа база край Ракитово в местността „Тупавиците“ и отделно - поземлен парцел с площ 6000 дка. Продавачът е \"Атрейд\" АД, а двата имота са в пакет за обща цена от 5 700 000 лева без ДДС. В нотариалния акт е записано, че парите са преведени преди изповядването на сделката. Двете фирми подписват и споразумение да си поделят разходите за реконструкция на сградата, като купувачът се ангажира да плати за това 128 513 лева до 31 декември 2013 г.Същевременно \"Ай инвест\" сключва и предварителен договор за продажба на имотите на трета фирма - \"Кънтри ауто\" ООД, срещу 8 140 000 лева. В контракта обаче е поет ангажимент - да се завършат строителните работи до 1 юли 2014 г. Новият купувач се задължава да плати до 10 декември същата година 30% от цената на сделката, а останалото - до 10 юли 2014-а, само при условие че дотогава бъдат представени и доказателства за липса на тежести и ипотеки. Това са фактите по исковата молба на пазарджишката фирма, представена на административните магистрати, които се произнесоха преди дни с решение. Всъщност, спорът с данъчната агенция започва, след като от \"Ай инвест\" декларират първата сделка с искане да им бъде възстановен ДДС в размер на 1 140 000 лева. Агенцията назначава ревизия и макар във връчената заповед да е предвидено тя да продължи до 19 септември 2013 г., се проточва до 18 февруари 2014-а. Закъснението дава основание на \"Кънтри ауто\" да се откаже да купува, след като в уговорения срок не получава документи за липса на тежести и ипотеки.  Заради така създалата се ситуация собственикът на \"Ай инвест\"  обжалва най-напред ревизионния акт и печели делото пред Върховния административен съд, който отменя акта. Следва нова жалба по Закона за отговорността на държавата и общините за нанесените вреди. От фирмата“Ай инвест“ представят документи, от които се вижда, че на дружеството е трябвало да бъдат върнати 1 140 000 лева, както и че в споразумението с \"Атрейд\" е уговорено окончателно изплащане на сумата по сделката едва след връщане на данъка. Забавянето отлага погасяването на ипотеки върху имотите и проваля втората продажба. По този начин \"Ай инвест\" не успява да спечели от сделката 2 928 000 лева, каквато е и главницата на поисканото обезщетение. Ответникът НАП София, чрез процесуалния си представител оспорва исковата молба. Посочва, че причинените щети на дружеството не са в следствие на отменения ревизионен акт, а са в следствие на допълнително изработени писмени доказателства с цел получаване на допълнителни незаконни доходи. Твърди, че няма непозволено увреждане. Счита, че отмяната на ревизионния акт не може да бъде източник на вреди под формата на пропуснати ползи – издаването на акта не пречи на сключването на окончателен договор за покупко-продажба. Решението на пазарджишките административни магистрати подлежи на касационно обжалване пред Върховния административен съд в 14-дневен срок.\n\n \n                    ", "date": "2017.12.06", "title": "НАП ще плаща близо 3 млн.лв. на фирма за провалена сделка"}
{"url": "http://www.monitor.bg/a/view/57019-%D0%A3%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%91%D0%9D%D0%91-%D0%9B%D0%B5%D0%B2%D1%8A%D1%82-%D0%B8-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%B8/", "text": "\n                    Българският лев и банките са стабилни. Това се отнася и до валутния борд. Банковият сектор е в много добро състояние, кредитната активност се увеличава. Ще запазим курса на лева до влизането ни в еврозоната. Това коментира пред bTV управителят на Българската народна банка (БНБ) Димитър Радев днес, 6 декември - професионалният празник и на банкерите.Гуверньорът на централната банка уточни, че в България еврото може да бъде прието не по-рано от две години след предприемането на първата стъпка в тази посока - присъединяването към механизма ERMII, но тя още не е направена.„Както процесът, така иДостатъчно е да погледнете докладите на международните кредитни агенции, които бяха разпространени в края на миналата седмица. Те ясно посочват като основен фактор за бъдещото повишаване на кредитния рейтинг на страната е присъединяването на нашата валута към валутния механизъм”, каза Радев.Управителят на БНБ смята, че влизането на страната в еврозоната ще има положително влияние на икономиката.Според него технически България е напълно готова за членство в еврозоната, но първата стъпка е националната валута да се присъедини към механизма ERM II, а след това и самата държава.„Хората могат да са абсолютно спокойни за парите си”, заяви управителят на БНБ. \"Всички показатели на банките са на добро равнище, печалбата на сектора за втора поредна година доближава исторически най-високите равнища. Свидетели сме на това кактака че имаме много позитивни фактори и не случайно две международни агенции взимат решения за повишаване на кредитния рейтинг, не на база на някакви субективни съображения, а на база на реални факти”, коментира той.Управителят на централната банка е на мнение, че ако икономиката работи добре и хората ще живеят по-добре. “А тя определено работи по-добре, това се вижда от всички индикатори. Друг е въпросът, че има в някои случаи забавяне във времето между това, което виждаме като макроикономически показатели, и това, което хората усещат пряко по своя джоб или по начина на живот, който водят”, убеден е Радев.На въпрос за търговията с криптовалутите (вкл. биткойн), интересът към които напоследък граничи с истерия, гуверньорът е категоричен, че това не са валути, а стоки, превърнати в обект на спекулация, които някои инвеститори използват и като средство за разплащане. Той напомни, че тази тема не трябва да се смесва с темата за дигиталните пари, които вероятно един ден централните банки ще емитират.“Това не е факт, но централните банки проучват внимателно този въпрос. Тези дигитални пари ще бъдат истински пари, само че в дигитална форма. Следователно, когато говорим заа не за валута. Ето защо централните банки не регулират и биткойн, и подобните конструкции”, заяви Радев.Управителят на БНБ смята, че Стоян Мавродиев отговаря на всички критерии за шеф на държавната Българска банка за развитие (ББР) тъй като покривал всички изисквания по закон, а в БНБ нямали друга възможност освен да подкрепят предложението му за поста.Той уточни, че правителството е основен акционер в банката и като такъв има право да задава цели на финансовата институция и да назначава управителите й. По думите на Радев ББР трябва да подпомага важни за държавата проекти.По случая с източените милиони от сметката на Мартин Петров гуверньорът обяви, че БНБ проверява какво се е случило и съдейства на разследването.\n\n\n                    ", "date": "2017.12.06", "title": "Управителят на БНБ: Левът и банките са стабилни"}
{"url": "http://www.monitor.bg/a/view/17392-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BA%D0%B0%D0%BD%D1%82%D0%B0%D1%80%D0%B8%D1%82%D0%B5-%D0%B7%D0%B0-%D1%80%D0%B8%D0%B1%D0%B0-%D0%BF%D1%80%D0%B5%D0%B4%D0%B8-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    Кантарите за риба в 211 магазина вече са проверени от инспекторите на Държавната агенция за метрологичен и технически надзор (ДАМТН), преди големия християнски празник Никулден, съобщиха от ведомството.\n\nПроверките са обхванали борси и пазари, специализирани магазини, щандове за продажба в супермаркети или изнесени пред магазините, както и временно разкрити обекти за продажба на риба в цялата страна. Общо са проверени 256 везни, като основно е следено дали уредите са технически изправни, дали се използват по предназначение, както и дали имат нужните знаци и маркировки.\n\nИнспекторите на агенцията са констатирали 28 кантара, които не отговаряли на изискванията на Закона за измерванията. 25 от тях са били без валидни знаци от извършена проверка на средствата за измерване в употреба, което не гарантира, че те измерват в границите на нормираната максимално допустима грешка. При другите три е установено, че не са разрешени за търговска дейност. Несъответстващите везни са спрени от употреба.\n\nЗа установените нарушения ДАМТН е предприела мерки за съставянето и връчването на актове за установяване на административни нарушения на неизрядните търговците на обща стойност от около 5400 лв., допълниха от държавната агенция.\n                    ", "date": "2017.12.06", "title": "Проверяват кантарите за риба преди Никулден"}
{"url": "http://www.monitor.bg/a/view/20096-17-%D0%BA%D0%B8%D0%BB%D0%B0-%D0%B7%D0%BB%D0%B0%D1%82%D0%BE-%D0%B8%D0%B7%D0%B7%D0%B5%D1%85%D0%B0-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD%D0%B8-%D0%B2-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE/", "text": "\n                    Общо 17 килограма незаконни златни накити бяха иззети от полицията в Пловдив от два магазина в „Столипиново”. Бижутата от благородния метал били внесени най-вероятно от Турция и на тях липсвал задължителният български държавен печат.\n\nАкцията е била съвместна на „Икономическа полиция” с колегите им от Шесто районно, което се намира в „Столипиново” и се е провела преди две седмици, но едва сега бива огласена от полицията. Тогава са били претърсени два златарски магазина и два частни адреса на ул. “Възход”. В единия от търговските обекти, стопанисван от 38-годишният Сашо Янков с прякор Майския, разследващите открили 4800 грама накити от жълт метал, без да са маркирани с български държавен печат.\n\nОще 11250 грама бижута и банкноти в различна валута с левова равностойност 60000 лева били иззети от обитавани от мъжа две прилежащи жилища. Други 950 грама недекларирани златни накити са конфискувани от търговското помещение на жена на същата възраст.\n\nПо случаите са образувани две досъдебни производства в сектор “Икономическа полиция”. Работата по документирането им продължава под наблюдението на Районна прокуратура – Пловдив. След претеглянето му от специалисти в ТДНАП, предстои общото количество от 17 килограма иззето злато да бъде окаратено и да се изчисли стойността му. \n                    ", "date": "2017.12.06", "title": "17 кила злато иззеха от магазини в „Столипиново”"}
{"url": "http://www.monitor.bg/a/view/64597-%D0%9F%D0%BE%D0%B4%D0%BF%D0%B8%D1%81%D0%B2%D0%B0%D0%BC%D0%B5-%D1%81%D1%8A%D1%81-%D0%A1%D1%8A%D1%80%D0%B1%D0%B8%D1%8F-%D0%B7%D0%B0-%D0%B5%D0%B2%D1%82%D0%B8%D0%BD%D0%B8%D1%8F-%D1%80%D0%BE%D1%83%D0%BC%D0%B8%D0%BD%D0%B3/", "text": "\n                    Правителството одобри проекта на Меморандум за разбирателство между министерството на транспорта, информационните технологии и съобщенията на България и министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги. Това става ясно от решенията на МС, публикувани вчера.\n\nЦелта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави.\n\nСърбия е втората държава от Западните Балкани, с която сключваме подобно споразумение. Преди по-малко от месец България подписахме с Македония за намаляване цените на роуминга.\n\nОтпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.\n                    ", "date": "2017.12.06", "title": "Подписваме със Сърбия за евтиния роуминг"}
{"url": "http://www.monitor.bg/a/view/31884-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%BF%D0%BE%D0%B3%D0%BD%D0%B0%D1%85%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    Данъчните погнаха търговците на едро на риба, рибни магазини и ресторанти в София по Никулден, съобщиха от Националната агенция за приходите (НАП). Инспекторите следят за наличие на касови апарати, издаване на касови бележки и реално отчитане на оборотите. Ако някой търговец бъде хванат, че не дава бележки на клиентите си, то обектът му може да бъде запечатан за срок до един месец, предупреждават от агенцията.В проверяващите екипи има и публични изпълнители. При необходимос те извършват принудително изземане на средствата от касите на фирми и търговски обекти с публични задължения, които не са погасени доброволно в срок. Мерките са насочени към повече от 35 обекта, търгуващи с риба на територията на София, като до момента при извършените проверки в обекти за търговия на едро не са открити нередности.Точнопреди година данъчните в столицата са извършили над 30 проверки, като в резултат на тях са съставени 11 акта. Най-често констатираните пропуски са неиздаване на фискални бонове и разлика между отчетените във фискалното устройство средства и наличните в касата.От НАП допълват, че проверките ще продължат и до края на декември. Около студентския празник данъчните служители ще проверяват за укрити обороти и нарушения в най-големите хотели, ресторанти и дискотеки в Боровец и Банско и на територията на областите София, Перник, Кюстендил и Благоевград. Инспекторите на териториална дирекция София ще следят и за валидни трудови договори и осигуряване на реални заплати на работещите в обектите.През коледните и новогодишните празници инспекторите също ще бъдат нащрек. Ще се засича и анализира информацията, която дистанционно се подава към приходното ведомство от фискалните устройства. В случаите на несъответствия ще се извършват допълнителни проверки, а при съмнения за умишлено укриване на обороти и ревизии на юридически и физически лица.\n\n\n                    ", "date": "2017.12.06", "title": "Данъчните погнаха търговците по Никулден "}
{"url": "http://www.monitor.bg/a/view/917-%D0%9D%D0%B0%D0%B4-500-%D0%BC%D0%BB%D0%BD-%D0%BB%D0%B2-%D0%B2%D0%BB%D0%B5%D0%B7%D0%BB%D0%B8-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D1%85%D0%B0%D0%B7%D0%BD%D0%B0/", "text": "Столичани платили близо 20 млн. лв. повече данъци \n                    Приходите на Столичната община от януари до края на октомври са 529,4 млн. лв. Това съобщи за „Монитор“ зам.-кметът по финанси Дончо Барбалов. В сравнение със същия период на миналата година парите в общинската каса нарастват с 29,8 млн. лв. До октомври столичани са платили данъци за 258 млн. лв., което е с 19,8 млн. лв повече от 2016 г.Барбалов съобщи, че постъпленията от данъка върху превозните средства са 77,6 млн. лв., където също се отбелязва ръст. Още при предишното отчитане на приходите през лятото Барбалов обясни повишаването с по-добрата събираемост при данъка за моторните превозни средства. Тя пък се дължала на затягането на контрола и въвеждането на изискването за минаване на технически преглед само след платен налог. Барбалов обясни, че за подобряването на събираемостта роля играе и законодателната промяна от миналата година, която пресече възможността при натрупани дългове да се погасяват първо новите задължения и да се изчаква старите да изтекат по давност. Борчовете вече се плащат по реда на тяхното възникване, припомни зам.-кметът. При таксата от придобиване по възмезден начин приходите са 55 млн. лв. от началото на годината до края на октомври. За десетте месеца на годината от такса смет общината е събрала 164,4 млн. лв.Тук нямаме голяма разлика в събираемостта в сравнение със същия период миналата година, отбеляза зам.-кметът по финанси. До края на годината е срокът до който собствениците неползващи целогодишно имота си, могат да подадат искане за намаляване на налога за боклука за съответното жилище или парцел. За технически услуги, в които влизат и строителните разрешителни, софиянци са платили 16,9 млн. лв. данъци, което е повече с 3,4 млн. лв.От „Московска“ 33 припомниха, че столичани могат да получават информация за дължимите данъци по електронен път, като за целта се подава заявление.Барбалов отчете като положителни и резултатите на ДКЦ-тата в столицата за деветмесечието на годината. За 2018 г. кметството е предвидило 15 млн. лв. за дофинансиране на общинското здравеопазване. Целият бюджет на общината за догодина ще бъде над 1 млрд. лв. След като бъде представен пред общинските съветници, финансовият документ, ще бъде публикуван и за обществено обсъждане. \n\n\n                    ", "date": "2017.12.06", "title": "Над 500 млн. лв. влезли  в софийската хазна "}
{"url": "http://www.monitor.bg/a/view/54481-%D0%A7%D0%B5%D1%81%D1%82%D0%B8%D1%82-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    Православната църква и над 200 000 българи почитат днес празника на свети Николай Чудотворец.Животът на родения през трети век св. Николай може да се опише в помощ на изпадналите в беда и нужда. Затова се смята, че след Божията майка, той е пръв застъпник за хората. Празнува се като професионален празник на банкери, рибари и моряци. В деня на св. Николай Чудотворец, с богата програма от концерти, изложби и спортни събития, Бургас чества своя празник.С традиционно литийно шествие и хвърлянето на венци и цветя в морето ще се почете паметта на загиналите моряци и рибари. Жителите и гостите на града ще могат да се включат и в най-дългото никулденско хоро, което ще се извие по цялата главна улица. Празнични концерти ще има на 5 открити сцени.\n                    ", "date": "2017.12.06", "title": "Честит Никулден!"}
{"url": "http://www.monitor.bg/a/view/1910-%D0%97%D0%B0%D1%80%D0%B3%D0%B0%D0%BD%D0%B0-%D0%BF%D0%BE-15-%D0%BB%D0%B5%D0%B2%D0%B0-%D0%B7%D0%B0-%D0%BA%D0%B8%D0%BB%D0%BE-%D0%B6%D0%B8%D0%B2%D0%B8%D1%8F%D1%82-%D1%88%D0%B0%D1%80%D0%B0%D0%BD-%D0%B2%D1%8A%D1%80%D0%B2%D0%B8-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0/", "text": "Инспектори дебнат за произход и съхранение покрай празниците\n                    От 15 лв. за паламуд и заргана до 2 лв. за замразена цаца вървят цените на рибата за Никулден. Традиционният шаран държи цена от 5 до 7 лв.Няма завишение на цените на рибата в Русе заради Никулден, показа проверка на „Монитор” по търговските обекти. Шаран от рибовъдно стопанство струва около 5 – 5,50 лв. за килограм.Традиционно сред купувачите на българска риба са румънските търговци. Месец преди Никулден те дадоха заявка за 1 тон риба от цеха за преработка на риба и рибни продукти в русенското село Ряхово. Търговията с клиентите от северната ни съседка тук е от години, а повишеното търсене сега е заради празника, който е един от най-почитаните в Румъния.Пенсионерите например често почитат празника със скумрия, която в хипермаркети може да се намери на промоция за 3 лв. килото.На сергиите във Видин могат да се купят бял амур, щука, як балък. Цената на традиционната дунавска риба е сравнително скъпа за джоба на обикновения потребител. Липсата на сом на пазара се компенсира с други видове. Живият шаран се търгува от 4,49 до 6,50 лв. за килограм, толостолобът по 3 - 3,50 лв. Най-евтина е таранката – 1,20 лв. килото.Огромен 20-килограмов толостолоб примамва клиенти и продавачът е сигурен, че ще се намери мющерия за рибата.Ден преди празника Никулден пазаруващите във Варна рядко посягаха към традиционния за празничната трапеза шаран, жалват се търговци. Пресният улов е 5 лева килограма, живата риба е 6 лв., а дивият шаран - 7 лв., установи проверка на „Монитор“. Повечето от хората,които си купуват риба за никулденската трапеза, споделят, че предпочитат прясна морска риба, при която обаче няма голям избор. Пресният паламуд е на цена от 14 лв., а замразеният от миналия сезон паламуд - 10 лв. Обяснението на търговците е, че уловът е слаб и затова за празника се предлагат малки количества прясна черноморска риба. В това отношение търговците удържаха на думата си и както бяха обещали преди седмица, не повишават празнично цените. Предлаганият пресен сафрид е дребен (граца) и върви по 6 лв. килото, а по 8 лева е охладен едър средиземноморски сафрид. На щандовете има и малко заргана на 15 лева, колкото е и цената на писията.Бургазлии ще празнуват Никулден без прясна морска риба. Тези, които държат на пресния улов, ще трябва да се задоволят с шаран или таранка. След невиждания паламуден бум през миналата есен тази година мрежите на рибарите са празни. Морските вълци в рибарското селище Ченгене Скеле не помнят такава катастрофа. Тази година текат засилени проверки за предстоящия Никулден - през 2016 г. бракувахме 250 кг риба с неясен произход. Това каза д-р Татяна Николова, началник-отдел в дирекция „Контрол на храните“ към БАБХ. Рибата и рибните продукти трябва да се продават от регламентирани обекти и да се спазват условията за съхранение на рибата“, коментира тя и поясни, че се проверява и дали рибата има съответните документи, с които се гарантира нейният произход и годност за консумация.\n\n\n                    ", "date": "2017.12.06", "title": "Заргана по 15 лева за кило, живият шаран върви наполовина"}
{"url": "http://www.monitor.bg/a/view/27162-%D0%92-%D0%A1%D0%BE%D1%84%D0%B8%D1%8F-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BF%D1%80%D0%BE%D1%82%D0%B8%D0%B2-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5/", "text": "\n                    В София се извършва обработка на опасни участъци против заледяване. Използват се специални смеси против заледяване на опасни и стръмни участъци в няколко района на града, съобщиха от Столична община.\n\nИнформацията за обстановката в столицата е към 6.00 часа. През нощта екипи на фирмите, ангажирани с почистването на снега, са извършили обработки със смеси против заледяване на опасни и стръмни участъци в районите \"Кремиковци\", \"Панчарево\", \"Витоша\" и \"Слатина\".\nОбработени са участъци на Южната дъга и са опесъчени пътищата в природен парк Витоша. Градският транспорт се движи нормално.\n                    ", "date": "2017.12.06", "title": "В София обработват против заледяване"}
{"url": "http://www.monitor.bg/a/view/38914-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D0%B2%D0%B8%D0%BA%D0%B0%D1%85%D0%B0-%D0%A6%D0%B0%D1%86%D0%B0%D1%80%D0%BE%D0%B2-%D0%B8-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%94%D0%90%D0%9D%D0%A1-%D0%B8-%D0%94%D0%90%D0%A2%D0%9E-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B8%D1%8F%D1%82%D0%B0/", "text": "\n                    \n\n\n\n\n\n\n\n\n                    ", "date": "2017.12.06", "title": "Депутатите извикаха Цацаров и шефовете на ДАНС и ДАТО заради подслушванията"}
{"url": "http://www.monitor.bg/a/view/75666-%D0%A1%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%91%D1%83%D0%BB%D0%B3%D0%B0%D1%80%D1%82%D0%B0%D0%B1%D0%B0%D0%BA-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D0%A1%D0%9D%D0%98%D0%9C%D0%9A%D0%98/", "text": "   Христо Иванов и Иво Прокопиев са изменници, които играят срещу страната, обявиха хората пред парламента  Пинокио се скри зад полицейския кордон, Галя Прокопиева дори не излезе\n                    \n\n\n                    ", "date": "2017.12.06", "title": "„Булгартабак“ на бунт срещу олигархията (СНИМКИ) (ОБНОВЕНА)"}
{"url": "http://www.monitor.bg/a/view/66804-%D0%9C%D0%A1-%D0%B4%D0%B0%D0%B2%D0%B0-940-%D1%85%D0%B8%D0%BB%D0%BB%D0%B2-%D0%BD%D0%B0-%D0%97%D0%BE%D0%B3%D1%80%D0%B0%D1%84%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                     Вие поискахте 230 хил. лв., ние сме отпуснали 940 хил.лв. на Зографския манастир. Това заяви премиерът Бойко Борисов в началото на заседанието на Министерския съвет. Финансовият министър Владислав Горанов заяви, че средствата са за довършителни ремонтни работи и изграждане на комуникациите в южното крило на манастира \"Свети Великомъченик Георги - Зограф\" в Атон, Гърция.  Допълнителните пари са от преструктуриране на разходите на бюджета за тази година.За благодарност игумена на манастира връчи на Борисов икона. \"Надявам се с тези пари светата обител да стане хубава и добра\", каза министър-председателят.\n\n\n                    ", "date": "2017.12.06", "title": "МС дава 940 хил.лв. на Зографския манастир"}
{"url": "http://www.monitor.bg/a/view/29855-%D0%A0%D0%B0%D0%B4%D0%B5%D0%B2-%D1%81%D0%B5-%D0%BA%D0%B0%D1%87%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F-%D0%A0%D0%B0%D1%84%D0%B0%D0%BB/", "text": "\n                    Президентът Румен Радев се подготвя за полета на изтребителя Рафал на прочутото военно летище край Сен-Дизие в Североизточна Франция, съобщи Канал 3.Очаква се полета да бъде извършен след около час.\"Рафал“ е многоцелеви изтребител от последното поколение на френския самолетостроителен концерн \"Дасо\". Това ще бъде първи полет на Радев на \"Рафал\", а  поканата за авиоизпълнението дошла лично от президента Макрон.\"Носталгично се чувствам.\" Това каза президентът Румен Радев след края на полета с военния самолен \"Рафал\" във базата на френските военновъздушни сили \"Сен Дизие\". Радев е на тридневно посещение във Франция и в последния ден от визитата си се качи на изтребителя \"Рафал\"„За мен това е сериозен подарък от президента Макрон. Той ми го предложи. На такова предложение няма как да се откаже”, призна президентът за полета с двуместния военен учебен самолет. След полета Радев изглеждаше много доволен и надълго похвали качествата на самолета.\"Невероятен самолет, много мощен, невероятно маневрен, интеграция на всички сензори\". Разказа, че имало напрегнати моменти, \"когато се бихме с другия самолет\", но резултатът бил неутрален. Той управлявал през по-голямата част от полета, но отбеляза, че \"Франция разполага с невероятни летци\".На въпрос дали и \"Рафал\" би могъл да се включи в офертите за купуването на нови самолети, той каза, че е \"нормално да се включи и този самолет\". Но уточни, че въпреки че като способности е невероятен, \"важна е цената на придобиване, както и цената на поддръжката\". Радев обясни, че не са говорили с президента Еманюел Макрон по този въпрос. Радев е професионален военен летец и бе шеф на ВВС у нас. Събитието се предаваше на живо в личния фейсбук на президента.\n                    ", "date": "2017.12.06", "title": "Радев се качи на изтребител \"Рафал\""}
{"url": "http://www.monitor.bg/a/view/85117-%D0%9D%D1%8F%D0%BC%D0%B0-%D0%BC%D0%B0%D1%81%D0%BE%D0%B2%D0%BE-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D1%82%D0%BE%D0%B2%D0%B0-%D1%81%D0%B0-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%82%D0%B8%D1%87%D0%BD%D0%B8-%D0%BA%D0%B0%D1%80%D1%82%D0%B8%D0%BD%D0%B8/", "text": "\n                    Няма масово подслушване на политици, магистрати и журналисти. Това стана ясно от думите на главния прокурор Сотир Цацаров от парламентарната трибуна. Той бе извикан в НС, заедно с шефовете на ДАНС и ДАТО – Димитър Георгиев и Цветан Китов, заради доклада за 2016-та на Бюрото за контрол над СРС-та. Той взе думата заради изказването преди това на шефа на бюрото Бойко Рашков, който заяви, че има много нарушения при прилагането на СРС-та, не вижда смисъл от нов орган за борба с корупцията. Накрая дори намекна, че службите – ДАНС и ДАТО крият информация дали са подслушвани политици. Спомена за 8 случая , в които отговорите на съответните органи- заявители не отговаряли на истината. Един от тях било за бивш политик и един за магистрат, който проверяван за връзки с политик от „тази зала”. \n\n„Масово подслушване на журналисти? Не. Масово подслушване на политици и магистрати? Не.”, обясни Цацаров. Той определи като „дълбоко неверни” твърденията, че 10 % от всички СРС-та касаят именно политици, магистрати или пък журналисти. Цацаров обясни и защо е най-голям броя на разрешенията за СРС  в спецсъда. Отговорът – именно той издава разрешения за подслушване на организирани престъпни групи, а една такава е минимум от трима души. Нямало СРС-та специално за телефонни измами, защото те също действат като ОПГ. Цацров определи като спекулации, че колегите му от ДАНС и ДАТО нарушават закона. Относно твърденията за неприложени 8000 СРС-та, които са били разрешени, Цацаров обясни, че на практика много от тях нямало как да се приложат. И даде пример – даде е разрешение за подслушване на 5 телефонни номера, но конкретното лице вече не използва 3 от тях.\n\n„Пред вас бе описана една апокалиптична картина за нарушения, а колегите от ДАНС и ДАТО мълчат. Бюрото е единствената институция, която тълкува правилно закона и се бори срещу нашите „безобразия”, заяви Цацаров. По думите му тази апокалиптична картина за масово подслушване в страната, не отговаря на истината. „При евтин пиар ми е много трудно да не реагирам”, зави още Цацаров. Той опроверга Рашков, като заяви, че има отговор на всяко едно писмо или сигнал от бюрото и припомни, че бюрото може да наблюдава процедурата по прилагане на СРС-та. В ръцете на законодателя и НС било и да решението дали да се позволи всички материали от СРС-та да се предоставят на съда, а не само заявителите –каквито да държавните органи, да подбират материалите. Именно такава идея зашити по-рано самия Рашков. Главният прокурор отрече да има двойни стандарти спрямо Владимира Янева и нейн заместник, за каквото намекна Рашков. Според Рашков тя извършила около 30-40 нарушения и била наказана за едно от тях. Нейн заместник пък бил със 110 нарушения , но нямало реакция от институциите. В отговор Цацаров обасни, че предишният шеф на СГС Калоян Топалов е пратил доклад в прокуратурата, образувано е досъдебно производство, но наблюдаващият прокурор и досега се бори да се снабди с всички документи. Те по думите му „упорито” не се предоставят от СГС, което пък поставяло въпроса доколко констатациите в този доклад отговарят на истината или са само бомба хвърлена в обществото. „За наше съжаление, поне 80% от това, което се чу в залата, имаше политическа окраска. Това, което трябваше да има юридическа окраска, при цялото ми уважение към колегите,бе лишено от доста юридическа окраска“, коментира той. „Оказа се, че институциите тънат в мълчание, на няколко пъти бяха отправени упреци за мълчание и към мен“, посочи Цацаров и допълни, че няма сигнал  на бюрото, който да не е получило отговор под формата на прокурорско постановление. След него и шефът на ДАНС Димитър Георгиев потвърди, че няма масово подслушване на политици,а никакво на журналисти. Всички забележки на бюрото, ръководено от Рашков пък били приложени. Същото заяви  и шефът на ДАТО Цветан Китов, който обясни, че прилагат СРС-та спрямо закона. Междувременно Рашков отново намекна, че бюрото трябва да се запознава с материалите и основанията за искането за СРС-та, защото това не било ясно написано в закона. По думите му органът бил свидетел и на безобразни актове на съда.\n\nВ крайна сметка докладът на Бюрото за контрол над СРС-та бе приет с гласовете на 182 от народните представители, а само 3 бяха против. Един от тях бе и Даниел Кирилов от ГЕРБ. Той обясни, че един обективен доклад е използван по груб политически начин и за манипулация на общественото мнение. По думите му Рашков изказвал лично мнение, а не на колективния орган. „Този случай е брилянтен пример за политическа злоупотреба”, каза Кирилов. По време на дебатите Крилов обясни,че Рашков заслужава още един мандат. След края на гласуването обаче даде да се разбере, че при следваща процедура по избор на нови членове на бюрото, знае какво да пита. Опозицията и соцлидерът Корнелия Нинова пък видяха в това опит за сплашване и предупреждения за политическо уволнение. \n\nСамият доклад посочва, че през 2016-та са били подслушвани около 2800 лица, като най-много са исканията за СРС-та заради ОПГ, който са с 1000 повече, следвани от  тези за наркотици, акцизни стоки, кражба и измами. Най-много разрешения за СРС-та иска МВР, следвани от прокуратурата и ДАНС. \n                    ", "date": "2017.12.06", "title": "Няма масово подслушване на политици, това са апокалиптични картини"}
{"url": "http://www.monitor.bg/a/view/78433-%D0%91%D0%BE%D1%80%D0%B8%D1%81%D0%BB%D0%B0%D0%B2-%D0%A1%D0%B0%D1%80%D0%B0%D1%84%D0%BE%D0%B2-%D0%BE%D0%B3%D0%BB%D0%B0%D0%B2%D0%B8-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D1%81%D0%BB%D0%B5%D0%B4%D1%81%D1%82%D0%B2%D0%B8%D0%B5/", "text": "\n                    След създаването на бъдещия национален антикорупционен орган, който се предвижда по силата на новия антикорупционен закон, приет на първо четене от парламента, на Националната следствена служба (НСлС) трябва да се възложи разследването на делата за корупция. Това заяви новият директор на Националното следствие  Борислав Сарафов по време на изслушването му от прокурорската колегия на Висшия съдебен съвет в отговор на въпрос на Камарата на следователите в България.\nЗаместникът на главния прокурор Сотир Цацаров – Борислав Сарафов, бе избран с пълно мнозинство от прокуроската колегия на Висшия съдебен съвет за ръководител на Националната следствена служба. Постът бе овакантен от Евгени Диков, който стана член на съвета. Сарафов, който досега беше зам.-главен прокурор, ще продължи да бъде замесник на Сотир Цацаров, тъй като по закон шефът на НСлС е зам.-главен прокурор по разследванията.\nПобедителят бе определен единодушно с 11 гласа \"за\" без нито един \"против\" или \"въздържал се\". Сарафов бе предложен за шеф на НСлС от Цацаров, Диков, Пламен Цветанов, Пламен Найденов и Даниела Машева. \nСред основните цели, които новият директор на следствието ще преследва, са повишаване на натовареността на следователите в цялата страна. След избора главният прокурор поздрави Сарафов с думите: „От 8 необходими гласа, вие получихте подкрепата на всички на тази маса. Това доверие задължава. Желая ви успех, сили и разбира се – здрави нерви“.\n                    ", "date": "2017.12.06", "title": "Новият шеф на следствието: Трябва  да разследваме и корупционните дела "}
{"url": "http://www.monitor.bg/a/view/47473-%D0%9C%D0%B5%D0%B4%D0%B8%D0%B8-%D0%BD%D0%B0-%D1%81%D0%B8%D0%BD%D1%8C%D0%BE-%D0%B3%D0%BE%D1%80%D0%B8%D0%B2%D0%BE/", "text": "Громи държавата през вестник „Сега“ и държанката си „Прас Прес“\n                    Когато през октомври 1998 г. газовия посредник купува половината от дружеството “Малък вестник” ООД, става ясно едно – време е парите, натрупани на гърба на потребителите на синьо гориво у нас, да започнат да работят в полза на собственика си. И да захранват малката, но креслива медийна войска, с която Дончев ще се сдобие през годините. А за благодарност войните му, въоръжени с моливи и писалки, ще бранят като истински матросовци на амбразурата интересите на ментора си. Дори когато те са в откровен ущърб на държавата и гражданите й.Началото на медийния апетит на газовия барон идва с влизането му във вестник „Сега“. Първоначално Дончев купуваполовината дялове в дружеството “Малък вестник” ООД, което издава всекидневника “Сега” от двамата социолози Кънчо Сойчев и Андрей Райчев. Двамата основни играчи в групата фирми около социологическата агенция ББСС - “Галъп интернешънъл” основават вестника година по-рано. Първоначално се пробват да осъществят пробив на вестникарския пазар с “Малък вестник”. Джобният размер на изданието не се харесва на българина, свикнал да чува шумоленето на страниците и да разлиства чаршафи. След провала на вестничето се появява „Сега“. После форматът става като на другите, тръгва и списание със същото име, което не успява да се наложи. Стойчев и Райчев вече притежават и по-голямата част от дяловете на дружеството, което издава месечното списание “Жената днес”.Деловите отношения между двамата социолози и президента на “Овергаз” Сашо Дончев не започват с покупката на половината от “Сега”. Рекламната агенция “Шампионите - Young & Rubicam”, в която Стойчев и Райчев имат участие, обслужва рекламния бюджет на газовата компания още отпреди близо година и половина, посочват от „Капитал“. Когато продажбата на „Сега“ се официализира, Дончев вече получава възможността да се представя и като издател. Като такъв той с охота се прави на независим и громи неудобните си политици, гузно премълчавайки собствените си и тези на менторите си далавери. Вестник „Сега“ и компанията му „Овергаз“ пък се превръщат в люпилня за кадри, които по-късно през годините ще работят вярно за олигарха.Газов романтик – така нарича бившия си шеф Сашо Дончев дългогодишната му пиарка Нери Терзиева. Газов романтик или газов барон – Дончев уцели десетката, когато взе на работа популярната и обичана телевизионна говорителка. Трябваше му лице назаем и го получи. Преди да започне да лъска публичния образ на новия си работодател, в продължение на пет години Нери Терзиева беше прессекретар на експрезидента Петър Стоянов. „Той се провали, защото излезе от образа, който тя му беше създала”, смята конкурентът му за втория мандат Богомил Бонев, но допълва: „Всъщност силно се съмнявам, че тя не е знаела какво се кани да прави любимото й PR творение”. По същия начин стоят нещата и с Дончев, заради който в някакъв етап на Нери Терзиева й се наложи да поеме и критиките срещу него, докато той се цупеше и тропаше с краче като сърдито дете, че държавата е лоша мащеха и не го обича. А през цялото време ставаше въпрос единствено за пресечени далавери. Но Нери Терзиева трябваше да заеме страната на работодателя си и се справи мъжки с тази задача, изправяйки се като щит пред него. Тя беше и тази, която държеше връзката с журналистите – в затворени фейсбук групи и открито – лице в лице, докато той избирателно се явяваше пред медии, които не могат да го изненадат с неудобни въпроси. Набрала опит с Петър Стоянов, Нери Терзиева се раздаде и за Сашо Дончев, който се превърна в още по-любимо нейно творение. Но когато Дончев тръгна на открита война с президента през 2009 г. в отчаян опит да запази келепира, който смучеше от тръбата с гад, нищо вече не бе в състояние да му помогне. Въпреки това Терзиева изкара 13 (фатални или не) години край Дончев. Напусна го, за да се захване с нов проект – телевизия BIT. Формално телевизията се водеше независима, но съвсем видимо обслужваше интересите на олигархичната задруга - Василев, Прокопиев и Дончев и партийното им отроче „Да(й), България“Започва кариерата си в Телевизионен център - Пловдив и после се издига в йерархията до поста директор на Ефир 2. Година след това е уволнена. Именно бившата тв водеща е свръзката между различните медии и НПО-та, обслужващи и градящи фабриката за фалшиви новини, манипулираща общественото мнение в полза на „Да(й), България“ и олигарсите, стоящи зад партията. Освен че от 2015 г. е в ръководството на телевизия BIT, подслонила де-що има журналисти, обслужващи интересите на играчите на задкулисието, като се започне с любимите интервюиращи на банкера беглец Цветан Василев – Сашо Диков и Люба Кулезич,Терзиева е и във фондация „Сорос център за културни политики“. Там си прави компания с преподавателката по медийно право в СУ Нели Огнянова, която е част от екипа на проекта на соросоида от първи ранг Иван Кръстев и Иво Прокопиев „КТБ файлс”.Активна роля Терзиева играе и при пускането в обращение на най-новия медиен продукт на съпътстващата „Да(й), България“ фабрика за фалшиви новини – карикатурния орган „Прас прес“. Целият лъжлив сценарий по превръщането на „Прас прес“ в активен борец уж за свобода всъщност е спуснат през газовите тръби на Сашо-Дончевото „Овергаз“ и е превърнат в медийна кампания от гласа на дружеството, жилещо вече две десетилетия българите с надути сметки за синьо гориво – Нери Терзиева. Самата Терзиева е в продължение на 13 години говорител на „Овергаз“, където акостира след петгодишен престой на „Дондуков“ 2 като пресаташе на тогавашния син президент Петър Стоянов, сред спонсорите на чиято кампания за държавен глава е и Дончев. Бившата тв говорителка напуска формално „Овергаз“ през 2015 г., за да оглави друг проект, също представящ се за независим, но откровено обслужващ интересите на олигарсите Василев, Прокопиев и Дончев и партийното им отроче „Да(й), България“ - телевизия BIT.Септември 2017 г. На вестникарска стойка в голям хипермаркет наред със сериозната преса се забелязва купчина с някаква шарена брошура. Хората подминават, не я забелязват изобщо. Брошурите са досущ като рекламните оферти на хипермаркета, но не толкова лъскави. Каталозите се разграбват, но не и вестничето. Създателите на въпросната „карикатура на карикатурата” тръбят навред, че са репресирани, цензурирани и прочие. Истината е, че сатиричната диплянка не се търси. Творчеството на тримата, нарекли себе си „невъзпитани карикатуристи”, остава недооценено, колкото и да им се иска да се правят на „шарлита”. Аналогията с френския сатиричен седмичник „Шарли Ебдо” (на френски: Charlie Hebdo) е дори неприлична. Нашенците нямат нищо общо с тамошната редакция и с продукта, който произвежда. Те правят нещо, на което сами си се кефят. Шарен стенвестник за лична употреба.Няколко месеца по-рано, когато PR кампанията на шаренията е в разгара си, един от карикатуристите събира вдъхновение на протест, маскиран под благовидното наименование „граждански марш”. Това всъщност е поредният хепънинг, организиран от задкулисния кръг „Агнешки главички“, пробващ отчаяно да овладее Темида, а оттам и държавата.Няма много „цивилни”, желаещи да маршируват, но пък редовните заподозрени са там. Не минава протестен митинг без главата на „Зеления октопод“ Тома Белев, с чиито проекти той и ортаците му точат еврофондовете в момента и поради това са обект на проверка от страна на МОСВ. За „тройката на разсъмване” Асен Генов, Николай Стайков и Антоанета Цонева да не говорим. Кой ще си спомня за тях, ако не „маат гащи” на площада и не демонстрират активна гражданска позиция? Телевизиите вече са ги изчерпали като събеседници и избягват да ги канят, защото не могат да оправдаят присъствието им в студиото. Не са нито кой знае какви оратори, нито пък представляват другиго освен себе си. Досущ като „невъзпитаното” стенвестниче, формацията „Да(й), България”, която приюти само една Кака Цонка от изброените, постоя на тезгяха, но не се намери кой да я пожелае. Изритани от избирателите с шут на последния парламентарен вот, лицата от партията на задкулисието вече са донякъде употребени. Затова са им нужни „шарлитата“, които, макар и на служба при олигарсите, поне не са компрометирани. Газовият барон Сашо Дончев, който се опитва да се представя зад граница като издател на „независима медия“, в България е скандално известен с това, че натрупа над милиард от надуване на сметките за синьо гориво на гражданите и със скандалните си мераци да дупчи Житницата на страната ни Добруджа за газ. Новата му цел обаче не е случайна – дончев е на път да фалира, тъй като е на път напълно да се раздели с ролята си на доставчик на синьо гориво у нас, откъдето изкарваше солидни суми.Дончев вече веднъж преживя колапс за над милиард преди три години, когато първият кабинет „Борисов” му резна кранчето, прекратявайки паразитната му роля на посредник между „Газпром” и „Булгаргаз”. Данните в Търговския регистър показват, че с изхвърлянето му от тази позиция „Овергаз” е претърпял загуби за милиард – сума, с която реално дотогава е жилил хазната, а с това и всички данъкоплатци. През 2012 г. приходите на „Овергаз инк” са надхвърляли 1 млрд. лева, а през 2013-а – годината след промените, „Овергаз инк” декларира десетократно по-ниски обороти в размер на малко над 185 млн. лв.Преди точно две години десетки хиляди домакинства бяха на косъм да останат без отопление навръх Нова година след като стана ясно, че фирмата на Дончев не може да изпълнява договорните си задължения с тях, тъй като „Газпром експорт” спира доставките си за компанията на олигарха заради неизпълнени ангажименти. Само спешната намеса на кабинета и поемането на доставките за потребителите от държавата в лицето на „Булгаргаз” предотвратиха задаващата се криза. Тогава премиерът Бойко Борисов не скри гнева си по адрес на „Овергаз” и показа документ с нулеви заявки за синьо гориво от компанията, като не изключи варианта да е бил в ход именно конспиративен сценарий за изкарване на недоволни хора на улицата.За да спре всякакви опити за разследване на аферите му, газовият барон използва малотиражния си вестник „Сега“ за щит, зад който да се скрие от възмездието на Темида. Точно заради това, малко преди прокуратурата да обяви, че се проверява скандалното увеличение на цената на синьото гориво у нас, което Дончев издейства чрез пионката на Иван Костов в Комисията за енергийно и водно регулиране Иван Иванов, газовият барон се пробва да организира пуч срещу главния прокурор Сотир Цацаров и така да отърве кожата на умиращия си бизнес. Оказа се, че надуването на цената на синьото гориво е направено с едничката цел да покрие разходите на „Овергаз“ за плащане на санкция заради газовата криза, пред която изправи страната в края на 2015 г.Когато прокуратурата излезе със становище, че ще оспорва увеличението на природния газ обаче, Дончев пусна през машината си за медийни манипулации запис от среща с бизнесдами, на която клевети в натиск главния прокурор. Няколко проверки по-късно доказаха, че обвинител № 1 не е притискал скандалния бос, а точно обратното – Дончев е потърсил Сотир Цацаров в опит да си осигури съдебна индулгенция. Всички тези факти обаче липсват в писмото до Брюксел на шайката олигарси. Фактите обаче са лесно достъпни и най-вероятно няма да убегнат на еврочиновниците, които босовете се опитват да измамят с фалшивия си плач.\n\n\n                    ", "date": "2017.12.06", "title": "Медии на синьо гориво"}
{"url": "http://www.monitor.bg/a/view/21770-%D0%94%D0%90%D0%9D%D0%A1-%D0%9F%D0%B0%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B0-%D0%B7%D0%B0%D0%B2%D0%B8%D1%88%D0%B5%D0%BD%D0%B8/", "text": "\n                    Първичен доклад на ДАНС е показал, че най-вероятно парите за проектиране на оградата по границата с Турция са завишени. Това каза главният прокурор Сотир Цацаров на заседание на парламентарната правна комисия.\nПолучен е сигнал и от Елена Йончева, придружен с филмов материал за оградното съоръжение. Филмовият материал и сигналът веднага са препратени по компетентност на Специализираната прокуратура. \n„Предстои в рамките на седмица наблюдаващият прокурор от Специализираната прокуратура да вземе решение на основата на тези данни дали да образува наказателно производство\", заяви той. „Ако наблюдаващият прокурор вземе решение да образува наказателно производство при всички случаи ще бъде назначена експертиза. Тя трябва да даде заключение дали проектните стойности са неоснователни завишени\", обясни Сотир Цацаров.\n„Има преписка проверка през 2014 година по сигнал на Александър Ненков от ГЕРБ за нарушение при изграждане на заграждението в началния му етап. Сигналът е срещу Ангел Найденов, прието е, че няма нарушение и не е образувано досъдебно производство\", припомни той.\n„На 10 март 2017 година постъпва сигнал от Велизар Енчев. Същия месец е получена цялата проектна и конструктивна информация. На 7 юни 2017 година е получен междинният доклад от ДАНС. На 12 юни е получен сигнал от депутати от БСП, който е добавен към тази преписка\", посочи главният прокурор и уточни, че Специализираната прокуратура е изискала становище от областните управители и от фирмите- проектанти за това как са ценообразували.\n                    ", "date": "2017.12.06", "title": "ДАНС: Парите за проект на  оградата може да са завишени "}
{"url": "http://www.monitor.bg/a/view/58896-%D0%9C%D0%B5%D0%B4%D0%B8%D0%B8%D1%82%D0%B5-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%B0-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "\n                    Розовия октопод за фалшиви новини продължава гнусната си атака срещу мен ежедневно, без да ми даде думата, за да се защитя. Това заяви в своя позиция евродепутатът Николай Бареков. \nТой припомни, че от вчера шефът на октопода - „розовобузестият разградски олигарх\" Иво Прокопиев, е официално подсъдим от Специализирания наказателен съд за мащабни далавери с обществено имущество.\n„Неговите лични медии \"Капитал\" и \"Дневник\" използват за маша срещу мен обаче не кой да е, а дъщерята на шефката на премиерския кабинет и бивш вътрешен министър Румяна Бъчварова (Лора Филева). Ово е стандарт! Би възкликнал един от новите му авери от Белград“, посочи Бареков. Той припомни, че е разобличил медиите на Прокопиев като реална фабрика за фалшиви новини и публично омаскаряване на неудобни личности. „Сега търпя гнусната атака на рововобузестия октопод и неговите отровни пипала. Подсъдимият им бос е станал морален ментор на обществото. Същият е облагодетелстван от приватизацията за жълти стотинки, а сега се изживява за последна инстанция от „моралната полиция\" на талибаните край него“, обясни евродепутатът и допълни: „Едни и същи \"герои\" всекидневно сме замеряни с плюнки, лайна, обидни епитети, лъжи и клевети от сайтчетата, малотиражките и фейсбуците на същия подсъдим и неговите съдружници от олигархията“.\nБареков определи Прокопиев като страхлив мишок. „Той използва подставени лица като въпросната журналистка или неговите партийни клоуни като Христо Иванов от назначената партийка на олигархията „Дай, България\", за да атакува своите обществени противници. Жалко, но факт!“, коментира още той и допълни, че за разлика от Прокопиев самият той има стотици успешни лекции и митинги пред стотици хиляди българи и чужденци през последните 15-20 г. „Призовавам лицето Прокопиев да спре да се крие страхливо зад крехките рамене на дъщерите и жените (дори неговата собствена) и да се яви с мен на диспут, където и когато каже, на тема: „Фалшивите новини и грабежът от приватизацията!“, заяви Бареков и се закани, че ако Прокопиев отново се скрие, ще представи темата на конференция в Европейския парламент през февруари и дори ще поеме разноските по пътуването и престоя на медийния олигарх в Брюксел по време на конференцията. „Нека този самозван \"европейски\" бизнесмен приватизатор, издател и тежко подсъдим за кражби страхливец сам да чуе оценката за себе си във и от Европа. Господин Прокопиев, не се крийте позорно, а излезте от кабинката си за управление в главата на Розовия октопод! Парите ви миришат отровно, зловещо, но с тях не можете да си купите Истината за вас и вашите гнусни дела и слузести пипала“, посочи още в позицията си евродепутатът.\n                    ", "date": "2017.12.06", "title": "Медиите на Прокопиев са реалната  фабрика за фалшиви новини"}
{"url": "http://www.monitor.bg/a/view/76396-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%B2%D0%B0%D1%80%D0%B8%D0%B0%D0%BD%D1%82%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%A1%D0%B2-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9D%D0%B5%D0%B2%D1%81%D0%BA%D0%B8/", "text": "\n                    Министър – председателят Бойко Борисов е разпоредил на министрите да му представят варианти за ремонта на катедралния храм „Свети Александър Невски“, съобщиха от Министерския съвет.Това стана, след като по – рано по обяд в сряда той се срещна с Негово Светейшество Българският патриарх Неофит в Патриаршеския дом, за да обсъдят въпроса с нарежащия ремонт на патриаршеската катедрала „Св. Александър Невски”. Двустранната среща се състоя по покана на патриарх Неофит.Заради забавеният ремонт и реставрация на патриаршеската катедрала, и последвалото дело по жалба на двама граждани от сдружение „Будител”, които оспориха нейната собственост миналата година Светият синод отстрани епископ Тихон като председател на църковното настоятелство на храма. Той беше набеден, че е лобирал ца голяма германска фирма, която да направи ремонта.Катедралата „Свети Александър Невски“ не е ремонтирана от построяването си през 1924 година. Подкуполното му пространство е в окаяно състояние, при дъждове и топене на сняг течове унищожават стенописите.На заседанието си вчера кабинетът реши да отпусне 940 000 лева по бюджета на Министерския съвет за Дирекция „Вероизповедания”, за довършително-ремонтни дейности и ремонт на южното крило на манастира „Св. вмчк Георги – Зограф” на Света Гора, Атон.Средствата ще са достатъчни за цялостната реконструкция на крилото и са осигурени чрез преструктуриране на разходите и трансферите по централния бюджет за 2017 година, увериха от „Дондуков“ 1.    \n\n\n                    ", "date": "2017.12.06", "title": " Премиерът Борисов поиска варианти за ремонта на „Св. Александър Невски“"}
{"url": "http://www.monitor.bg/a/view/20789-%D0%92%D0%A1%D0%A1-%D1%81%D0%BF%D0%B0%D1%81%D1%8F%D0%B2%D0%B0-%D0%92%D0%9A%D0%A1-%D0%BE%D1%82-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2/", "text": "ДАНС пази още папки със скандални контракти\n                    Главният прокурор Сотир Цацаров поиска държавата да потърси механизъм за разваляне сделките от бандитската приватизация у нас, при която олигарсите натрупаха милиарди на гърба на държавата. Пред журналисти, след като бе изслушан от комисията по правни въпроси в парламента, обвинител №1 посочи, че като гражданин смята, че е редно депутатите да помислят за законодателна промяна в тази посока.„Какво ако отпадне давността за разследването на тези престъпления? Навремето, когато прокуратурата е имала тези права, тя е могла да предизвиква съответните граждански дела, с които да иска разваляне на сделките. Ако има законова промяна прокуратурата ще се организира и ще привлече лица, които все още могат да бъдат привлечени и то лица, които са изпълнявали някаква длъжност“, посочи още главният прокурор. Той допълни, че облагодетелствалите се от бандитската приватизация трябва да понесат своят отговорност, но дори и да бъдат осъдени, това няма да промени сделките и  „Вариант според мен е да се търси някакъв вариант, при който държавата да търси разваляне на тези сделки или държавата да търси пълно изпълнение по тези сделки. Иначе се постигат едни наказателно-правни последици, само че последиците в измененията на собствеността са се случили и остават“, каза Цацаров пред журналисти. По-рано пред депутатите Цацаров обясни, че от 2004-та до 2017 година около 700 преписки и проверки са били заведени в прокуратурата за приватизация.„За част от делата, които цитирах, изобщо не са образувани наказателни производства, просто е постановен отказ поради изтекла давност“, обясни още Цацаров. Пред депутатите той обясни още, че премиерът Бойко Борисов е поискал доклад от ДАНС за съмнителните приватизационни сделки. След като докладът пристигнал при Борисов, той поискал информацията да бъде разширена и изпратена на прокуратурата. И така докладът стига до прокуратурата с началната порция приватизационни досиета. Общият им брой е 28, като  Сред папките, предадени от ДАНС на държавното обвинение са били и тези за продажбата на „Софарма“ на олигарха Огян Донев и „Дамяница“, приватизирана от разградския бос Иво Прокопиев заедно с авера му Филип Харманджиев.„Това не са всички, това е първата порция приватизационни дела, които дойдоха. Всяка сделка е разгледана поотделно и очевидно се е стигнало до убеждението, че няма смисъл да бъдат изпращани повече, тъй като давността ги покрива“, допълни Цацаров като поясни, че наказателно производство за дружеството, свързано със соцлидерката Корнелия Нинова „Техноипекс“ не е образувано, тъй като няма данни за неизгоден договор или длъжностно престъпление, но и при това дело има изтекла давност.„На тема приватизация много неща се чуха и много неща се изговориха, дори и такива, които с един много менторски тон обясняваха историческата заслуга на приватизацията у нас. Приватизацията създаде може би основата за частната собственост и за пазарното стопанство. Но дяволът както винаги е в детайлите“, заяви още главният прокурор и допълни, че проблемът не е това, че са приватизирани дружества, а в това, че след продажбата им са  „Може да имате перфектен приватизационен договор - когато 3 г. по-късно бъде сключен анекс към него, с който задълженията на инвеститора за трудова заетост, за инвестиции отпаднат, както и клаузите, че държавата може да търси неустойка за неговото неизпълнение, това е проблемът. Вторият проблем в детайлите е измененията, които дадоха възможност за участие в работническо—мениджърски дружества, нямаш нито ден в предприятието, но влизаш в управителния съвет и на другия ден създаваш работническо-мениджърско дружество и приватизацията тръгва“, категоричен бе обвинител № 1.Пред правната комисия Цацаров направи и предложение за криминализиране на трафика с лекарства. „Ако в чл. 242 от НК към предмета на контрабанда се поставят \"Лекарства\" и \"лекарствени средства\" пренасянето им през граница ще бъде престъпление“, допълни главният прокурор.\n\n\n                    ", "date": "2017.12.06", "title": "Цацаров поиска разваляне на сделките от бандитската приватизация "}
{"url": "http://www.monitor.bg/a/view/6600-20-%D1%85%D0%B8%D0%BB-%D0%BA%D0%BE%D0%BB%D0%B8-%D1%81%D0%B5-%D0%B4%D0%B2%D0%B8%D0%B6%D0%B0%D1%82-%D1%81%D1%8A%D1%81-%D1%81%D0%B1%D1%8A%D1%80%D0%BA%D0%B0%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "Най-често в талоните им били записани грешни данни за горивото\n                    Близо 20 хил. автомобила у нас се движат със сбъркани при регистрацията документи. Най-често това са грешни данни за вида на използваното гориво. Ако автомобилът например е бензинов, в талона му е записан дизелов мотор, показа проверка на „Монитор”. Грешките са основно технически, допуснати при въвеждането от служителите на „Пътна полиция” през годините. Много хора обаче дори и не разбират за това, докато не бъдат подложени на по-щателна проверка на пътя. У нас процедурата е ясно разписана – при установяване на нередности по регистрацията автомобилът се откарва в най-близкото районно управление, където се запечатва.След това се назначава експертиза, която може да отнеме дори няколко месеца и едва когато се докаже, че всичко е наред, собственикът може да вземе обратно автомобила. В чужбина обаче нещата седят по съвсем друг начин. В съседна Гърция например такъв автомобил се конфискува моментално, тъй като властите там го разглеждат като краден и нелегален. За да си го получи човек обратно трябва да води дългогодишни дела. ”Съветваме хората, които видят такава нередност в талоните си, да отидат в „Пътна полиция” по местоживеене и където е регистриран автомобилът. Там служителите са инструктирани при такава допусната грешка да сторнират стария талон и да връчват безплатно нов на собственика”, обясниха от „Пътна полиция” за „Монитор”.Оттам потвърдиха, че е нормално да се допускат грешки, тъй като всеки ден в страната се регистрират хиляди коли. Бройката на тези със сгрешените данни пък постоянно намалявала, тъй като хората си подменяли талоните. Дори да не са го забелязали, при продажба или прехвърляне служителите откривали нередностите и подменяли свидетелствата за регистрация.На каналите на КАТ обаче често пристигали и недобросъвестни собственици, които се опитвали да регистрират крадени коли и така спокойно да ги изнесат в страна извън Европейския съюз. При последната реализация на „Икономическа полиция” в Пазарджик били открити големи количества документи менте, използвани при първоначална регистрация. Документите се използвали основно за сключване на застраховки, заплащане на дължими такси, подготовка на документи за регистрация и пререгистрация на МПС.Органите на реда паралелно с тях проверили и една автокъща в Пазарджик. В офисите били открити множество бланки на договори за покупко-продажба на МПС, внесени от страни от Европейския съюз, както и други съпътстващи регистрацията на автомобили документи. Също така полицаите се натъкнали на непопълнени бланки на френски регистрационни талони. Установено е наличието на фактури на хартия и в електронен вид, удостоверяващи фиктивна продажба на коли между фирми и частни лица. Комисар Бойко Рановски:Годишно 350 хил. автомобила сменят собственика си Годишно в България над 350 хиляди автомобила сменят собственика си. От 27-и декември 2017 г. продавачите на коли вече няма да бъдат длъжни да представят пред \"Пътната полиция\" договор за покупко-продажба. Тогава трябва да заработи връзката между полицията и нотариусите, съобщи началникът на \"Пътна полиция\" комисар Бойко Рановски. ”След 27-и декември купувачът на превозно средство, което е било регистрирано в България, както и купувачът - български гражданин, който е закупил превозно средство от Европа, в срок от един месец трябва да регистрира превозното средство”, каза Рановски.\"До момента в действащия закон нямаше срокове, в които превозното средство да бъде регистрирано. Изтече ли едномесечният срок, ако не е извършена пререгистрация на превозното средство, не е сменено свидетелството за регистрация, той подлежи на санкция през втория месец, а след изтичане на втория месец - автоматично, служебно ще му бъде прекратена регистрацията\", допълни още той. \n\n\n                    ", "date": "2017.12.06", "title": "20 хил. коли се движат  със сбъркани документи"}
{"url": "http://www.monitor.bg/a/view/71589-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%9B%D0%B8%D1%86%D0%B5-%D0%BD%D0%B0%D0%B7%D0%B0%D0%B5%D0%BC-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    Газов романтик – така нарича бившия си шеф Сашо Дончев дългогодишната му пиарка Нери Терзиева. Газов романтик или газов барон – Дончев уцели десетката, когато взе на работа популярната и обичана телевизионна говорителка. Трябваше му лице назаем и го получи.Преди да започне да лъска публичния образ на новия си работодател, в продължение на пет години Нери Терзиева беше прессекретар на експрезидента Петър Стоянов. „Той се провали, защото излезе от образа, който тя му беше създала”, смята конкурентът му за втория мандат Богомил Бонев, но допълва: „Всъщност силно се съмнявам, че тя не е знаела какво се кани да прави любимото й PR творение”. По същия начин стоят нещата и с Дончев, заради който в някакъв етап на Нери Терзиева й се наложи да поеме и критиките срещу него, докато той се цупеше и тропаше с краче като сърдито дете, че държавата е лоша мащеха и не го обича. А през цялото време ставаше въпрос единствено за пресечени далавери. Но Нери Терзиева трябваше да заеме страната на работодателя си и се справи мъжки с тази задача, изправяйки се като щит пред него. Тя беше и тази, която държеше връзката с журналистите – в затворени фейсбук групи и открито – лице в лице, докато той избирателно се явяваше пред медии, които не могат да го изненадат с неудобни въпроси.Набрала опит с Петър Стоянов, Нери Терзиева се раздаде и за Сашо Дончев, който се превърна в още по-любимо нейно творение. Но когато Дончев тръгна на открита война с президента през 2009 г. в отчаян опит да запази келепира, който смучеше от тръбата с гад, нищо вече не бе в състояние да му помогне. Въпреки това Терзиева изкара 13 (фатални или не) години край Дончев. Напусна го, за да се захване с нов проект – телевизия BIT. Формално телевизията се водеше независима, но съвсем видимо обслужваше интересите на олигархичната задруга - Василев, Прокопиев и Дончев и партийното им отроче „Да(й), България“Родена във Велинград, Терзиева не е живяла никога там. Семейството се премества в Асеновград. Баща й Хюсеин е от Ардино, има шестима братя и една сестра. Майка й Сафие е работила на конвейра в шивашко предприятие.Когато я приели да следва журналистика, била на седмото небе от щастие. Баща й я виждал в мечтите си като лекарка, но тя от малка искала да се занимава с журналистика. После идва телевизията – другата й голяма любов.Започва кариерата си в Телевизионен център - Пловдив и после се издига в йерархията до поста директор на Ефир 2. Година след това е уволнена. Днес някогашната топновинарка и създателка на новинарската емисия \"Днес\" признава, че самият Хачо Бояджиев я уволнил, защото поканила много външни журналисти в телевизията и ги толерирала с по-високи хонорари от тези на щатните служители на \"Сан Стефано\". \"В деня, в който ме уволниха, навършвах 20 години трудов стаж - припомня си тв легендата. - Бях се приготвила да черпя. Когато ми съобщиха, че съм уволнена, автоматично оставих бонбоните и напитките и си тръгнах. И до ден-днешен колегите ми вероятно не са разбрали за какво ги черпя.\"Именно бившата тв водеща е свръзката между различните медии и НПО-та, обслужващи и градящи фабриката за фалшиви новини, манипулираща общественото мнение в полза на „Да(й), България“ и олигарсите, стоящи зад партията. Освен че от 2015 г. е в ръководството на телевизия BIT, подслонила де-що има журналисти, обслужващи интересите на играчите на задкулисието, като се започне с любимите интервюиращи на банкера беглец Цветан Василев – Сашо Диков и Люба Кулезич,Терзиева е и във фондация „Сорос център за културни политики“. Там си прави компания с преподавателката по медийно право в СУ Нели Огнянова, която е част от екипа на проекта на соросоида от първи ранг Иван Кръстев и Иво Прокопиев „КТБ файлс”.В „КТБ файлс” е и Красен Станчев, който впрочем е отколешен авер и на Прокопиев, и на Дончев, като заедно с втория е и сред създателите на инициативата „Глобална България“. Фондация „Сорос център за културни политики“ всъщност не е единственото финансирано от милиардера спекулант сдружение у нас, с което Терзиева има досег. Известно време тя пребивава и в настоятелството на фондация „Отворено общество“.Активна роля Терзиева играе и при пускането в обращение на най-новия медиен продукт на съпътстващата „Да(й), България“ фабрика за фалшиви новини – карикатурния орган „Прас прес“. Целият лъжлив сценарий по превръщането на „Прас прес“ в активен борец уж за свобода всъщност е спуснат през газовите тръби на Сашо-Дончевото „Овергаз“ и е превърнат в медийна кампания от гласа на дружеството, жилещо вече две десетилетия българите с надути сметки за синьо гориво – Нери Терзиева. Самата Терзиева е в продължение на 13 години говорител на „Овергаз“, където акостира след петгодишен престой на „Дондуков“ 2 като пресаташе на тогавашния син президент Петър Стоянов, сред спонсорите на чиято кампания за държавен глава е и Дончев. Бившата тв говорителка напуска формално „Овергаз“ през 2015 г., за да оглави друг проект, също представящ се за независим, но откровено обслужващ интересите на олигарсите Василев, Прокопиев и Дончев и партийното им отроче „Да(й), България“ - телевизия BIT.Друго лице назаем, което Газовия барон използва в сценария „ЦУМ-гейт“ бе това на ултрадесния комсомолец Калин Манолов.Източникът на въпросния видеоклип, който се използва в последната компроматна атака на Сашо Дончев и ОПГ-то му, е крайно любопитен. Видеото е публикувано в Ютуб канала „Икономиката накратко“ на Калин Манолов, който е известен като ултрадесен защитник на либерализма, журналист в конкурентна на „Капитал“ медийна група. Манолов е шеф на Институт за свободен капитализъм „Атлас“, а също и на издателство „МаК” ООД, финансирано, както може да се предпологи, от Сашо Дончев.По примера на друг ултрадесен анализатор – Иван Кръстев, и Калин Манолов, преди да се осъзнае като горещ поклонник на идеите на Айн Ранд, е бил комсомолец. Не само това, ами и във Факултета по журналистика на СУ е бил комсомолски секретар, където най-важната му задача е била да оценява партийната закалка на бъдещите журналисти и съответно да дава оценка кои от тях са годни за сътрудничество с Държавна сигурност и на кои не може да се има доверие. Характеристики с неговия подпис се пазят в Комисията по досиетата.Сред журналистическия антураж на Газовия барон е и Люба Кулезич – журналистката, ангажирана да прави медиен лифтинг на Българския Мадоф – Цветан Василев. Със същата всеотдайност преди време тя направи интервю на Сашо Дончев, което би могло да послужи за образец в жанра, наречен „дръжка на микрофон“. В него на интервюирания се задават само и единствено удобни въпроси.“Правя се на Мунчо, за да казвам истината“ - това признание е на бъбривия журналист Сашо Диков. От спортната журналистика той скокна в анализите и коментарите, а заедно с колежката си Люба Кулезич са на състезателната писта в едно непрекъснато съревнование кой от двамата повече интервюта ще направи с банкера беглец Цветан Василев.Диков, който иначе е много устат, е абсолютно безкритичен към олигарси те от задругата. Нещо повече – той фамилиарно нарича Газовия барон „моя приятел“. Стара народна мъдрост гласи: „Покажи ми приятелите си, за да ти кажа какъв си“. \n\n\n                    ", "date": "2017.12.06", "title": "Сашо Дончев: Лице назаем (VI глава от книгата \"Газовия барон\")"}
