{"url": "https://www.monitor.bg:443/bg/a/view/git-naloji-globi-za-nad-3-mln-leva-za-3-meseca-179440", "text": "Наказателни постановления за 3 219 840 млн. лева са влезли в сила за неспазени условия на труд и други нарушения по Кодекса на труда. Това показват резултатите от контролната дейност на ГИТ за третото тримесечие на 2019 г. Данните на инспекцията сочат още, че за този период са извършени 10 426 проверки. От данните става ясно още, че няма проверка на инспекторите, която да не е установила нарушения. Най-много – 5722, са били проверките в малките предприятия с до 9 служители. А в дружествата с над 500 заети са извършени едва 166 проверки от инспекторите. Данните сочат още, че служителите на Главната инспекция по труда са констатирали общо 40 253 нарушения на трудовото законодателство и Закона за насърчаване на заетостта. Служителите са съставили 2644 акта за нарушение на трудовото законодателство, уточниха още от ГИТ. Основен приоритет за инспекторите е осъществяване на контрол за спазването на трудовото законодателство. Спазване на нормите, регламентиращи заплащането на труда, законосъобразното наемане на работната сила, работното време и почивките с акцент върху малки и средни предприятия, както и тези със сезонен характер на дейността, заявиха още от Главна инспекция по труда.", "date": "2019.10.30", "title": "ГИТ наложи глоби за над 3 млн. лева за 3 месеца"}
{"url": "https://www.monitor.bg:443/bg/a/view/uchenicite-v-klas-v-denja-sled-vota-179444", "text": "Учениците ще бъдат в класните стаи и ще залягат над уроците в деня след предстоящия в неделя втори тур от местните избори, установи проверка на „Монитор“. Директорите на школата, в които на балотажа ще бъдат поставени урни, масово са решили да не губят още един понеделник и са обявили за учебен 4 ноември. Така родителите ще се лишат от възможността за четири последователни дни почивка с децата си – есенната ваканция от 1-ви до 3-ти ноември и деня след вота, a учебният понеделник по всяка вероятност ще спомогне да няма спад в избирателната активност заради отсъствието на семействата. На първия тур 9 областни града избраха свой кмет и в тях училищата ще имат редовни часове. Сред 18-те, в които тази неделя ще се проведе балотаж, пък са София, Варна, Пловдив, Сливен и Русе. Според заповед на МОН, училищата на тяхната територия, в които няма изборни секции, ще провеждат нормално своите часове. В школата, в които ще се гласува пък директорите ще решат дали да се учи, или денят след вота да бъде неучебен, но присъствен и за децата да бъде организиран спортен празник, занимания по дейности по интереси, или посещения в музеи. В София избирателни секции има в 174 от всички 273 училища. Това означава, че в близо 1/3 от тях задължително ще се провеждат учебни занятия, а в останалите ръководството решава. „Директорите имат правомощието както да обявят деня след изборите за неучебен, но присъствен, така и да променят дневния режим. Те могат да започнат в 9 часа вместо в 7.30 часа и да имат редовни занятия“, обясни пред „Монитор“ шефката на образователния инспекторат в столицата Ваня Кастрева. На 28 октомври учениците от 51 СУ „Елисавета Багряна“ например са имали излет в планината, но следващия понеделник всички ще влязат в час, за да не изпускат учебен материал. „Имаме 18 секции, но с помощта на учителите и родителите ще успеем да ги пренаредим. Ще започнем в 9 часа, като часовете за първа смяна ще бъдат намалени“, обясни директорът на столичното школо Асен Александров. На училище ще бъдат и всички възпитаници на Професионалната гимназия по транспорт „Макгахан“. „Избирателните секции са само на първия етаж и имаме достатъчно класни стаи в по-горните етажи и ще учим“, каза директорът на гимназията Звезда Пеева. Във Втора английска езикова гимназия „Томас Джефърсън“ пък за част от децата понеделникът ще бъде неучебен, но присъствен. „Осмокласниците ще посетят Столична библиотека, но всичко от 9-ти до 12-ти клас ще имат редовни часове“, заяви директорът на школото Емилия Лазарова. 4 ноември ще бъде учебен ден и за училищата в община Варна. Във Велико Търново, където бе решено още тази неделя кой ще управлява следващите четири години малчуганите също ще имат занятия. В други населени места в областта обаче няма да се учи без значение дали училищата ще бъдат използвани като секции за балотаж или не. В Пловдив пък в класните стаи ще бъдат само децата, в чиито школа не се упражнява правото на вот. В останалите хлапетата ще бъдат изкарани на спортна площадка, на разходка до Альоша, или в някой музей.", "date": "2019.10.30", "title": "Учениците в клас в деня след вота"}
{"url": "https://www.monitor.bg:443/bg/a/view/bylgarija-se-zavryshta-na-evrovizija-179451", "text": "След едногодишен пропуск, България отново ще се включи в най-големия песенен конкурс на Стария континент - Евровизия. Новината бе съобщена официално и от Българската национална телевизия. Наш представител ще се бори за първото място в Евровизия още следващия месец май. След оспорвана надпревара между няколко нидерландски града, домакин на събитието ще бъде Ротердам. Тепърва предстои да бъдат обявени подробности около родното участие в конкурса. Вестта за завръщането ни пък бе прието радостно, както от българските меломани, така и от чуждестранни фенове на изпълнителите, които ни представяха в Евровизия през последните години. Заваляха и предложенията за това кой наш певец трябва да брани честта ни догодина, като най-често се срещат имената на Михаела Маринова, Крисия и Кристиан Костов, който завоюва рекордното второ място на страната ни през 2017 г.", "date": "2019.10.30", "title": "България се завръща на Евровизия"}
{"url": "https://www.monitor.bg:443/bg/a/view/pyrvijat-snjag-pak-shte-ni-iznenada-na-pytja-179449", "text": "До дни се чака първият сняг, тръбят синоптици. И както винаги, ще ни свари неподготвени. Отсега е ясно, че при първите снежинки по проходите ще има закъсали тирове с гуми галоши, а пътните инциденти ще скочат рязко. Причината си я знаем отдавна – неподготвени возила, необработени шосета и шофьори, които не знаят как да карат на мокър и заледен асфалт. Един колега малко нелепо се шегуваше преди години, че няма по- страшно от това да те срещне пернишки „Голф“ с 6-7-годишни галоши и водач на 6-7 крепки напитки. Да беше само пернишкият „Голф“, с мед да го намажеш. Доказва го статистиката - 20 000 тира потенциални убийци дебнат по пътищата на страната. Лошото в случая е, че освен нашенски калпазани смут на пътя всяват братята македонци и южните ни съседи. За тях грайферът на гумата е последната грижа. И накрая резултатът е познатият рефрен: „ТИР ме гони, ТИР ме гази!\" Страдат десетки невинни. Осакатени за цял живот или загубили живота си заради престъпното нехайство на други безотговорни люде. На пръв поглед няма логика да притежаваш возило, за което си броил поне 200 бона, а да не можеш да платиш 15 000 лева, за да му купиш прилични гуми. За съжаление у нас това е масова практика. Защото собствениците знаят, че подобно провинение се наказва в най-добрия случай със 150 лева акт за шофьора. Познавам поне 5-6 души, които пък си карат колите със зимните гуми и през лятото. Един - защото нямал пари за летни, друг – защото зимните и без това били в края на живота си и затова го мързяло да ги смени. Най-абсурдният аргумент чух от побелял като мен чичко, който обобщи: „Абе, едно време не знаехме какво е това зимна гума, пък карахме като Илия Чубриков на рали и в най-дълбок сняг.“ Ама после реотанът му загря и се сети, че си е купувал „видинки“ за ладата със зимен грайфер. Не ми се мисли как държат пътя гуми, търкаляни и лете, и зиме. А ако се наложи да се спре по-рязко, в най-добрия случай това ще е в бронята на друга кола или в мантинела край шосето. За разлика от България, където опитът зимните гуми да станат задължителни се провали, в Германия спират возилото от движение дори и да си със зимни гуми, но една от тях е различна марка от останалите. У нас не само че масово се кара с един комплект по 5-6 години, докато вдървеният от старост каучук се разпадне във всички посоки на пътя, ами и свалят гуми от един камион, за да \"обуят\" друг. В повечето случаи скъсаните от каране „сликове“ са напазарувани от „хотели“ за гуми. Където пък нито знаят годините им, нито навъртените километри. Проблемът с камионите - потенциални убийци на пътя, може да се реши само по един начин, както е във Франция - със спиране от движение, ако са причинили задръстване или друг инцидент заради галошите, с които са обути. Това трябва да важи в пълна степен и за останалите возила. Защото въведеното наскоро изискване през зимата те да се движат с поне 4-сантиметрови грайфери, без значение дали са летни, всесезонни или зимни, е врата в полето. Доказателството - не познавам нито един шофьор, глобен за износени гуми. Правилата в крайна сметка са, за да се спазват. В противен случай само ще броим катастрофите и жертвите на пътя.", "date": "2019.10.30", "title": " Първият сняг пак ще  ни изненада на пътя"}
{"url": "https://www.monitor.bg:443/bg/a/view/leonardo-del-vekio-e-naj-bogatijat-v-italija-179409", "text": "Бизнес-библията „Форбс“ обяви за богаташ №1 на Италия Леонардо дел Векио - собственика на най-голямата компания в света за производство на слънчеви и обикновени очила - „Луксотика“. Според сметките на американското списание той притежава 24,3 млрд. долара в пари, акции и имоти, които му отреждат 38-ма позиция в класацията на най-имотните хора на планетата. Интересното е, че Дел Векио грабва шампионската купа на паралиите из Апенините от „златния медалист“ до миналия март Джовани Фереро. Президентът на носещия фамилното му име международен холдинг за производство на шоколадово-лешниковия крем нутела, на шоколадови яйца с изненади и на още куп сладкиши се радва на 21,9 млрд. евро. „Бронзовият медал“ продължава пък да лъщи на гърдите на 85-годишния крал на модата Джорджо Армани, който е собственик на носещото името му ЕАД и притежава 11,2 млрд. долара. Със 7 млрд. долара лична пара стабилен на шеста позиция в италианската класация на богаташите е бившият премиер, лидер на партията „Форца Италия!“, евродепутат и акционер в медийни, строителни и други компании Силвио Берлускони. Преди него, на четвърто място с 10,3 млрд. евро, е Стефано Пасина – президент на най-големия световен холдинг за производство и търговия на здравословни и диетични продукти. Петата позиция е за жена – собственичката на фармацевтичната компания „Менарини“ Масимилиана Ландини Алеати, която притежава 8,1 млрд. долара. След Берлускони, на седма позиция с 6,9 млрд. долара, са братята Джорджо и Аугусто Перфети, които са производители на бонбони. После идва ред на още двама братя – Паоло и Джанфеличе Марио Рока, които леят стомана и имат 3,7 млрд. долара. На девето място е синът на основателя на автомобилната компания „Ферари“ Енцо Ферари – Пиеро Ферари, пригежаващ богатство от 3,4 млрд. долара. Десети е банкерът и приятел на Силвио Берлусони – Енио Дорис, чиито пари и имоти „Форб“ изчислява на 3,3 млрд. долара.", "date": "2019.10.30", "title": "Леонардо дел Векио е най-богатият в Италия "}
{"url": "https://www.monitor.bg:443/bg/a/view/s-35-500-t-sol-debnem-pyrvija-snjag-po-pytishtata-temata-179450", "text": "35 500 т сол са осигурени за обработка на настилките при влошаване на времето. В началото на октомври е извършена проверка във всички области за наличните материали.  Тя показа, че са налични и 51 263 т пясък и 3342 т химически препарати, нужни за зимна поддръжка на републиканските пътищата, съобщиха за „Монитор“ от Агенция „Пътна инфраструктура“ (АПИ). Пътноподдържащите фирми, ангажирани с поддържане на републиканската пътна мрежа, Те са обявили, че са в готовност да използват около 3000 машини. В периода 25-31 октомври АПИ, съвместно с областните дирекции на МВР извършват проверки на механизацията и количествата материали, складирани по опорните пунктове. От пътното ведомство уточниха, че за миналата зима изразходваните средства за зимно почистване и поддържане на републиканските пътища са 77 млн. лв. Според наредбата от 2012 г. зимното поддържане на републиканските пътища е разделено на четири нива. В ниво „А“ за зимно поддържане са пътищата с интензивност на движението над 4000 моторни превозни средства на денонощие, каквито са магистралите и първокласните пътища и направленията, свързващи съседни области. В ниво „Б“ са пътищата с движение между 2000 и 4000 автомобила на ден, във „В“ - между 500 и 2000 моторни превозни средства на ден и в последната „Г“, са най-слабо натоварените пътища с трафик по-малко от 500 возила на ден. За най-натоварените шосета, включени при снеговалеж, за ниво „А“ е 3 см, за ниво „Б“ - 5 см, за ниво „В“ - 7 см, за ниво „Г“ - 10 см. Максималният срок за провеждане на снегопочистването - от момента на спиране на снеговалежа или от момента на констатиране на заледяването на пътищата до постигане на изискванията, за ниво „А“ е 2 часа, за „Б“ - 3 часа, за „В“ - 5 часа, и „Г“ - 8 часа. След снегопочистването за ниво „А“ пътното платно трябва да е до асфалт - до черно, с изключение на участъците, в които е забранено използването на химически вещества, каквито са например вододайните зони. Разделението по нива не се отнася за случаите със сложна метеорологична обстановка - интензивни снеговалежи с големи снегонавявания, снежни бури със скорост на вятъра над 20 м/сек, както и при възникване на бедствено положение в съответния район. От половин до един тон луга на километър трябва да се ръси по пътищата в големите студове, предвиждат нормативите. За този химикал трябва да се използват от 80 до 150 грама на квадратен метър от пътя. и състоянието на настилката, а също и дали е пресен снеговалеж или вече пътят се е заледил. Обикновено се използва натриев двухлорид (сол) и магнезиев двухлорид (луга), която е отпадъчен продукт от производството на морска сол или калциев двухлорид. За солта количеството е от 20 до 75 на кв. м. Според експерти под минус 15°С нищо не помага при сняг и лед. Обикновено при започване на студовете дори без сняг на мостовете и виадуктите се прави предварителна обработка, предпазваща настилката от заледяване. Причината е, че съоръженията много бързо изстиват и дори сутрешната слана лесно замръзва и образува тънък лед, невидим за водачите.", "date": "2019.10.30", "title": "С 35 500 т сол дебнем първия сняг по пътищата (ТЕМАТА)"}
{"url": "https://www.monitor.bg:443/bg/a/view/otrova-panikiosa-london-179453", "text": "В центъра на Лондон има теч на неизвестно токсично вещество, съобщи Ройтерс. Един човек е хоспитализиран. Засега е известно, че не става въпрос за терористичен акт. Говорител на лондонската служба за спешна помощ уточни, че на мястото е била изпратена линейка с екип, обучен да борави с опасни материали. Течът е възникнал на Бръмптън-Роуд, където се намира най-известният универсален магазин „Хародс”. Полицията разследва детайлите около произшествието.", "date": "2019.10.30", "title": "Отрова паникьоса Лондон, един в болница "}
{"url": "https://www.monitor.bg:443/bg/a/view/veselka-ot-fermata-jertva-na-domashno-nasilie-179404", "text": "Най-младият участник във Фермата: Нов свят“ – 22-годишната Веселка Маринова от село Борима, е била жертва на физическо и психическо насилие от бившия си мъж и баща на първото й дете. Жената, която на тези крехка възраст вече е майка на три деца и изкарва хляба си като коняр, призна в предаването, че едва се е отървала от насилника, който я е тормозел в дома й. Сещу него все още е в сила ограничителната заповед, която органите на МВР са издали. Преследваше ме. Това не беше любов, а мания, че съм негова вещ!“, разказа брюнетката. Пред бизнесмена Митко Калайджиев, треньора Сами Хоссни, автомонтьора Краси Джунов и най-близката й приятелка в шоуто Красимира, Веселка обясни, че приятелството е в основата на успешната й втора връзка. От настоящия си партньор тя има две деца. „И обикаляте ли с конете из града като кралско семейство?“, подкачи я Сами. „Моят мъж обича да се фука и да минава през центъра, но след като ми убиха две кобилки и едно конче, вече ги държа далеч от селото“, призна Веселка, която се справя мъжки със суровия живот, който води извън предаването.", "date": "2019.10.30", "title": "Веселка от „Фермата“ жертва на домашно насилие "}
{"url": "https://www.monitor.bg:443/bg/a/view/kak-gotvjat-zodiite-179452", "text": "Няма да готвя по рецепта! Никой не може да ми казва какво да правя! Ще си сложа колкото мая искам, пък! Гъбите белят ли се, или не белят? Все тая. Поне имам хубави чинии... Чете рецепти в gotvach.bg. Гледа Джейми Оливър в YouTube. Накрая си маже филия с лютеница и си отрязва дебело парче салам. Прибирам се от работа и се къпя. Ако никой не е сготвил, си лягам. Още люти чушки. Още люти чушки. В тях е страстта! Забърши това там! Дай да го измия веднага! Изтупай покривката. Ау, това капка вода ли е на килима? Ще направя пиле с ориз Не, пълнени чушки с кайма Но пилето с ориз става лесно Обаче пък пълнените чушки са много вкусни. Прави си селфи с гъбите на Телеца (които още не са обелени), споделя го във Facebook и брои лайковете. Аз ще сготвя, к‘во се моткате всички! Взема нещата в свои ръце, докато наум псува, а с ръце ръси мерудия. Не харесва сготвеното от Стрелеца и започва да му дава акъл как е трябвало да нареже мерудията на по-ситно. 16 минути търси музиката, на която ще се получи най-вкусната паста. Налива си вино, докато готви. Забравя да готви. Маята не му е шупнала и вътрешно беснее! Обяснява на всички, че тази питка точно такава плоска е трябвало да стане. Сервира от пържолите с обелени гъби и настоява всички да са внимателни с чиниите, защото са му ценни. Чуди се Джейми Оливър дали е ял българска лютеница. Пил е две бири и отдавна спи. Ама, много добър готвач съм, ве! Хората плачат, когато ядат от моите ястия. Отваря трети пакет с кухненски гъби. Кухнята блести от чистота! Продължава да се чуди, докато в едната ръка държи пилето за трътката, a с другата премята чушките. Колежката не му е лайкнала селфито с гъбите. Блокира я! Вече не псува само наум. Взема мерудията и я наситнява. Знае, че никой няма да го направи по-добре от него. Слуша музика, хапва и е над нещата. Приключва третата бутилка вино и отплува.", "date": "2019.10.30", "title": "Как готвят зодиите?"}
{"url": "https://www.monitor.bg:443/bg/a/view/artistichnijat-svjat-se-sboguva-s-josif-shamli-snimki-179435", "text": "Вместо за поредна премиера, аплодисменти днес огласиха фоайето и подстъпите към Народния театър за последно сбогом с обичания актьор Йосиф Шамли. Носителят на 2 награди „Аскеер“ си отиде внезапно във вторник и потопи в скръб и потрес съсловието, което сякаш още не може да повярва, че той си е тръгнал, след като в събота и неделя е изиграл представленията си, без нищо да подсказва фаталния край. Стотици колеги, близки и ценители на изкуството минаха да сведат чела край затворения ковчег и да оставят цветя в знак на последна почит към Йосиф Шамли. Сред първите бяха – братята Захари и Явор Бахарови, Михаил Билалов-Джаро, Мариан Вълев-Куката, Пламен Манасиев, Деян Донков, Владо Пенев, който дойде с режисьорката Диана Добрева... Почти цялата трупа на Народния театър с директора Мариус Донкин бе тук – Владо Карамазов, Юлиан Вергов, Валентин Ганев, Стоян Алексиев, Валери Йорданов, Мария Каварджикова, Георги Мамалев, Вальо Танев, Марин Янев, Александра Василева, Параскева Джукелова, Ева Тепавичарова, Васил Драганов... Ана Пападопулу, Дарин Ангелов, Леарт Докле и повечето от останалите не можеха да сдържат сълзите си; Теди Духовникова и хореографката Мила Искренова също се разплакаха. Сред опечалените бяха още режисьорът Явор Гърдев, работил неведнъж с Шамли вкл. във филма „Дзифт“, Теди Москов и Мая Новоселска, драматургът Юрий Дачев, Христо Шопов, Мариан Бачев, Виктор Танев, Ваня Щерева, Стефка Янорова, Нона Йотова... Добър човек и прекрасен актьор, – това бе всеобщото мнение за отишлия си без време колега в плътната редица от желаещи да се простят с него. Тук бяха председателят на Съюза на артистите Христо Мутафчиев и дългогодишният шеф на Фондация „Академия Аскеер“ Милен Миланов. „Йосо беше от ония артисти, които придаваха смисъл на нашата професия без да вдигат шум около себе си, без да блестят външно. Той блестеше вътрешно – с талант, с дълбока духовност“, отбеляза Миланов. Непрежалима липса оставя Йосиф Шамли в сърцата на най-близките си: майка му – журналистката Искра Банкова, сестра му Мила, половинката му Полина, трите дъщери... „Няма живот за мен вече. Загубих детето си. Вчера моята обич и гордост си тръгна от нас. Йосе, маме, няма слънце и въздух за мен вече до края на дните ми. Йосенце, защо съдбата беше така жестока, рожбо ненагледна, златно мое талантливо момче?”, сподели мъката си във Фейсбук майката на актьора. „Сбогом, обич моя. Сърцето ми се къса...”, написа съпругата му Полина Костова. Йосиф Шамли много ще липсва със своето фино присъствие на сцената и на зрителите. 11 от спектаклите в афиша на Народния театър осиротяват без него и от трупата тепърва ще търсят достоен заместник, който да възроди ролите му...  ", "date": "2019.10.30", "title": "Артистичният свят се сбогува с Йосиф Шамли (СНИМКИ)"}
{"url": "https://www.monitor.bg:443/bg/a/view/ministyr-avramova-proveri-stroitelstvoto-na-pytja-vidin-botevgrad-179441", "text": "Министърът на регионалното развитие и благоустройството Петя Аврамова инспектира днес старта на работата в участъка от Видин до п. в. „Макреш“ край гр. Димово, който е част от проекта за модернизация на пътя Видин - Ботевград. В строителството на близо 30-километровата отсечка от Видин до п. в. „Макреш“ ще се инвестират 357,6 млн. лв. Трасето на пътя ще следва съществуващия обходен път на Видин, който ще бъде реконструиран и разширен - ще бъде с две ленти за движение в посока, зелена ивица и банкети. След това ще преминава по нов терен. Новият участък ще бъде с магистрален габарит - с две ленти за движение в посока, аварийна лента, разделителна ивица, водещи ивици и банкети. Отсечката Видин – п.в. „Макреш“ е първата от трасето Видин - Ружинци с обща дължина 54,3 км, по която стартира реално изпълнение. За другите два участъка – от п. в. „Макреш“ до с. Бела и от него до с. Ружинци, текат обществените поръчки за строителство и строителен надзор. Министърът провери и изграждането на пътя от Ботевград до Мездра в участъка от Мездра до с. Люти дол, който е 13,4 км. Стойността на договора с изпълнителя ДЗЗД МБ ЛОТ 2-2019 е близо 267 млн. лв.", "date": "2019.10.30", "title": "Министър Аврамова провери строителството на пътя Видин - Ботевград"}
{"url": "https://www.monitor.bg:443/bg/a/view/lozan-shikalkavi-v-efir-179438", "text": "Лозан Панов шикалкави в удобно интервю за bTV и се прави, че не помни какво чу от главния прокурор Сотир Цацаров за собствения му избор като председател на ВКС. Това стана по време на избора на нов главен прокурор, когато Панов критикува процедурата. Обвинител №1 напомни на всеослушание, че председателят на ВКС разчита на времето, защото – последните двама бяха самият Цацаров и председателят на ВАС Георги Колев, чийто мандат изтече през ноември 2017 г. \"После, по стечение на обстоятелствата, защото на Колев му изтече мандатът, останах само аз. Ще минат още два месеца, живот и здраве, и тъй като никой мандат не е вечен, от тази зала ще си изляза и аз. И тогава никой няма да знае какво точно се е случило тук вътре – и което е по-важно – в една друга сграда, не, в две други сгради. Аз го знам, няма да го кажа и ще ви кажа защо. Няма да го кажа не защото уважавам Лозан Панов. Няма да го кажа, защото уважавам ВКС, уважавам съда и уважавам неговия председател. Не този председател, длъжността председател на ВКС\", заяви Цацаров. Репортер на bTV обаче, се направи на неразбрал и промени казаното от Цацаров, задавайки на Панов следния въпрос: „По време на 10-часовото изслушване Сотир Цацаров каза, че всъщност тримата големи в съдебната власт се избират в други две сгради, а не във ВСС. Кои са тези две сгради?“. И получи отговор както му изнася на Панов. „Аз съм участвал в два избора и съм гласувал за два избора – първият е за председател на ВАС и вторият сега за главен прокурор. При избора за председател на ВАС съм гласувал за опонента, това беше съдия Соня Янкулова. Никой не ме е принуждавал да гласувам за някой друг и съм направил своя вот във ВСС. Вторият избор, в който участвах – изборът за главен прокурор, мога да свържа, понеже говорите за сграда, със сградата на президентството. Президентът на Република България инициира срещи с представители на съдебната власт, поредица от срещи, в една от които бях и аз. Целта на тези срещи беше да се изясни идеята какъв трябва да е главният прокурор. Това е другата сграда, която свързвам с избора на главен прокурор“, каза шефът на ВКС. Панов заявявайки, че имало сценаристи, на които дори даде висока оценка и изпълнители, на които даде „много ниска оценка“. Панов хич не е останал доволен, че 20 души от ВСС подкрепиха кандидатурата на Гешев – и от прокурорската, и от съдийската колегия, като за целта изкара виновни политиците. Верен на тезата си, че е напълно нормално шефът на ВКС да политиканства, Панов отново вкара в употреба любимите си изрази за застрашеното общество и тежките времена, които му предстоят. И по витиеват начин не отговори на въпроса дали споделя мнението, че измененията в закона по предложение на Христо Иванов като министър на правосъдието са причина да не е имало втори кандидат. „Една процедура дори и да не е добра, от хората, които я осъществяват, те могат да й вдъхнат живот. И обратното“, изломоти Панов. С което всъщност призна, че именно настоящият шеф на „Да, България“ е създал действащата процедура, пък сега като не му хареса кандидатът, излезе на улицата да протестира срещу нея.", "date": "2019.10.30", "title": "Лозан шикалкави в ефир "}
{"url": "https://www.monitor.bg:443/bg/a/view/borisov-i-radev-se-sreshtnaha-s-shefa-na-svobodna-evropa-179445", "text": "Премиерът Бойко Борисов се е срещнал с изпълнителния директор на „Свободна Европа“ Джейми Флай, съобщи самият той в страницата си във Фейсбук. „Обсъдихме актуалната политическа обстановка в страната. Разговаряхме за важността на професионалната и независимата журналистика“, посочи Борисов, като допълни,че се радвал, че медията е подновила дейността си в България, както и че присъствието й у нас било още един знак за доброто сътрудничество между България и САЩ във всички сфери. Коментарите под поста му обаче далеч не са еднозначни. Най-вероятно заради факта, че българската секция на „Свободна Европа“ реално бе окупирана от кадри на подсъдимия олигарх Иво Прокопиев. „Това за „професионалната и независима журналистика“ не се отнася за „Свободна Европа“, подновяването на която всички приветствахме. Уви, впоследствие доста се разочаровахме. Има какво да направят по въпроса“, коментира един от потребителите, като друг допълва: „Никак даже не са независими!!! Особено зависими са от Прокопиев и Цветан Василев! Даже не знам защо. Малко ли им плащат от медията, или си са зависими от любов към горните??? “ По-късно вечерта и от прессекратериата на президента обявиха, че държавният глава Румен Радев се е срещнал с Джейми Флай.", "date": "2019.10.30", "title": "Борисов и Радев се срещнаха с шефа на „Свободна Европа“"}
{"url": "https://www.monitor.bg:443/bg/a/view/izraelskite-diplomati-v-stachka-bez-srok-179443", "text": "Израелските дипломати излязоха днес в безсрочна стачка, за да протестират срещу условията на труд. Това ще принуди стотици посолства и консулства на Израел по целия свят да затворят врати, предаде АФП. \"Принудени сме да затворим израелските представителства по света от днес\", съобщи синдикатът на служителите на министерството на външните работи. В комюникето се уточнява, че посолствата и консулствата няма да предоставят никакви услуги. Дипломатите негодуват заради решение на министерството на финансите да промени правилата за възстановяване на средствата, изразходвани за приемането на официални гости в резиденциите на дипломатите. Съгласно новите правила дипломатите трябва да предоставят доказателство за всички разходи по посрещането на гости. \"Когато някой ви идва на гости на вечеря или за някаква друга дейност, невинаги е възможно да предоставите касови бележки за всичко\", каза посланикът на Израел в Белгия Емануел Нахшон. \"Трябва да ни имат доверие, когато декларираме разходи\", добави той.", "date": "2019.10.30", "title": "Израелските дипломати в стачка без срок"}
{"url": "https://www.monitor.bg:443/bg/a/view/mama-e-kosmata-kato-mechka-ludoto-majche-vs-detskata-usta-179424", "text": " „Днес не можахме да отидем до плажа, защото мама не си е избръснала краката и е космата като мечка“, звънливо извряква детето на своето другарче. Очите на сервитьора се ококорват, погледът му инстинктивно се спуска към дългата ми пола и в зениците му като в скенер ясно виждам картинната му мисъл – два бели женски крака, с нежен клин от естествено окосмение... Да, откакто малкото изродче се научи да вързва цели изречения, аз редовно се намирам в ситуация на умираща от срам панда – от вътре умирам, но външно съм черно-бяла. И космата разбира се... Добре, че поне алкохолът е на една ръка разстояние. Но дори и той не помага, когато решиш, че трябва да обучаваш зеницата на окото си какво е това възпитание, куртоазия и лека дипломатичност. Че думите не са водопад, който се излива от устата пред всички навсякъде и че в цивилизования свят, границите са едно деликатно определение на ума и възпитанието, а не бодлива тел с ток, която веднъж достигнал просто се превръщаш на пушено месце. Е, аз редовно се пържа на тази тел, защото малкият просто няма цедка на устата и не се свени да сподели с целокупния народ, че „мама е на диета“, „едната й пета се е пукнала и сега я маже с крем“ или любимото ми - „понеже съм биологично оръжие и нося бацили, мама от два дни не е спряла да дриска“. Преди няколко години например ходих на козметик и понеже малкият е нещо като мой сиамски близнак, от както се е родил, естествено го взех с мен. Когато обаче се наложи да преминем към почистване на по-интимните зони, с козметичката решихме, че е по-възпитано детето да изчака зад паравана. И представете си сега – малко козметично студио, входна стъклена врата (заключена, за да не духне някъде клетникът) и параван, зад който сме двете с козметичката. В някакъв момент на стъклената врата започва яростно хлопане. Козметичката скача и започва кратка но съдържателна разправия с някакъв мъж, който объркал студиото с магазин и искал да си купи вода. След като го напъди, мацката се върна при мен. Но спокойствието трае под минута. „Ало, бабо! Ами аз съм тук, вратата е заключена, някакъв мъж чука, а мама е без гащи“, чувам звънливия глас на малолетния престъпник аз. Очите на козметичката изкачат от орбитите (явно представяйки си как се явява в съда като свидетел по бракоразводно дело) и отново скача като пума към детето, за да му отскубне телефона от малките предателски ръчички. Оказа се, че е звъннал на майка ми, де... Ама какво от това – все още имам един малък издайнически белег на едно доста интимно място от рязкото движение, с което козметичката реши да се отдели от естествената си работа и да се превърне в Гестапо за малки устати хлапета... И каквото и да опитвам – часове разговори, наказания и от време на време (тук пичовете от Закрила на детето да си запушат ушите) – малко здравословен бой, нищо не помага. Надявам се само някой ден като порасне да не се изпляска на среща с някое гадже и между „Скъпа, ти си толкова красива“ и „Искаш ли да отидем у нас за по едно?“ да не изпляска „Абе, ти кога за последно си бръсна краката?“. Защото тогава ще разбере какво е истинска (физическа) болка.", "date": "2019.10.30", "title": "Мама е космата като мечка – Лудото майче Vs. детската уста"}
{"url": "https://www.monitor.bg:443/bg/a/view/vtori-rejs-katastrofira-v-plovdiv-za-den-179448", "text": "Втори рейс катастрофира в Пловдив в рамките на един работен ден, видя Агенция Монитор. Новото пътно произшествие стана тази вечер около 18,30 часа. Сблъскали са се автобус от градския транспорт с номер 21 и лека кола с пазарджишка регистрация. По данни от полицията лекият автомобил засякъл пътя на автобуса. Водачът на рейса се принудил да набие рязко спирачките, вследствие на което пътничка в рейса пострадала. Тя била откарана в болница за преглед, където станало ясно, че няма сериозни травми. Вероятно произшествието ще бъде обработено по административен ред, уточниха от полицията. По-рано същия ден на бул. \"Цариградско шосе\" друг автобус с номер 22 се заби в крайпътно дърво. По данни от полицията в Пловдив причина за катастрофата е несъобразената скорост, вследствие на която водачът не е успял да овладее возилото. При удара пострадали трима от пътниците в рейса. ", "date": "2019.10.30", "title": "Втори рейс катастрофира в Пловдив за ден"}
{"url": "https://www.monitor.bg:443/bg/a/view/2-15-lv-za-preporychan-kolet-u-nas-ot-1-noemvri-179447", "text": "Изпращането на препоръчан колет до 1 килограм с предимство у нас вече ще ни струва 2.15 лв. Същата сума ще дадем за печатно произведение или малък пакет, който искаме да изпратим с препоръка, показва проверка на „Монитор“ в сайта на „Български пощи“ ЕАД. Ако изпратим без предимство, то цената пада със 70 ст. За чужбина същата услуга варира между 17 и 20 лв. в зависимост от крайната дестинация. Новите цени влизат в сила от 1 ноември. Промените ще обхванат кореспондентските пратки, печатните произведения и малките пакети „със или без предимство“ за страната и за чужбина. Освен това в допълнителната универсална пощенска услуга „препоръка“ Средното поскъпване при международните пратки – писма, малки пакети и печатни произведения „без предимство“, е около 15%, като в тегловите стъпки за пратки над 1 кг цените се запазват и нямат промяна. За препоръчаните пратки за чужбина, които са пратки „с предимство“ във формат Е, изменението на цената е между 7 и 20%. При препоръчаните пратки цените за тегловите стъпки над 1 кг също се запазват. Причината за това е увеличението на дължимата стойност за доставка на препоръчана пратка в чужбина, определена във Всемирната пощенска конвенция, посочиха от \"Български пощи\". Пратките за страната също ще поскъпнат, като средното изменение на писмовните пратки (писма, малки пакети и печатни произведения) „без предимство“ e 6,9%. Увеличението в цената на писмовните пратки „без предимство“ във формат Е (големи) е средно 15%. Същото е и увеличението на цените на писмовните пратки „с предимство“ и в 3-те формата. От дружеството поясниха, че причина за промяната в цените е изменението във възнагражденията за доставка на международни писмовни пратки на чуждите пощенски администрации. Според „Български пощи“ като напомниха, че през 2019 г. минималната работна заплата у нас се увеличи на 560 лв., а догодина тя ще стигне 610 лв. Промяна на тарифите обаче няма да има за най-масово използваните услуги: непрепоръчана кореспондентска пратка \"без предимство\" до 50 г, открита пощенска картичка \"без предимство\", препоръчани писмовни пратки \"с предимство\" над 1 кг за чужбина; вътрешни и международни колетни пратки, допълнителната услуга \"обявена стойност\" за страната и чужбина. Без промяна е и цената на услугата \"препоръка\" за страната.", "date": "2019.10.30", "title": "2,15 лв. за препоръчан колет у нас от 1 ноември"}
{"url": "https://www.monitor.bg:443/bg/a/view/dva-tramvaja-se-blysnaha-na-vyzrajdane-179446", "text": "Катастрофа между два трамвая образува огромно задръстване на столичния бул. „Христо Ботев” между пл. „Македония” и бул. „Александър Стамболийски”. Според столична няма пострадали при инцидента. Видимо двете пътнически возила са със сериозни повреди. На мястото първоначално се е образувало голямо задръстване от автомобили и трамваи. Движението е било пуснато към 18,15 часа. Най-вероятно става дума за грешка на един от ватманите, но разследването на полицията следва да установи причината.", "date": "2019.10.30", "title": "Два трамвая се блъснаха на \"Възраждане\""}
{"url": "https://www.monitor.bg:443/bg/a/view/chakame-pokana-za-chakalnjata-na-evrozonata-do-kraja-na-april-179427", "text": "До края на април 2020 г. се очаква България да получи покана за т. нар. \"чакалня\" на Еврозоната. Това обяви финансовият министър Владислав Горанов по време на заседание на Националния съвет за тристранно сътрудничество (НСТС) в Министерски съвет. През юли миналата година управляващите подадоха заявление за присъединяване към валутно курсовия механизъм (ERM ІІ). \"Напредък е положителен по всички условия пред България. До края на ноември ще поканим Европейската комисия да извърши оценка доколко нефинансови ангажименти са постигнати\", заяви министър Горанов. Тристранката обсъди предложения от финансовото министерство държавен бюджет за следващата година. Работодателите го подкрепиха и определиха за балансиран, докато синдикалните организации се въздържаха и изразиха резерви по отношение на разходите. \"Независимо от сгъстяващите се облаци над световната икономика сме умерени оптимисти, че следващата година ще успеем да запазим икономическия растеж над 3%\", коментира Горанов. Критики при планирането за догодина имаше заради липсата на буфери срещу забавянето на икономиката, които Горанов контрира с \"предвиденото нулево бюджетно салдо, което при ограничена приходна база заради неблагополучия, ще даде възможност за финансиране на разходите\". За стремежа към балансиран бюджет Горанов обясни, че това е буфер срещу неблагоприятното развитие на европейската, световната, оттам националната икономика, а и следва разбирането, че държавата трябва да харчи толкова, колкото събере. Горанов добави още, че в прогнозния период се очаква леко забавяне на инфлацията – около 2,1% годишно в сравнение с 2,5% за 2019 г. поради очакваните намаляващи равнища на международните цени на петрола. Той обаче уточни, че вътрешните фактори за инфлацията се запазват. Основните двигатели на растежа, измерени през елементите на БВП по метода на крайното използване, са вътрешното търсене - както по линия на потреблението, така и по линия на инвестициите. Частните потребителски разходи се очаква да запазят сравнително висок темп на растеж, каза министърът. Положително влияние върху потреблението ще има и увеличението на разходите за персонал, който се предлага за публичния сектор. Но работодателите се обединиха срещу вдигането на възнагражденията в публичния секторс 10 на сто, както и срещу увелечинието на минималната работна заплата, което още не се договоря с бизнеса и синдикатите. Според Горанов положително влияние върху потреблението ще има увеличението на заплатите на администрацията, както и учителските възнаграждения с 17 на сто. По думите му средна заплата от 1400-1500 лева в края на мандата през 2021 г. е постижима и възможна. Очаква се безработицата да достигне до 4% през 2022 г., за тази година е предвидена в размер на 4,4%. Но бизнесът смята, че е необходимо изграждането на електронно правителство, което да освободи част от заетите в администрацията и те да се влеят в частния сектор. По думите на Горанов инвестицията в човешките ресурси е основен приоритет на държавния бюджет. Той посочи, че в сферата на здравеопазването бюджетът расте с почти половин милиард лева, а за пенсии ще бъдат отпуснати с почти 600 млн. лв. повече спрямо тази година. „Социалните помощи и обезщетенията нарастват консолидирано с близо 200 млн. лв.“, добави още финансовият министър. Синдикати и работодатели се обидиниха около искането за повече средства за демографски политики и култура чрез обновяване на библиотеки и читалища, както и стипендии за специалности с очакван недостиг. Според сметките на финансовото министерство за дейностите по възпитанието и обучението на децата и учениците ще бъдат заделени 2,6 млрд. лв. от бюджетните пари. „Очакваме минималната работна заплата за педагогическите специалисти да стане 1255 лева през 2021 г. Общо 360 млн. лв. допълнителни средства ще отидат за увеличение на възнагражденията на педагогическия персонал и 54,5 млн. лв. за непедагогическия“, каза още Горанов. Данъците догодина остават същите, но министърът посочи, че мерките ще се затегнат още, включително чрез система за видеонаблюдение и контрол в данъчните складове. Той посочи, че в сферата на услугите има масови опити да се подменят фирмите в хотелиерство и ресторантьорство, за да се избягва плащането на ДДС. Увеличението на пенсиите с 6,7% от 1 юли ще струва 590 млн. на бюджета на ДОО. За общините са предвидени 4,202 млрд. лв, което е с около 460 млн. лв. повече спрямо тази година.", "date": "2019.10.30", "title": "Чакаме покана за чакалнята на Еврозоната до края на април догодина (ОБНОВЕНА)"}
{"url": "https://www.monitor.bg:443/bg/a/view/bezplatni-kursove-po-prigotvjane-na-kitajska-hrana-v-sofija-179437", "text": "С кулинарни курсове стартира поредица от обучения в Китайския културен център в София. До декември любителите на китайската кухня ще се научат да приготвят над 20 характерни за Китай ястия. „Китайската кухня не само представлява наслада за сетивата, тя въплъщава традиционните идеи за здравословен начин на живот и носи в своите корени полъха на изконните китайски ценности, философии и ритуали, затова се е превърнала в един от отличителните символи на китайската култура”, казва пристигналият преди няколко дни в София майстор-готвач от гр. Нинбо г-н Шао. Заедно със своя екип той ще научи желаещите и любителите на китайската кухня на тънкостите в специфичния занаят по приготвянето на разнообразно китайско меню. Г-н Шао пояснява, че разнообразните китайски ястия често включват комбинация от различни вкусове - сладко, кисело, горчиво, солено и люто, които са винаги в хармония. Занятията ще се провеждат на седмия етаж в Китайския културен център в залата за кулинарно изкуство. Майстор-готвачът Шао и неговият екип в рамките на около два часа ще научат участниците в курса как се приготвя дадено традиционно китайско ястие. Кулинарният курс е отворен за всички, които проявяват интерес към китайската кухня и култура. По време на първия период, в който ще се провеждат кулинарни курсове - от края на октомври до началото на декември, ще бъдат показани методите на приготвяне на повече от 20 традиционни китайски ястия, сред които танюен, китайски пелмени - дзяодзъ, пелмени на пара - сяолунбао, сладки от лепкав ориз с отпечатък на дракон и феникс, пиле по императорски, рибни късчета в соеви кори, свинско в сладко-кисел сос и много други. Най-добре представилите се участници добавят организаторите. Всички, които проявяват интерес към курса, могат да се запишат за участие на телефони: 0879941288 и 0885406654.", "date": "2019.10.30", "title": "Курсове по приготвяне на китайска храна в София"}
{"url": "https://www.monitor.bg:443/bg/a/view/migranti-v-kamion-i-v-belgija-179436", "text": "Белгийската полиция откри 12 мигранти в хладилен камион в зона за паркиране в Северна Белгия, след като шофьорът подал сигнал до властите, предаде Ройтерс, цитирайки говорителка на федералната полиция. Шофьорът, който пренасял плодове и зеленчуци, се обадил в полицията. Пристигналите сили на реда открили 12 мъже, родом от Сирия и Судан, и ги отвели в имиграционната служба в град Антверпен. Миналата седмица във Великобритания бяха открити телата на 39 мигранти, пристигнали през белгийското пристанище Зеебрюге. Белгийските власти сътрудничат с британските при разследването, отбелязва Ройтерс. Дни след това мигранти бяха откри и ив камион в Кале.", "date": "2019.10.30", "title": "Откриха мигранти скрити в камион и в Белгия"}
{"url": "https://www.monitor.bg:443/bg/a/view/18-godishen-vnuk-na-legendi-debutira-za-siti-179432", "text": "„Манчестър Сити“ се класира за четвъртфиналите на \"Карабао Къп\". \"Гражданите\" нямаха никакви проблеми и победиха „Саутхемптън“ с 3:1. 18-годишният Томас Дойл дебютира за „Сити“ и игра през всичките 90 минути. Любопитното е, че Дойл е внук на клубните легенди Глин Пардо и Майк Дойл, които имат общо 950 мача за „небесносините”. Два гола за победата отбеляза клубната легенда Серхио Агуеро в своя 350-и двубой за „Сити“ във всички турнири. Головият му актив пък стигна до впечатляващите 243 попадения. За домакините се разписа и Николас Отаменди, а почетното попадение за „светците“ вкара Джак Стивънс. Елитните „Евертън“ и „Лестър“ също продължават напред. Голове на Мейсън Холгейт и Ричарлисон след почивката донесоха на „Евертън“ победа с 2:0 срещу „Уотфорд“. „Лестър“ нямаше проблеми при гостуването си на „Бъртън“ и спечели с 3:1. Келечи Ихеаначо откри резултата в 7-ата минута, а в средата на полувремето Юри Тилеманс удвои. Домакините, които през миналия сезон сензационно стигнаха до полуфиналите в турнира, върнаха един гол чрез Лиъм Бойс, но Джеймс Мадисън реши всичко в полза на \"лисиците\". Напред продължават още „Колчестър“ след победа с 3:1 като гост на „Кроули“, както и „Оксфорд“, който елиминира „Съндърланд“ след дузпи.  ", "date": "2019.10.30", "title": "18-годишен внук на легенди дебютира за „Сити\""}
{"url": "https://www.monitor.bg:443/bg/a/view/stjagat-balkanska-premiera-na-opera-otpredi-154-godini-179413", "text": "С балканска премиера на операта „Африканката“ от  Джакомо Майербер, поставена за пръв път през далечната 1863 година в Берлин  ще бъде открито 50-то юбилейно издание на Фестивала на оперното и балетното изкуство в Стара Загора. Подготовката за грандиозния спектакъл, в който ще вземат участие над 300 певци , хористи, музиканти и танцьори е започнала още преди 4 години, когато старозагорската трупа получава като дарение декора от Дойче опера, както и над 860 костюма по проекти на швейцарската художничка Мари Терез Йонсен, уточни директорът на културния институт Огнян Драганов. Водени са били преговори с няколко български опери за съвместна постановка, но те са пропаднали и едва сега е намерена финансова възможност за реализацията на грандиозния проект. Драматург и режисьор на спектакъла в Дойче опера през 2015 година са били майка и дъщеря Соня и Ваня Немирови, които ще адаптират за сцената в Стара Загора вижданията си, а зад диригентския пулт ще застане маестро Ивайло Кринчев. В ролята на главния герой, португалският мореплавател и откривател на Индия Васко да Гама за премиерата на 22 ноември ще бъде румънският тенор Даниел Магдал, който е бил част от състава на немския културен институт някога. Композиторът Джакомо Майербер не дочаква премиерата на „Африканката“, операта е била с работно заглавие „Васко Да Гама“, по ред причини до сега тя не е поставяна на сцената на нито една от държавите на Балканския полуостров. Според маестро Кринчев в момента „Африканката“ не се играе никъде по света. Очаква се в средата на март догодина тя да бъде показана и на сцената на зала 1 в НДК-София.Хореограф на танците е Силвия Томова, ръководител на балетната трупа към старозагорската опера. В рамките на юбилейния ФОБИ са предвидени две гостуващи постановки на операта в Гданск /Полша/ и националният оркестър на консерваториите  в Италия. Финалната точка ще бъде сложена с „Фалстаф“ на Верди от трупата на пловдивската държавна опера със специалното участие на Кирил Манолов.В програмата на фестивала ще бъдат отбелязани  50 години сценична дейност на оперната прима Стефка Минева, 120 години от рождението на Панчо Владигеров , 100- годишнината на Руслан Райчев и 70 години от началото на балетното изкуство в Стара Загора.", "date": "2019.10.30", "title": "Стягат балканска премиера на опера отпреди 154 години"}
{"url": "https://www.monitor.bg:443/bg/a/view/bajern-se-spasi-ot-sram-za-kupata-179428", "text": "„Байерн“ (Мюнхен) се спаси в последните минути от шокиращо отпадане в турнира за Купата на Германия. Носителят на трофея от миналия сезон победи „Бохум“ с 2:1, но 7 минути преди края изоставаше в резултата. Баварците изиграха доста слаби 60-70 минути. В 35-та минута Алфонсо Дейвис отклони топката в собствената си врата и „Бохум“ поведе. Постепенно натискът на „Байерн“ се увеличаваше, а последните 20 минути на срещата се изиграха изцяло пред наказателното поле на „Бохум“. Домакините геройски удържаха, но се пропукаха в 83-ата минута, когато Серж Гнабри изравни. Две минути преди края „Бохум“ остана с човек по-малко, а в следващата атака Мюлер донесе успеха на „Байерн“. Елитният „Кьолн“ претърпя огромно унижение. “Козлите” отстъпиха с 2:3 на „Саарбрюкен“, който играе в регионалните лиги - четвъртото ниво на местния футбол. Участието си в турнира приключи още един отбор от елита – „Фрайбург“. Третият в Бундеслигата загуби вкъщи с 1:3 от „Унион“ (Берлин). Напред за Купата на Германия продължават още „Щутгарт“, „Шалке“, „Байер“ (Леверкузен), “Карлруе“ и „Хофенхайм“.", "date": "2019.10.30", "title": "„Байерн“ се спаси от срам за Купата"}
{"url": "https://www.monitor.bg:443/bg/a/view/bivsh-as-na-levski-v-bylgarija-ne-usetih-rasizym-179431", "text": "Бившият футболист на „Левски“ Жерсон Кабрал взе отношение по расисткия скандал, който се разрази по време на европейската квалификация между България и Англия в София. В момента холандецът Кабрал, който е с потекло от Кабо Верде, играе в кипърския „Пафос“, но бе потърсен за коментар от издание в своята родина. „Страните от Източния блок си имат създадено име. Там винаги е сиво и хората не са толкова приятни в началото. Лично обаче не съм забелязал много расизъм там. Никога не са ме наричали с определени имена и никога не са крещели гадни неща към мен”, сподели Кабрал. Кабрал все пак признава, че по време на дербито с ЦСКА е чул някои обидни скандирания, които обаче не са били насочени персонално към някого. „На този мач има много спорове и скандирания. Никога обаче не е било лично. Може би има голяма разлика между феновете, които ходят на мачовете на националния отбор и феновете на местните клубове”, каза още Жерсон Кабрал. В Англия обаче се възмутиха от „смешното“ наказание за България след скандалите на стадион „Васил Левски“ от 14 октомври. Преди ден УЕФА ни наказа с един мач без публика и глоба от 85 000 евро. Очаквано, наказанието предизвика вълна на недоволство в английските медии. То бе определено като доста леко, някои издания стигнаха и по-далеч, определяйки го за \"смешно\" и \"безумно\". Те подчертават, че с подобни решения УЕФА ясно показва, че няма никакво намерение да се бори с расизма. Бившият играч на „Манчестър Юнайтед“ и национал на Англия Гари Невил пък описа наказанието на България като „чиста загуба на време”. „Не мога да повярвам, че го казвам, но вече подкрепям играчите да бяха напуснат терена. Мисля, че всеки трябва да подкрепи момчетата и Гарет Саутгейт в подобно действие. Ако почнат да глобяват федерациите с милиони евро, то тогава може да видим някакви действия. Глобявайте ги с милиона паундове, затваряйте им стадионите за дълъг период от време и ще видим дали всичко ще продължава”, призна още Гари Невил пред Sky Sports. В същото време семейството на починалия фен на Англия в София все още очаква подробности за смъртта му. Тялото му вече е било репатрирано в родината му, където е било подложено на специални експертизи, от които се очаква допълнителна информация за това как е настъпила смъртта му. 32-годишният Роб Спрей загуби живота си часове преди европейската квалификация между България и Англия в София.", "date": "2019.10.30", "title": "Бивш ас на „Левски“: В България не усетих расизъм"}
{"url": "https://www.monitor.bg:443/bg/a/view/virtuoz-trompetist-ot-bolshoj-teatyr-jurira-konkurs-pod-lipite-179415", "text": "Виртуозът – тромпетист от трупата на московския Болшой театър и преподавател прочутата консерватория „П.ИV Чайковски“, заслужилият артист на РСФР проф.Андрей Иков ще бъде председател на журито в юбилейното ,25-то издание на международния конкурс за тромпетисти, което ще се проведе от 4 до 8 ноември в Стара Загора. Заявка за участие са подали 37 музиканти на възраст до 26 години от 13 държави, които ще бъдат разпределени в 4 групи. Сред пристигащите за надсвирването има млади и талантливи тромпетисти от България Русия, Армения, Азербайджан, Турция, Украйна, Румъния, Унгария, Северна Македония, Италия, Холандия , Германия и др.В журито ще участват още преподавателят в Скопския университет и гинерален директор на македонската национална операпроф. Васо Ристов,колегата му от Румъния  проф. Серджу Карстеа, полякът проф. Игор Чецохо и първото соло-тромпет на държавна опера Бургас Светослав Василев.На 7 ноември проф. Иков ще има свой майсторски клас, а на следващия ден в Града на липите ще се състои гала-концерт на лауреатите и журито със съпровод на оркестъра на старозагорската опера. На галата проф.Чецохо ще направи премиера на специално написаната творба за конкурса  от полския композитор Мирослав Гасиениеч поема за тромпет и симфоничен оркестър, а на диригентския пулт ще застане маестро   Виктор Крумов. Конкурсът за млади тромпетисти стартира през 1995 г. като национален, единствен в България за тази специалност. От третото издание е отворен за международно участие, а следващия IV-ти е международен. Идеята за създаването му е на преподавателя по тромпет Пенчо Пенчев, който е и артистичен директор.", "date": "2019.10.30", "title": "Виртуоз-тромпетист от Болшой театър журира конкурс под липите"}
{"url": "https://www.monitor.bg:443/bg/a/view/zakovaha-gotvach-i-pomoshtnik-v-narkolaboratorija-179416", "text": "34-годишен специалист по приготвянето на синтетична дрога и 24-годишния му помощник са били задържани в работен процес при специализирана акция по неутрализирането на  лица, занимаващи се с разпространение и употреба на наркотици на територията на Котел. При нахлуването в наблюдавания имот полицаите спипали собственика на къщата Милен Байчев да „бърка“ амфети в лятната кухня, а помощникът му от близкото село Градец Христо Хараламов се бил скрил в банята с надеждата, че ще се измъкне незабелязан. От мястото са иззети  различни по вид прекурсори, вещества и елементи, образувано е досъдебно производство. Хараланов е осъждан вече за кражби и търговия с дрога. Други пет лица, сред които е познатата на местните полицаи Златка Н. са били задържани за притежание на канабис и метамфетамин при обиски в сливенските квартали „Надежда“, „Дружба“ и „Нова село“.На 32-годишна шофьорка, която след солидно зобане с амфети и метаамфети седнала зад волана на лекия си автомобил „Нисан Микра“ се сблъскали полицаите в Нова Загора.", "date": "2019.10.30", "title": "Заковаха „готвач“ и помощник в нарколаборатория"}
{"url": "https://www.monitor.bg:443/bg/a/view/otlichen-grisho-izravni-naj-dobroto-si-postijenie-v-parij-179433", "text": "Първата ни ракета в тениса Григор Димитров се класира за третия кръг на турнира от сериите \"Мастърс 1000\" в Париж след успех в два сета - 7:5, 6:3 над Давид Гофен. С това Гришо изравни най-доброто си постижение във френската столица, а и постигна втора поредна победа след като се справи на старта с французина Юго Умбер с 4:6, 6:1, 6:2. Следващият му съперник е Доминик Тийм. Поставеният под номер 5 австриец победи канадеца Милош Раонич със 7:6(5), 5:7, 6:4. Тийм е в серия от 6 последователни успеха.  Мачът между двамата ще бъде в четвъртък, а победителят ще се класира за четвъртфиналите в зала \"Берси\". Григор Димитров изигра силен мач срещу белгиеца Гофен, увеличавайки положителния си баланс срещу него на 8-1 победи. Началото бе трудно, Давид Гофен проби първата ни ракета и дръпна с 3:1, но Гришо върна пробива и го затвърди до 4:3, за да приключи сета с пробив на 0. Българинът бе още по-убедителен във втората част, като проби противника си за 4:2 и в крайна сметка го пречупи за крайното 6:3. Още преди сблъсъка с Гофен, Гришо сподели надеждите си за по-продължително участие на последния за него турнир за сезона. \"Нямах възможност да играя много в началото на сезона и го изпращам със смесени чувства, но се надявам, че ще изиграя още няколко мача тук\", заяви Григор Димитров и добави: \"Беше много странна година за мен. Претърпях първата си контузия, трябваше да се справям с неща, с които досега не ми се бе налагало да се сблъсквам. Днес в тениса психиката заема много важно място и понякога върху теб се изсипват много трудности.\"", "date": "2019.10.30", "title": "Отличен Гришо изравни най-доброто си постижение в Париж"}
{"url": "https://www.monitor.bg:443/bg/a/view/toj-e-na-18-i-glasuva-za-pryv-pyt-s-preferencija-za-sebe-si-179418", "text": "Той само на 18 години, навършил ги на  7 август, а за пръв път е пуснал бюлетина на сегашните избори за местни органи на управление. Направил го с отбелязване на преференциален вот. За себе си като подреден на осма позиция в листата на ВМРО – БНД в Стара Загора.  На финала на изборния ден разбрал от приятели в социалните мрежи, че  към личната му преференция се прибавили още 132. Час по-късно станало ясно, че  събраната подкрепа го „изстрелва“ на второ място , избутвайки оръжейника Николай Шопов и дори общинския лидер на партията Едвен Николов. Усмихва се и някак смутено признава, че очаквал още по-голяма подкрепа, но не е мислил предварително за чак такова разместване. Радва се, че сред първите поздравили го е Шопов, който му пожелал успех в новото начинание. Засега не знае в кои от постоянните комисии на местния парламент ще му се наложи да работи през следващите 4 години, очаква да му помогнат приятелите – съпартийци да се ориентира, но не изключва да му предложат в влезе в комисията по проблемите на образованието. Все пак имал преки наблюдения от какво имат нужда връстниците му ученици. След продължилата месец кампания се чувства уморен, допълнително натоварване се стоварило върху  му , след като излезли резултатите. На моменти са чудел какво да отговаря на любопитстващите представители на медиите. Роден е в Стара Загора в  средностатистическо семейство на държавни служители. Няма брат или сестра, основното си образование е получил в старозагорското школо  „Паисий Хилендарски“, тренирал футбол в детско-юношеската школа на ФК „Берое“, играел е като централен защитник, но заради необходимостта от операция на апендикса се наложило да зареже топката. Верен привърженик е на зелено-белия „Берое“ и на английския „Ливърпул“. Припомня си, че 2-3 години ходел в клуба на шахматистите, но не се чувства особено уверен в местеното на фигурите. С „политика“ започнал да се занимава още като седмокласник, когато разлистил учебника на история на България. Постепенно историята се превърнала в любим предмет, а от там до участието в патриотични акции имало по-малко от една крачка. Срещнал пълната подкрепа на баща си Даниел и майка си Татяна, които го придружавали из страната, за да види с очите си местата на българската бойна слава. Подкрепил го и дядо му Никола, който до пенсионирането си носел офицерската униформа и стигнал до командването на полк от БА. Леко сконфузено признава, че не знае подробности за офицерската кариера на дядо Никола, но се надява на „мъжки“ разговор с него. От разказите на майка си разбрал, че нейният дядо е участвал във Втората световна война, върнал се ранен от фронта. Знае обаче колко „тежи“ ключът на Стара Загора, защото на миналия 5 октомври го е държал след оспорвана битка за кмет на Млада Загора. Включил се в надпреварата по  покана на класната си , преподавателката по английски  Златка Тодорова, преминал през първия кръг в търговска гимназия „Княз Симеон Търновски“ , след това презентацията му, подготвена с помощта на съученици от тогавашния 11 „Г“ клас  от специалността „Електронно банкиране“  спечелила и журито  в градското състезание, където имало опоненти от 7 училища.Признава, че помощ оказала и приятелката му Силвия, с която често спорели и невинаги били на една и съща позиция. Има виждания за някои от най-неотложните неща, от които се нуждае градът: повече спортни площадки, повече зеленина, но на първо място повече възможности за реализацията на младите хора.  Смята, че предостатъчно българи са поели с еднопосочен билет към Терминал 2 и че този „поход“ трябва да бъде спрян. Леко е натъжен от факта, че по време на кампанията за разговори са го търсили възрастните, докато младите странели , не виждали необходимост до дискутират. Обмисля накъде ще поеме след завършването на средното си образование макар да му е интересно това което учи : изработване на софтуерни програми за мобилни приложения. Все още се колебае между международните отношения  и историята.При всички случаи в България. Дал си е срок за крайното решение до края на годината. За разлика от него приятелката му е взела решението си: Българска филология в Софийския университет „Св. Климент Охридски“, мечтата й е да стане учител по български език и литература. Никола не изключва възможността един ден да застане отново пред черната дъска, засега обаче го вълнува повече мисълта как да отговори на полученото доверие в изборния ден. Така се е случвало, че на практика е наблюдавал работата на съветниците само от екрана на компютъра си. По-възрастни приятели и съмишленици са му казвали, че политиката е доста мръсничко занимание , но смята, че ще успее да не се омърси.  „Политическият елит се нуждае от подмяна, нужни са млади, честни, неопетнени хора, защото има доста омаскарени фигури!“, настоява той. Не се е замислял в кой момент ще се откаже от участието си в обществено-политическия живот, не смята че ще има чак толкова притеснителни моменти, които да го омерзят до степен да зареже този си път в живота. Влюбен е в образа на капитан Петко войвода, десетки пъти е гледал едноименния телевизионен сериал , където образът на харамията изпълнява големия старозагорски актьор Васил Михайлов, потръпва при песента. Познава в детайли историята на ВМРО, поднасял е цвете пред гробовете на Яне Сандански и Тодор Александров, благоговее пред Левски…Надява се един ден в Стара Загора да бъде издигнат паметник на ботевия четник Георги Апостолов /1853-1876/, за който сега напомня само една скромна плоча, поставена преди време от СНЦ „Вярност“, сред чийто основатели е и той. „Никола е едно изключително отговорно момче, той е в състояние да води дебат, умее да изслушва и да отсява важното е от маловажното и накрая сам да взема решението си. Отличник е, вече пета година е стипендиант …“, споделя  класната Златка Тодорова. Тя се надява в следващите години Чакалов да съхрани чистотата си в недотам читавата атмосфера . „Познавам най-младия общински съветник от година насам, впечатлен съм желанието му за работа и инициативността. Надявам се да има ползотворно сътрудничество и през мандата на местния парламент.“, коментира преизбраният за трети кметски мандат в Стара Загора Живко Тодоров.  Новоизбраният общински съвет на Стара Загора ще положи клетвата си на 7 ноември в зала „Петко Рачев Славейков“, първото заседание ще бъде водено от доайена Иванка Михайлова от гражданската квота на ГЕРБ. Местният парламент е от  51 души от 12 политически формации. Седем са  юристите, пет са медиците, двама са историци, по един са архитектите, актьорите и университетските преподаватели.14 са дамите, 4 са били претенденти за кметското кресло, двама имат зад гърба си по 4 и 3 съветнически мандата.", "date": "2019.10.30", "title": "Ученик на 18 стана най-младия съветник в Стара Загора"}
{"url": "https://www.monitor.bg:443/bg/a/view/ukrepvat-opasno-svlachishte-v-belovsko-selo-179417", "text": "Опасно свлачище край беловското село Габровица, което застрашава 10 къщи в населеното място, ще бъде укрепено, като ремонтните работи ще започнат до 20 дни. Изготвен е проект, който предвижда пътят, минаващ през свлачището, да бъде заздравен с ламели и като втори защитен пояс ще бъдат изградени 4 стени. Допълнително ще бъде направена и дренажна отводнителна система. Вече е подписано споразумение с Министерство на регионалното развитие и благоустройството и са отпуснати 700 000 лв. Предстои на 5 ноември проектът да бъде разгледан на експертен съвет и строителните работи да започнат към 20 ноември. Свлачището край село Габровица се активизира през 2006 г., а 6 години по-късно след земетресение 14 къщи бяха заплашени от разрушаване. Разместванията на пластовете доведоха и до наклоняване на няколко електрозахранващи стълбове.", "date": "2019.10.30", "title": "Укрепват опасно свлачище в беловско село"}
{"url": "https://www.monitor.bg:443/bg/a/view/pojarnikari-spasjavaha-majka-i-bebe-ot-asansior-na-nadlez-vyv-varna-179434", "text": "Майка и бебе са заседнали в асансьор на надлез във Варна. Наложило се да бъдат спасявани от пожарникари. Това съобщиха говорителят на ОД на МВР във Варна Ивана Милева. Сигналът е бил подаден вчера към 16.30 часа. На място е бил изпратен екип на Пожарната, за да отворят съоръжението. Жената и детето й са били изведени невредими, само с уплаха. Това е поредният случай, в който хора засядат в асансьорите на надлеза в кв. „Аспарухово“. Жителите на района са силно обезспокоени от честите аварии, които са причина за спиране на работата на асансьорите или рисковете да заседнат вътре. Особен проблем са и множеството вандалски прояви. Редовно в асансьорите има откраднати лампи, а не са рядкост и случаите, в които е изключително мръсно. Проблемът е, че съоръжението в квартала е направено без да са изградени рампи по стълбите и на практика е почти невъзможно използването му от майки с колички или хора с двигателни проблеми. В района няма и пешеходни пътеки, заради което редовно жителите на квартала пресичат с риск за живота и здравето си.", "date": "2019.10.30", "title": "Пожарникари спасиха майка и бебе от асансьор на надлез във Варна"}
{"url": "https://www.monitor.bg:443/bg/a/view/nova-laboratorija-za-mikroprocesorna-tehnika-otkriha-v-plovdivska-gimnazija-179422", "text": "Нова зала за микропроцесорна техника бе открита в Професионалната гимназия по електротехника и електроника. Лабораторията ще се ползва за практическо обучение, съобщиха при откриването зам.-кметът по образование в община Пловдив Стефан Стоянов и директорът на училището Стоянка Анастасова. Ремонтът е направен от фирма, която се занимава с изработка на медицинска апаратура. За новата зала са предоставени уреди и електронни компоненти, които учениците да изучават. „Политиката по въвеждане на професионално и дуално образование дава възможност на повече компании да са близо до децата, като ги изграждат като професионалисти. От миналата година гимназията се включи и с дуални паралелки”, каза Стоянов. По думие му тази година има общо 10 дуални паралелки само в областния център, което е повече от всички дуални паралелки за последните 3 години. „Община Пловдив осигурява допълнително стажове, контакти между училищата и бизнеса, за да може учениците да получават прагматично образование“, каза още той. „Лабораторията е важна за професионалното развитие на учениците, с което те ще подобряват своите знания и умения. Наскоро в ПГЕЕ бе открит и Клуб „Програмиране и микроконтролери“. Тези извънкласни форми преодоляват разликата на пазара на труда и професионалното образования”, заяви и директорът Стоянка Анастасова. Индустрията расте бързо, а компаниите имат нужда от все повече добре образовани специалисти, счита и Стоянов. Изпълнителният директор на фирмата, реализирала проекта, Георги Петков заяви, че това е първата лаборатория, която правят, но са отворени към подпомагане на професионалното развитие на учениците. Според Веселин Каравасилев, мениджър производство на фирмата, на младежите им липсват знания, свързани с производствения процес. 15 са общо лабораториите в училищата в Пловдив, които осигуряват подобно практическо обучение. ПГЕЕ успешно си партнира с още 30 фирми от „Тракия икономическа зона”, които подпомагат цялостната учебна дейност с практическо обучение и модерно технологично оборудване. Предстои на 26 ноември да бъдат открити още зали, които са изградени с помощта на други пет фирми.    ", "date": "2019.10.30", "title": "Нова лаборатория за микропроцесорна техника откриха в пловдивска гимназия"}
{"url": "https://www.monitor.bg:443/bg/a/view/dyrjavata-dava-rabota-na-izlekuvani-narkomani-179420", "text": "Хора, преминали успешно курс на лечение на зависимост към наркотични вещества, ще могат да започнат работа по Националната програма за заетост 2019-2020, съобщават от Министерството на труда и социалната политика. Шанс за работа ще получат безработни с трайни увреждания, както и неработещите над 50-годишна възраст. Тяхната реализация ще се изразява в обучение и заетост в различни професионални сектори. В плана на стратегията за активен живот на възрастните хора в България е да се осигурява работа и на тежко болните и самотни хора. Над 545 000 лв. допълнително ще се насочат към Националната програма за заетост и обучение на хора с трайни увреждания. Това реши Националният съвет за насърчаване на заетостта към Министерството на труда и социалната политика, заявиха от институцията. Допълнителните средства се осигуряват чрез вътрешно преразпределение на 1 624 788 лв. от бюджета на Националния план за действие по заетостта за 2019 г. Това ще даде възможност на 657 души да започнат работа. Допълнителни 370 430 лв. пък ще се насочат и към Националната програма „Помощ за пенсиониране”. По нея се осигурява заетост за период до 24 месеца за безработни над 58 години, с което се подобряват възможностите за включените в програмата хора да придобият право на пенсия. От началото на 2019 г. до края на септември по програмата са работили 794 души, сочат данните на МТСГ. Изразходваните средства са 4 068 730 лв. Увеличение на средствата е предвидено и по Национална програма „Асистенти на хора с увреждания” - с 325 275 лв. Бюджетът на програмата за обучение и заетост на продължително безработни лица също ще се повиши с 218 221 лв. В Националния план за действие по заетостта за 2019 г. за активна политика на пазара на труда са предвидени 69 540 000 лв. С тях се осигурява заетост за 17 573 безработни и обучение за 11 096 безработни. От социалното министерство заявиха още, че насочването на допълнителни средства към програмата за заетост на хора с увреждания се налага поради големия интерес към нея от страна на работодателите и безработните. По нея се осигурява заетост и доходи за период от 2 години. За голяма част от тях това е единствената възможност за трудова реализация. От началото на 2019 г. до края на септември по програмата са работили 1231 души. За техните възнаграждения до момента са изразходвани 6 300 731 лева.", "date": "2019.10.30", "title": "Държавата дава работа на излекувани наркомани"}
{"url": "https://www.monitor.bg:443/bg/a/view/sklonjavane-kym-samoubijstvo-e-rabotnata-versija-na-prokuraturata-za-smyrtta-na-9-godishnoto-momche-ot-kardam-179405", "text": "Склоняване към самоубийство – това е работното обвинение, по което работи прокуратурата в Генерал Тошево по повод смъртта на 9-годишния Стефан от село Кардам. Основната версия за смъртта на детето е отравяне, но все още не е установена причината. „Не търсете сензация във формулировката „склоняване към самоубийство“. Това е тривиален текст за образуване на досъдебно производство при смърт“, коментираха прокурори. Когато се установи нещо друго, случаят ще бъде преквалифициран по който състав е необходимо, съобразно фактите и обстоятелствата и установените доказателства. Въпреки че водещата версия е отравяне, Районната прокуратура работи по всички възможни версии за смъртта на момчето. С прокурорско разпореждане останалите три деца – на 4, 6 и 13 години, които не са пострадали изобщо, са настанени в МБАЛ Добрич за наблюдение и изследвания. Двете сестри – на 7 и 11 години, които бяха спешно откарани в болница „Света Марина“ във Варна, вече са в стабилно състояние. Трагедията в семейството, в което се отглеждали общо 6 деца, на възраст от 4 до 13 години, започнала още в събота, 26 октомври, вечерта. Всички твърдят, че са вечеряли едно и също нещо – пържена варена наденица, млечна салата, туршия, шунков салам, пили са ябълкова газирана напитка. Продуктите са закупени от кварталния магазин в селото, откъдето всички в Кардам пазаруват и където по принцип стоките не залежават. От семейството твърдят, че момчето е започнало да повръща още в събота през нощта. В неделя бил извикан екип на ЦСМП – Генерал Тошево, тъй като състоянието на още две от децата се влошило. Дежурният лекар поставил по една инжекция на децата, дал наставления и си тръгнал. След 15 минути Стефан станал още по-зле, появили се хрипове и детето издъхнало в ръцете на баба си. Резултатите от аутопсията показват, че не са установени видими причини или увреждания на вътрешните органи на детето, които да са причинили смъртта му.  ", "date": "2019.10.30", "title": "Склоняване към самоубийство - основна версия за трагедията в Кардам"}
{"url": "https://www.monitor.bg:443/bg/a/view/poslanichkata-na-sa-sht-na-kulturen-tur-v-stolicata-179419", "text": "Посланикът  на САЩ у нас Херо Мустафа е била на културен тур в столицата през уикенда стана ясно от пост в официалната страница на USA - посолството в България във Фейсбук. Само преди седмица тя посети Националния исторически музей, където успя да се налюбува на Панагюрското съкровище. Сега тя се е разгодила из улиците в центъра на София, снимала се до паметника на Петко и Пенчо Славейкови, дори и в столичната библиотека. \"Културни контакти – това е нашата седмична поредица! Посланик Херо Мустафа се разходи по улиците на София през изминалия уикенд, за да продължи да открива богатото културно наследство на столицата\", посочват от дипломатическата мисия и добавят, че тази седмица тя се фокусирала върху литературата. Посланик Мустафа се възхитила на скулптурите на българските литературни творци баща и син Петко и Пенчо Славейкови и намерила топло гостоприемство в Столичната градска библиотека.", "date": "2019.10.30", "title": "Посланичката на САЩ на културен тур в столицата "}
{"url": "https://www.monitor.bg:443/bg/a/view/4-godini-zatvor-za-jenata-prichinila-katastofa-s-shest-jertvi-179423", "text": "Шест години затвор постанови Софийският окръжен съд на Цвети Таскова, обвинена за причиняването на катастрофа между лека кола и автобус на АМ „Тракия“ от 13 април 2018 година. При инидента загинаха шест души, а 17 бяха ранени. Таскова се призна за виновна пред съда и поиска делото да се гледа по съкратената процедура. Прокуратурата и защитата бяха единодушни в исканията си за условна присъда. Въпреки това Софийски окръжен съд постанови шест години затвор за причиняване на смърт по непредпазливост, които намали с една трета на четири години при първоначален общ режим. Цвети Таскова е осъдена и да заплати разноските по делото и 20 хил. лв за неимуществени вреди. Адвокатът на подсъдимата – Николай Кокинов, сподели, че ще обжалва присъдата.", "date": "2019.10.30", "title": "4 години затвор за жената, причинила катастофа с шест жертви"}
{"url": "https://www.monitor.bg:443/bg/a/view/puskat-novi-emodjita-djendyri-snimki-179421", "text": "Компания Apple пусна нови емотикони, като най-любопитните попълнения са с неутрален пол – аналог на повечето досегашни рисунки. Това е част от актуализация на мобилната операционна система на технологичния гигант. Новите емоджита-джендъри се различават леко от мъжките и женските. При някои от тях е променен стилът и цветът на дрехите, докато други са с различни прически и е използвана \"полово неутрална\" структура на лицето. Компанията предлага все по-голям брой приобщаващи дизайни на емоджита през последните години, представяйки такива с различен цвят на кожата и различни професии. През май Android на Google публикува собствени неопределени лица. в допълнение към пола“, се казва в съобщение на компанията. В редиците на новите емотикони фигурират още пънкари, клоуни, зомбита, инвалидна количка, куче-водач и сгъваща се протезна ръка", "date": "2019.10.30", "title": "Пускат нови емоджита-джендъри (СНИМКИ)"}
{"url": "https://www.monitor.bg:443/bg/a/view/mesi-zadmina-ronaldo-po-golove-na-klubno-nivo-179429", "text": "Лионел Меси изпревари Кристиано Роналдо по брой голове, отбелязани на клубно ниво. Голямата звезда на „Барселона“ се разписа два пъти при победата с 5:1 над „Валядолид“. Меси има вече 608 гола в клубната си кариера, като по този начин изпревари с две попадения вечния си конкурент по отношение на индивидуални рекорди. Постижението е още по-забележително предвид факта, че аржентинецът е отбелязал тези голове в 695 мача, докато 606-те попадения на Роналдо са реализирани в 813 срещи. Лео Меси бележи средно по 0,87 гола на мача, а Кристиано - по 0,75. Роналдо води в другата класация - за общо голове в кариерата си. В средата на месеца португалецът отбеляза гол №700, а след това се разписа и срещу „Болоня“ и вече има 701 попадения. Меси е с 676. Победата над „Валядолид“ изкачи каталунците на върха в Ла Лига. В първите 15 минути двата тима си размениха по гол. Ленгле откри за „Барса“, а Оливас изравни, за да дойде ред на шоуто с марка „Меси“. Той отбеляза два гола и подаде за още два, с което донесе разгромния успех на тима си. По-специален бе третият гол за „Барса“ и втори за Меси в мача. Той е с №50 за аржентинеца от пряк свободен удар, което го прати в топ 10 на вечната класация по този показател. Рекордьор е Жуниньо Пернамбукано със 77 попадения. Меси вкара от фаул в 34-тата минута, а пет по-рано той подаде на Артуро Видал за 3:1. В 75-ата минута Меси вкара нов гол, а секунди по-късно асистира на Суарес за крайното 5:1. Старши треньорът на „Барселона“ Ернесто Валверде не пропусна да похвали Лионел Меси след представянето му. \"Какво може да се каже? Когато Меси получи топката, винаги е добре за нас и лошо за противника. Той има талант, който друг не притежава. Неговите ходове и движения пречат на баланса в противниците. Щастливи сме, защото нещата вървят добре за него и за нас. Той изцяло се наслаждава на играта\", заяви Валверде пред медиите в Испания. „Атлетико“ (Мадрид) направи нова грешка, като завърши наравно 1:1 с „Алавес“. Така „Барселона“ оглави таблицата с 22 точки, 2 повече от „Гранада“. „Реал“ (Мадрид) е с 18, но и с мач по-малко от каталунците.", "date": "2019.10.30", "title": "Меси задмина Роналдо по голове на клубно ниво"}
{"url": "https://www.monitor.bg:443/bg/a/view/njakolko-stolichni-rajona-osymnaha-sys-zamyrsen-vyzduh-179414", "text": "Няколко района на София осъмнаха със замърсен въздух и с фини прахови частици над нормата. Информация на сайта на Столичната община потвърждава, че въздухът в сряда е бил извън нормата, като излизат препоръки за пътуване с градския транспорт и използване на екологично отопление. От „Московска“ 33 обявиха, че ще бъдат извършени допълнително метене и миене, а служители на столичния инспекторат ще правят проверки на източниците на замърсяване и в строителни обекти. „Основната причина е запрашаването по улиците и липсата на дъжд и вятър. Аз не си спомням последно кога валя дъжд в София, което замърсява въздуха. Допълнително застудяването от тези дни, сутрин и вечер хората запалиха печки. Като прибавим и засиления автомобилен трафик и коли без катализатори, факторите се натрупват. Качеството на въздуха рязко ще се оправи с нахлуването на студения фронт“, обясни експертът по управление на околната среда Боян Рашев пред БГНЕС. Справка на сайта airsofia.info показва, че най-замърсен е въздухът в района на \"Младост 2\" (242 микрограма на кубичен метър, при норма 50), Орлов мост (212 микрограма) и \"Хладилника\" (210). През тази седмица мръсен въздух с прахови частици над допустимите норми беше отчетен от Изпълнителната агенция по околна среда, освен в София, в още 9 града.", "date": "2019.10.30", "title": "Няколко столични района осъмнаха със замърсен въздух"}
{"url": "https://www.monitor.bg:443/bg/a/view/prevedoha-4-5-mln-lv-na-pchelarite-179252", "text": "ДФ „Земеделие” превежда по сметките 4,5 млн. лв. (4 496 235 лв.) на 4408 пчелари по държавна помощ de minimis. Подпомагане получават 601 101 пчелни семейства, като размерът на субсидията за едно възлиза на 7,48 лв. ДФЗ успя да обработи документите на земеделските стопани само за 4 работни дни след приключване на приема, който изтече на 18 октомври. С решение на управителния съвет на ДФ „Земеделие” за обезпечаване на финансирането бе разпределен бюджет от 4,5 млн. лв., съобщиха от фонда. Помощта се предоставя на земеделски стопани, които притежават най-малко 20 пчелни семейства. Те трябва да са реализирали качествен пчелен мед през 2018 или през 2019 г. Продукцията им следва да отговаря на изискванията, заложени както в Закона за пчеларството, така и в Наредбата за изискванията към пчелния мед, предназначен за човешка консумация. Финансовото подпомагане, което пчеларите получават по линия на минималната държавна помощ, ще покрие част от годишния им разход за отглеждане на пчелно семейство. Подкрепата има за цел да компенсира направените от стопаните разходи за зазимяването на кошерите и за справяне с последствията от неблагоприятните климатични условия, довели до ниски добиви на пчелен мед.", "date": "2019.10.30", "title": "Преведоха 4,5 млн. лв. на пчеларите"}
{"url": "https://www.monitor.bg:443/bg/a/view/shofior-blysna-dete-s-kolelo-179407", "text": "Дете на велосипед беше блъснато в Габрово от автомобил, съобщават от местната полиция. Инцидентът станал на 29 октомври на кооперативния пазар в района на Шиваровия мост. Кой е виновен за удара е в процес на изясняване. Малчуганът е откаранна преглед в болницата, където е установено, че има фрактура на ключицата на ръката, но няма опасност за живота му. Водачът на автомобила, 31-годишен мъж, е тестван за алкохол и дрога, като резултатите му са отрицателни. Разследването продължава под надзора на районната прокуратура в града.", "date": "2019.10.30", "title": "Шофьор блъсна  дете с колело"}
{"url": "https://www.monitor.bg:443/bg/a/view/gerb-predupredi-za-nov-kostinbrod-179410", "text": "Имаме информация в аванс, че съвсем скоро ще има опити за нова афера, подобна на тази преди няколко години в Костинброд. Това заяви вицепремиерът Томислав Дончев по време на брифинг на ГЕРБ след окончателните резултати от изборите. Аферата от 2013г. е огласена в деня за размисъл в националния ефир на TV7 от нейния тогавашен изпълнителен директор Николай Бареков. Задействана по сигнал на Мая Манолова от БСП, прокуратурата повдига обвинение за престъпление по служба на Росен Желязков, по онова време главен секретар на служебното правителство. Според обвинението напечатаните над разрешените по закон бюлетини е следвало да послужат за купуване на вота на избирателите. В резултат на Костинбродската афера Народното събрание взема решение изборните бюлетини да се печатат в печатницата на БНБ. Дончев поясни, че имат вътрешна информация за това и призова, който има сигнал за манипулация на изборите да сигнализира нужните органи. Вицепремиерът даде да се разбере, че резултатите от изборите означавали, че политиките на управляващите са получили подкрепа, докато тези на левицата не. Дончев разкритикува опозицията, че са превърнали местните избори в парламентарни и посочи, че сме ставали свидетели на нов политически феномен - политически джендаризъм.\"Това да си скриеш кандидата, пребоядисаш, издигнеш от инициативен комитет. Традиция е и губещият да не е доволен след избора\", добави вицепремиерът. Областният координатор на ГЕРБ за София Цветомир Паунов обяви, че управляващите са увеличили броя на общинските съветници в страна с 80 спрямо местните избори през 2015г., така стават 1807. Той каза още, че общините, които ГЕРБ спечел през 2015 г. на първи тур са 65, а спечелените областни градове- 11 , а на изборите в неделя са спечелили 8 областни града и 91 общини от първи тур. По думите му от всички областни градове единствено в Пазарджик, Ямбол и Кърджали кандидатите на ГЕРБ не отиват на балотаж. \"При електоралната картина след първия тур съотношението ГЕРБ:БСП е две към едно\", уточни той От своя страна председателката на ПГ на ГЕРБ Даниела Дариткова отбеляза, че е неуспорим факт повишаването и в смесените райони. \"Там ГЕРБ е основен опонент на ДПС, а БСП трайно е трета политическа сила\", каза Дариткова и като пример даде Хасково, Кърджали и Смолян. \"ГЕРБ се структурира като алтернатива на всички останали партии\", изтъкна тя. ", "date": "2019.10.30", "title": "ГЕРБ предупреди за нов Костинброд"}
{"url": "https://www.monitor.bg:443/bg/a/view/sa-sht-i-uk-hvaljat-razsledvanijata-za-shpionaj-u-nas-179408", "text": "Посолствата на САЩ и Великобритания у нас похвалиха разследванията за шпионаж срещу руснаци, които се водят у нас. Реакцията идва ден след като стана ясно, че първи секретар от посолството на Русия е действал като шпионин в България от почти една година. Уличеният за шпионин руски дипломат в София бе обявен за персона нон грата. Причината е, че дипломатът не е напуснал България, както беше съобщено в понеделник. В във вторник на руския посланик е била връчена нота, че уличеният за шпионин не е желан у нас и има 24 ч. да напусне България. Засега по случая е известно, че от септември миналата година досега Виждал се и със служител с достъп до класифицирана информация на България, ЕС и НАТО. Името на дипломата не е обявено официално. Съединените щати оценяват високо последните действия на българското правителство в защита на суверенитета и независимостта на страната от зловредни влияния. Това се казва в позиция на американското посолство в София. „Съединените щати оценяват високо последните действия на българското правителство в защита на суверенитета и независимостта на страната от зловредни влияния. Ние подкрепяме дългосрочните усилия на институциите, ангажирани с разследването и разкриването на нарушения на българските закони. България е силен съюзник в НАТО и партньор в качеството си на член на ЕС и има неотменимо право да определя своето собствено бъдеще”, съобщават от посолството. и от Британското посолство. Оттам заявиха, че следят с интерес случая и подчертаха, че като надежден европейски партньори и съюзник на НАТО, България има суверенното право да отговаря на заплахи към националната си сигурност. „Русия ще вземе ответни мерки след изгонването на дипломат от България”. Това пък заяви руският заместник-министър на външните работи Александър Грушко, цитиран от ТАСС и БГНЕС. „Разбира се, ние ще обсъдим ответни мерки, както това е прието в дипломатическата практика\", каза той. От руското посолство потвърдиха, че са получили нотата и заявиха, че Разследването срещу руския дипломат идва, след като през лятото стана ясно, че сдружението „Русофили“ на Николай Малинов е забъркано в шпионски скандал. Заради разкритията на разследващите с десетгодишна забрана да влизат в България се сдобиха и бившият генерал от руското ГРУ Леонид Решетников и приближеният до Кремъл бизнесмен Константин Малофеев заради план, чиято крайна цел е била промяна на геополитическата ориентация на страната ни от прозападна в сателитна на Русия. С обвинение за шпионаж за това, че им е помагал в реализацията на плана, се сдоби бившият соцдепутат и председател на движение „Русофили“ Николай Малинов, като лъсна, че за изпълнението на задачата са били прехвърлени и активи за над 500 млн. евро, финансирани от КТБ от банкера беглец Цветан Василев. По-късно през деня от външно министерство заявиха, черуският дипломат вече напуснал територията на България с директен полет за Москва заедно със своето семейство.  Междувременно в медиите започна да се тиражира информация, че готвим отзоваването на втори руски дипломат, но този път военното аташе. От официалното становище става ясно, че става дума за \"Поради отрицателно становище на една от институциите, която съгласува издаването на дългосрочни визи за дипломати, няма да бъде издадена такава на руски гражданин, намиращ се в момента в Русия, на когото му предстоеше да поеме поста „аташе по въпросите на отбраната“ в руското посолство в София\", уточняват от ведомсвото и добавят, че това не е процедура по обявяване за персона нон грата. \"За решението е уведомена руската страна\", пишат от МВнР.", "date": "2019.10.30", "title": "САЩ и UK хвалят разследванията за шпионаж у нас (ОБНОВЕНА)"}
{"url": "https://www.monitor.bg:443/bg/a/view/domashen-nasilnik-otiva-na-syd-za-opit-za-ubijstvo-179411", "text": "Окръжната прокуратура в Шумен е предала на съд 31-годишния Нилгин А., който през май т. г. беше арестуван след като преследва бившата си съпруга и я простреля със сачми в ухото. Мъжът ще бъде съден за четири престъпления, като най-тежкото от тях е опитът да убие съпругата си при условията на домашно насилие . До ескалацията на напрежението между бившите съпрузи се стигна на 20 май т. г. след множество скандали преди това. Докато били заедно Нилгин и съпругата му имали три деца. Но животът им бил белязан от системно физическо и психическо насилие на съпруга над нежната му половинка. Съпругът забранявал на жена си да работи и я държал в пълна изолация и икономическа зависимост. Разрешавал й да се среща само с най-близкия семеен кръг. След системна употреба на алкохол Нилгин проявявал чувство на ревност и демонстрирал безгранична доминация в семейните отношения. Жената многократно напускала заедно с трите деца дома на Нилгин, но след молби от негова страна отново се събирали. При поредния скандал на 31 май 2018 съпругата се изнесла от дома им завинаги, а на 14 февруари т. г. двамата взели и развод по взаимно съгласие. Ревността на Нилгин продължила и след развода. През април и май подсъдимият започнал да следи бившата си съпруга, която пътувала до и от работа в завод край Шумен заедно със свой съсед и колега. На 14 май купил GPS-устройство за проследяване. Два дни по-късно той го монтирал през нощта под колата на съседа, за да може да знае във всеки момент къде се намира МПС-то. С помощта на система за проследяване на 22 май Нилгин настигнал жена си и нейния колега докато пътуват към завода, препречил пътя на колата и размахал пистолет, както се оказало впоследстиве газов револвер, приспособен да стреля със сачми. Екссъпругата слязла от колата и отишла до автомобила на Нилгин и в този момент той стрелял три пъти към главата й. Жената паднала на земята. Съседът отишъл да й помогне. Тогава Нилгин започнал да го псува и го заплашил с убийство. Произвел още един изстрел и потеглил с колата си. След като излязъл от Шумен, изхвърлил оръжието и боеприпасите. Предал се в полицията в Разград. Нилгин ще отговаря и за хулиганство при управление на МПС, за закана с убийство и за държане на огнестрелно оръжие – преправен газов револвер без надлежно разрешение. Подсъдимият вече е преведен в ловешкия затвор, където ще дочака началото на съдебния процес, който предстои да бъде насрочен в Шуменския окръжен съд.", "date": "2019.10.30", "title": "Домашен насилник отива на съд за опит за убийство"}
{"url": "https://www.monitor.bg:443/bg/a/view/kortni-koks-i-dejvid-bekym-se-kypjat-zaedno-snimki-179403", "text": "Актрисата Кортни Кокс и футболната звезда Дейвид Бекъм си пуснаха селфи, което разбуни духовете в социалните мрежи. Причината – двамата позират в джакузи. Последователите на актрисата в Инстаграм я заляха с въпроси относно любопитния кадър, като колежките й Дженифър Анистън и Джулиан Мур също се включиха с питанки. Друга фотография от джакузито включва още две попълнения в него – звездите от „Модерно семейство“ Тайлър Фъргюсън и Ерик Стоунстрийт. С появата на екранните Кам и Мичъл стана ясно, че Кокс и Бекъм ще се разпишат с участие в последния сезон на култовия ситком. За появата им в сериала потвърди Дейвид. Той, от своя страна, публикува друга снимка със звездата от „Приятели“. гласи посланието към фотоса, на който двамата четат сценарий.", "date": "2019.10.30", "title": "Кортни Кокс и Дейвид Бекъм се къпят заедно (СНИМКИ)"}
{"url": "https://www.monitor.bg:443/bg/a/view/otkradnaha-4-krosovi-motora-ot-kyshta-v-razlojkoto-selo-banja-179392", "text": "  Неизвестни засега крадци задигнаха 4 крови мотора за десетки хиляди лева от къща в разложкото село Баня. Кражбата е станала между 22 и 25 октомври, когато собствениците софиямци не са били в селото. Те били оставени в пристройка, обособена като складово помещение, в двора на къщата, на улица „Трета“ в Баня. Един от откраднатите мотоциклети е „Хускварна“, а другите три – „КТМ“. Стойността им възлиза на десетки хиляди левове.    Смейството собственици на къщата разбрали за кражбата през уикенда, когато пристигнали в село Баня.  Съседите не са забелязали нищо съмнително около къщата, вероятно кражбата е била добре подготвена и извършена през нощта.   Собственикът на моторите обяви на своя профил във Фейсбук награда от 20 000 лева за този, който даде достоверна информация, която да доведе до установяване на извършителите. Ппубликува и снимки на кросовите мотори    Щетата на откраднатите мотори е значителна. Справка показва, че в зависимост от модела и класа, цената на нов мотоциклет е около 20 хил. лева. За случая е уведомена Районна прокуратура – Разлог. Образувано е  досъдебно производство. Това е втората подобна голяма кражба в Баня. Преди около две години крадци отмъкнаха лек автомобил, паркиран пред хотел в селото. Колата не беше открита.", "date": "2019.10.30", "title": "Откраднаха 4 кросови мотора от къща в разложкото село Баня"}
{"url": "https://www.monitor.bg:443/bg/a/view/otkriha-pametnik-na-pencho-slavejkov-v-milano-179396", "text": "Паметник на Пенчо Славейков беше открит в Милано. Инициативата е на Генералното консулство на България в града в съдействие с общината на града. Той е поставен в градина в центъра на Милано недалеч от главната и най-голяма градска библиотека известна под името „Сормани”. Паметникът представлява пейка на която е седнал Славейков и е дело на българския скулптор Адриан Новаков. Събитието е в рамките на 140 години дипломатически взаимоотношения между Италия и България. По този повод бе проведена и конференция. Слово за творчеството на поета и за голямата му любов към Ломбардия прочете проф. Емил Димитров от БАН. Конференцията уважи посланикът на България в Рим Тодор Стоянов. Малко по-късно в градинката зад катедралата на Милано бе открита пейката паметник. Славейков ще приветства миланчани с томче стихове в ръце. В официалната информация за събитието се изтъква, че предложението на генералния ни консул в Милано г-жа Таня Димитрова е от голямо културно значение за двете страни. Това е втори паметник на Пенчо Славейков в Италия. Първият е също по инициатива на Генералното ни консулство в Милано. Поставен е през 2007 г. в двора на библиотеката на Брунате - градче над езерото на Комо, където поетът умира през 1912 г.", "date": "2019.10.30", "title": "Откриха паметник на Пенчо Славейков в Милано"}
{"url": "https://www.monitor.bg:443/bg/a/view/ludogorec-bez-zaguba-v-19-poredni-macha-v-sofija-179399", "text": "„Лудогорец“ победи с 2:0 „Царско село“ в мач от Първа лига във вторник вечерта. Така разградчани продължават да оглавяват класирането, като и след този кръг, преднината им пред втория ще бъде 4 точки. Шампионите все още нямат загуба в първенството, а този мач бе осми пореден, в който български тим не успява да се разпише във вратата на Пламен Илиев, което е и клубен рекорд. Това бе 19-ти пореден мач за първенство, в който разградчани си тръгват непобедени от София. Последната загуба шампионите бе през август 2016-а на \"Герена\", когато гол на Божидар Краев в последната секунда донесе успеха на „Левски“. Якуб Швиерчок откри резултата в 21-ата минута, а в 56-ата Джолдан Икоко удвои. Гостите можеха да спечелят и по-убедително, но на два пъти гредите спасиха домакините след удари на Дан Битон и Талеб Тауата. „Най-важното е, че спечелихме трите точки. Отбелязах едно попадение. Както всяка година, ще спечелим титлата“, заяви Якуб Швиерчок.", "date": "2019.10.30", "title": "„Лудогорец“ без загуба в 19 поредни мача в София"}
{"url": "https://www.monitor.bg:443/bg/a/view/futbolisti-zagrjavat-kato-streljat-s-pistolet-makarov-179401", "text": "Часове преди срещата си с „Етър”, футболистите на ЦСКА стреляха с пистолет. Това се случи при посещението им в Националния военен университет „Васил Левски” във Велико Търново. Те бяха приети от началника на университета, полк. Иван Маламов, запалиха свещи във ведомствената църква „Св.Седмочисленици” и посетиха криптата под нея. След това някои от футболистите стреляха с пистолет в стрелковия комплекс и си направиха селфи с нежната част под пагон. Днес от 18,30 ч. на ст. Ивайло, „Етър” приема ЦСКА. Преди мача ст. треньорът Росен Кирилов съобщи, че в състава на „виолетовите” няма проблеми и са готови да се борят за трите точки. „В ЦСКА има напрежение. Загубиа последните си две гостувания. Но това е клуб с авторитет в българския футбол. Имат много добри футболисти и треньори и страхотна публика зад гърба си. Така, че срещу тях винаги се играе много трудно. Сигурен съм, че мачът ще бъде завързан, че ще затрудним максимално ЦСКА. Дано победим. Не сме се отказали да гоним шестицата.  Сигурен съм, че на мача ще има много фенове и че трибуните ще са пълни”, каза Кирилов. Два часа преди началото на мача, на ст. вайло отваря врати и фенмагазинът на „Етър”. А феновете на „виолетовите” ще използват спортното събитие за благоворителност. На трибуните ще има урни, в които публиката ще може да дарява средства за лечението на търновецът Петър Иванов, парализиран след автомобилна катастрофа вече 13 години.", "date": "2019.10.30", "title": "Футболисти загряват като стрелят  с пистолет „Макаров”"}
{"url": "https://www.monitor.bg:443/bg/a/view/ursula-fon-der-lajen-ne-haresva-novoto-rumynsko-predlojenie-za-evrokomisar-179397", "text": "Избраната за председател на Европейската комисия Урсула фон дер Лайен не приема новото предложение на румънското правителство за поста европейски комисар, съобщава информационният сайт Зиаре, като се позовава на европейски източници. Лявото правителство на Виорика Дънчила, което бе свалено от власт по-рано този месец с вот на недоверие в парламента, предложи вчера за еврокомисар по транспорта бившия министър по европейските въпроси Виктор Негреску. По-рано бяха отхвърлени две други номинации на Дънчила. Европейски източници са заявили пред Зиаре, че Урсула фон дер Лайен смята за неприемливо новото предложение, тъй като идва от страна на един уволнен премиер и като такова е лишено от легитимност. Зиаре коментира, че в продължение на две години европейските институции са били принудени да противостоят на злоупотребите на правителството в Букурещ и дипломатично да приемат, че Виорика Дънчила е институционалният им партньор. В официално изявление на Европейската комисия, изпратено до Зиаре, се отбелязва, че \"новото предложение, направено от преходното правителство, очевидно не е подкрепено от президента на Румъния\". Европейските източници на Зиаре са заявили, че кандидатурата на Виктор Негреску се смята за неприемлива, защото е направена за целите на вътрешната политика, а не държи сметка за точните искания на избраната за председател на ЕК Урсула фон дер Лайен. Председателката на ЕК няма никакво намерение да помага на Дънчила да укрепва позициите си в разгара на предизборната кампания в Букурещ, са посочили още източниците, които припомнят, че Фон дер Лайен настояваше за кандидат жена, а Румъния има подобен кандидат в лицето на Луминица Одобеску - румънската посланичка в ЕС. Тъй като дипломатическата практика не позволява на ЕК да отхвърли кандидатурата на Виктор Негреску с документ, Урсула фон дер Лайен просто няма да я приема, а ще изчака номинация от новото правителство в Букурещ, което ще бъде гласувано в парламента на 4 ноември. И.д. премиерът на Румъния Виорика Дънчила се кандидатира за президентските избори на 10 ноември и се надява да достигне до втори тур срещу настоящия държавен глава Клаус Йоханис.", "date": "2019.10.30", "title": "Урсула фон дер Лайен не харесва новото румънско предложение за еврокомисар "}
{"url": "https://www.monitor.bg:443/bg/a/view/riki-martin-gushna-chetvyrta-rojba-snimka-179394", "text": "Певецът с пуерториканска кръв Рики Мартин оповести, че е станал татко за четвърти път. 47-годишният изпълнител лично се похвали в социалните мрежи с щастливата вест, че с брачния му партньор у Джоан Юзеф са се сдобили с още един син. Момченцето носи името Рен Мартин-Йосеф и е родено от сурогатна майка. Мартин публикува и снимка на новия член на семейството. Припомняме, че новината за очакването на бебето се разпространи миналия месец. Мартин и Юзеф възпитават още 11-годишните близнаци Матео и Валентино и 10-месечната Лусия. Двамата си казаха заветното „да“ в началото на миналата година.", "date": "2019.10.30", "title": "Рики Мартин гушна четвърта рожба (СНИМКА)"}
{"url": "https://www.monitor.bg:443/bg/a/view/a1-startira-prodajbite-na-huawei-nova-5t-i-huawei-watch-gt-2-179412", "text": "А1 започна продажбите на смартфона Huawei Nova 5T и на смарт часовника Huawei Watch GT 2 (46 mm). Клиентите на компанията ще имат възможност да закупят Huawei Nova 5T за 21,99 лева на месец или 429,99 лева в брой с абонаментен план A1 One Unlimited 5XL. При същите условия стандартната цена нa Huawei Watch GT 2 е 7,99 лева на месец или 119,99 лева в брой. Huawei Nova 5T разполага с 6,26-инчов FHD+ IPS LCD дисплей, който осигурява детайлна картина, наситени цветове и добра видимост от всеки ъгъл, за по-добро мобилно изживяване. Дизайнът е стилен, със заоблени ъгли, тънък профил, като корпусът е изграден от алуминиева рамка и стъкло, които придават на модела премиум усещане за здравина. Освен в класическо черно, моделът ще се предлага в два нови цвята – син и пурпурен – които подчертават контраста на светлината и сенките, създавайки 3D ефект. разположена вертикално, подобно на моделите от P30 серията. И четирите камери разполагат с изкуствен интелект, който спомага за разпознаването на сцени и по-доброто идентифициране на обекти. Основният сензор е широкоъгълен, с 48MP и отвор на блендата f/1.8, който заснема изображения с богати детайли, добър контраст и светлина дори при ниска осветеност. Втората камера е ултраширокоъгълна 16MP, с отвор на блендата f/2.2 и е подходяща за заснемане на пейзажи. Устройството разполага и с 2MP макро камера, която заснема обекти в близък план без загуба на детайлите. Основната камера на Nova 5T се допълва от 2MP сензор за дълбочина, който дава повече възможности при заснемането на изображения с „боке” ефект. Селфи камерата на Nova 5T е 32MP и е разположена в специален отвор на дисплея. Тя поддържа AI функции, които оптимизират цветовия баланс, контраста и детайлността на кадрите. Nova 5T изграден по 7-нанометрова архитектура. Изкуственият интелект оптимизира работата му и дава повече мощ, като същевременно щади батерията. Тя е с капацитет 3 750 mAh, с функция за бързо зареждане с 22.5W. Оперативната памет на Nova 5T е 6GB, а паметта за съхранение на файлове – 128GB. Сензорът за пръстови отпечатъци е разположен от дясната страна на корпуса на устройството, като работи с отлична бързина. с нови функции, сред които интелигентни спортни режими и подобрена производителност на батерията, която издържа до две седмици с едно зареждане. Функционалният аксесоар е перфектно допълнение към смартфонa Nova 5T, благодарение на интеграцията си с моделите от Huawei. Watch GT 2 притежава стилен дизайн и отлични характеристики, сред които мощния процесор Kirin A1 и сензорен AMOLED дисплей.", "date": "2019.10.30", "title": "А1 стартира продажбите на Huawei Nova 5T и Huawei Watch GT 2"}
{"url": "https://www.monitor.bg:443/bg/a/view/protest-v-holandija-predizvika-380-km-zadrystvane-179395", "text": "По холандските магистрали се образува днес 380-километрово задръстване заради протест на строителни работници срещу мерките за намаляване на азотното замърсяване, които могат да засегнат работните им места, съобщи Ройтерс. По данни на холандската служба по трафика задръстванията около Хага са дълги 380 км. Строителни работници докараха камиони, багери и кранове на протеста. Полицията каза, че е била издадена забрана за докарването на още тежки машини на основното място на протеста, но работниците продължават да пристигат организирано с други автомобили. В много страни имаше протести срещу емисииите на въглероден диоксид, които ускоряват климатичните промени, но Холандия е изправена и пред демонстрации на хора от строителния и селскостопанския сектор. Те протестират срещу съдебно решение от май, съгласно което страната има твърде високи емисии на азот в нарушение на европейските директиви. Тези демонстрации започнаха през септември и днес е петата протестна проява. Селското стопанство и строителството са най-големите замърсители на въздуха, но мнозина смятат, че двете индустрии несправедливо са обвинявани за проблем, причинен от цялото холандско общество. По предложения на политици около 18 000 строителни проекта в страната могат да бъдат спрени или да станат обект на по-стриктни правила в бъдеще, а някои животновъди може да получат субсидии да се откажат от бизнеса си или да ограничат емисиите на вредни газове.", "date": "2019.10.30", "title": "Протест в Холандия предизвика 380-км задръстване "}
{"url": "https://www.monitor.bg:443/bg/a/view/na-gkpp-dunav-most-zadyrjaha-kontrabandni-drehi-i-parfumi-179402", "text": "Митничари и гранични служители задържаха на ГКПП „Дунав мост“ над 2500 контрабандни текстилни изделия и близо 350 парфюма и тоалетни води, открити в автобус с турска регистрация. Това съобщиха от Агенция „Митници“. Автобусът е превозвал пътници от Турция към Западна Европа. Намерената контрабандна стока е била на четирима от тях. За по-голямата част от дрехите – 2495 панталона от кожа и текстил, дънки, рокли, поли, якета и други, с обща стойност близо 52 000 лева, е установено, че са собственост на турски гражданин. Срещу него е образувано дознание, като той е признал вината си и сключил споразумение с Окръжната прокуратура в Русе, което съдът одобрил. Нарушителят е получил условна присъда от 2 години с 4-годишен изпитателен срок и глоба в размер на 10 000 лева. Другите трима пътници пренасяли стока в по-малки количества - общо 349 парфюма и тоалетни води от множество марки, както и 54 спортни комплекта. По трите случая са съставени актове за административни нарушения, допълват от Агенция „Митници“.", "date": "2019.10.30", "title": "На ГКПП „Дунав мост“ задържаха  контрабандни дрехи и парфюми"}
{"url": "https://www.monitor.bg:443/bg/a/view/strelba-na-parti-za-helouin-ostavi-trima-myrtvi-i-mnogo-raneni-v-kalifornija-179398", "text": "Трима човека бяха убити и деветима - ранени при стрелба снощи по време на празненство за Хелоуин в жилище в Лонг Бийч, Калифорния, предаде Ройтарс, като се позова на полицията и противопожарната служба. Един заподозрян е успял да избяга, каза говорителката на местната полиция Карен Оуенс. Тримата убити са мъже на възраст между 20 и 30 години. Хората в жилището били облечени в костюми за Хелоуин, каза още Оуенс. Вестник \"Лос Анджелис таймс\" цитира съседи, които чули до 20 изстрела.", "date": "2019.10.30", "title": "Стрелба на парти за Хелоуин остави трима мъртви и много ранени в Калифорния"}
{"url": "https://www.monitor.bg:443/bg/a/view/pomoshti-za-vrediteli-po-domatite-179249", "text": "До 1 ноември оранжерийните производители могат да кандидатстват за подкрепа за борба с вредителите по доматите. Средствата са осигурени по схемата „Помощ за компенсиране разходите на земеделски стопани, свързани с изпълнение на мерки по „Национална програма от мерки за контрол на доматен миниращ молец - Tuta absoluta Meyrick (Lepidoptera)”. Утвърденият финансов ресурс за помощта е в размер на 500 хил. лв. Със средствата ще се компенсират разходите на производителите за закупуване на продукти за растителна защита срещу доматения миниращ молец.  В срок до 25 ноември кандидатите по схемата трябва да представят отчетни документи за закупените средства за растителна защита за контрол на доматения миниращ молец.  Срокът изплащане на помощта е 15 декември 2019 г. Размерът на субсидирането ще покрива до 100% от цената на закупените препарати и средства за борба с вредителя, но не може да надхвърля сумата от 2500 лв./хектар с ДДС. Право на финансова подкрепа имат малки и средни предприятия - земеделски стопани, които отглеждат домати в оранжерии с площ от най-малко 1 дка (0,1 хектара).", "date": "2019.10.30", "title": "Помощи за вредители по доматите"}
{"url": "https://www.monitor.bg:443/bg/a/view/kupuvame-na-izplashtane-dva-pyti-po-evtini-smartfoni-179389", "text": "Българите купуват смартфони на изплащане за близо 400 лв. по-малко. Спрямо 2018 г. средната цена на устройствата е паднала от 900-950 лв. на 530-580 лв., сочи анализ на една от водещите компании за потребителско кредитиране у нас. Според данните, потребителите вече търсят дисплей от 6.4 инча, докато година по-рано най-търсен е бил екранът от 5.3 инча. Освен това, купувачите си взимат и телефони с по-добро качество на камерата, тъй като те се използват основно за снимки и забавление. От най-търсените стоки, в 7 от 10 има понижаване на средните стойности. Освен смартфоните, избираните от нас телевизори също са по-евтини като средната им цена падна на 720-770 лв. от 1050-1100 лв. през предходната година, сочат данните на БНП Париба Лични Финанси. За разлика от 2018 г. обаче сега българинът търси по-малки екрани с 43 инча, но с по-високo Ultra HD качество. При пералните цената падна на 590-640 лв. като все повече се търсят перални машини с повече програми, но по-малко обороти в минута. По отношение на кухненската електротехника се оказа, че се търсят машини с по-висок клас за пестене на енергия. „Потребителите вече се ориентират не само по модел, който им допада, но и мислят за функционалността и потреблението в по-широк аспект“, обясни директорът „Оперативен маркетинг“ за България Людмила Петрова. По думите й леко поскъпване има единствено в обзавеждането на спалня, където средната цена се е качила на 950 лв. „Ръстът се дължи основно на това, че се предпочитат по-луксозни материи, които ще гарантират по-дълъг живот на продукта“, допълни Петрова. В общата класация “Топ 10 на изплащане” , която подрежда най-търсените модели сред 10-те най-търсени типове продукти, отпаднали продукти няма, но е налице разместване. През 2019 г. климатиците изместиха лаптопа по търсене, а матраците изостанаха заради обзавеждането на спалня. Цели 6 от 10 продукта пък са за забавление като очакванията на експертите са през следващите 2 месеца търсенето за продукти на изплащане да е 2 пъти повече спрямо средномесечните показатели през минали години. Причина за това са предстоящите празници. Българите са готови да внасят по 12% от средната нетна заплата за страната по вноски за покупки на изплащане. Това е и най-високият дял в региона, показват още данните на БНП Париба. Стоките, които купуваме на изплащане, са за средно 820 лв. като за погасяване на сумата избираме най-кратката продължителност на кредита в Централна и Източна Европа. Най-често избираме срок от 12 месеца, докато в съседна Румъния потребителите подписват за 14 месеца.", "date": "2019.10.30", "title": "Купуваме на изплащане два пъти по-евтини смартфони (ОБНОВЕНА)"}
{"url": "https://www.monitor.bg:443/bg/a/view/sem-otkri-procedura-za-izbor-na-nov-shef-na-bnr-179386", "text": "С 5 гласа \"за\" членовете на Съвета за електронни медии единодушно откриха процедура за избор на генерален директор на Българското национално радио, съобщи БНР. Документите на кандидатите ще се подават до 5 декември, а изслушванията на концепциите ще се проведат на 20 и 21 януари. Самият избор ще се състои на 22 януари. Първа точка в дневния ред на днешното заседание на Съвета за електронни медии беше обявяването на процедура за избор на генерален директор на Българското национално радио. До обявяването на процедурата се стигна, след като на 17 октомври членовете на СЕМ прекратиха мандата на Светослав Костов и избраха за временно изпълняващ длъжността Антон Митов - досегашният ръководител на дирекция \"Архиви\". Митов може да остане на поста в продължение на 3 месеца, през които тече конкурсът за генерален директор. Основният мотив за прекратяването на мандата на Костов беше безпрецедентното спиране на ефира на програма \"Хоризонт\" за 5 часа на 13 септември. Светослав Костов обяви, че ще обжалва решението на СЕМ в съда. Той заемаше поста на генерален директор от края на юни т.г.", "date": "2019.10.30", "title": "СЕМ откри процедура за избор на нов шеф на БНР"}
{"url": "https://www.monitor.bg:443/bg/a/view/shardi-sprja-serijata-na-medvedev-sled-strahotna-pobeda-v-parij-179406", "text": "Французинът Жереми Шарди поднесе една от най-големите изненади в своята кариера и през сезона като цяло, отстранявайки световния №4 Даниил Медведев на старта на \"Мастърса\" в Париж. Шарди се възползва от бурната подкрепа на своите сънародници по трибуните и осъществи страхотен обрат - 4:6, 6:2, 6:4. Така приключи серията от 9 поредни победи на Медведев, която започна след загубата от Рафаел Надал на финала на US Open. Приключи и серията от поредни финали на руснака, който не беше отпаднал преди финал от Уимбълдън насам и игра шест финала при последните си шест участия.  \"Това е една прекрасна победа. Когато изиграеш такъв мач на централния корт във Франция и го спечелиш, чувството е невероятно\", заяви Жереми Шарди след срещата. Междувременно легендата Роджър Федерер няма да вземе участие в дебютното издание на новата отборна надпревара в мъжкия тенис - ATP Cup. Състезанието ще се проведе в началото на 2020 година и в него ще вземат участие 24 държави, които успеят да се класират, благодарение на ранкинга на своята първа ракета. Световният №3 в момента Роджър Федерер отдавна класира за своята Швейцария, но тъй като и Стан Вавринка се отказа, страната губи мястото си в турнир. \"С голямо съжаление оттеглям заявката си за участие в дебютното издание на ATP Cup. Когато преди месец приех да участвам, беше наистина трудно решение, защото означаваше по-малко време у дома със семейството и много активен старт на сезона. След много разговори със семейството и екипа ми относно предстоящата година реших, че тези две допълнителни седмици у дома ще бъдат от съществено значение както за моята игра, така и за семейството ми\", коментира в изявление Федерер. ", "date": "2019.10.30", "title": "Шарди спря серията на Медведев след страхотна победа в Париж"}
{"url": "https://www.monitor.bg:443/bg/a/view/ne-podkrepjam-nikogo-njama-da-povlijae-na-rezultata-ot-balotaja-179387", "text": "За разлика от основния избор на първи тур, гласовете в квадратчето \"Не подкрепям никого\" няма да повлияят на балотажа. Това разясни говорителят на ЦИК Александър Андреев пред „България от еър“. Те са от значение на първи тур, когато за избран се счита този кандидат, спечелил над 50 % от действителните гласове, за каквито се считат тези от квадратчето „Не подкрепям никого“. На втори тур обаче се брои единствено кой кандидат има повече гласове за себе си в сравнение с опонента си. \"При всички случаи квадратчето \"Не подкрепям никого\" е повлияло на първия тур. Преференциите също оказват значение при вота. И в предходни избори знаем, че това затруднява всички членове на СИК при обработването на протоколите\", сподели още Андреев. Toй разясни, че три ще са населените места с трилотаж - Знаменосец, Климентово и Александрово. В 9 областни града има избрани кметове, а във всички останали ще има балотаж при 100 % обработени данни.", "date": "2019.10.30", "title": "\"Не подкрепям никого\" няма да повлияе на резултата от балотажа"}
{"url": "https://www.monitor.bg:443/bg/a/view/bejat-na-solta-glezi-marta-vachkova-snimka-179400", "text": "Кулинарната сензация Нусрет Гьокче, известен още като Бея на солта, нагости актрисата Марта Вачкова. Звездата от медицинската драма „Откраднат живот“ лично се похвали за срещата им със снимки и видео в социалните мрежи, което показва как именитият готвач лично овкусява вечерята й. И то не как да е, а с коронния си номер, който го превърна в интернет сензация и му донесе над 23 милиона последователи в Инстаграм. Терен на запомнящата се вечеря дадe ресторантът на Бея на солта в Дубай. В заведението му цената на един стек започва от 100 долара, като този със златна обвивка стига 340 долара. Вачкова е в Дубай от няколко дни и не пропуска да споделя с последователите си в Инстаграм кадри от местата, които посещава.", "date": "2019.10.30", "title": "Беят на солта глези Марта Вачкова (СНИМКА)"}
{"url": "https://www.monitor.bg:443/bg/a/view/jekov-smenja-nikolov-nachelo-na-volejbolnija-levski-179390", "text": "Бившият национален разпределител Андрей Жеков ще води мъжкия волейболен отбор на „Левски“ през настоящия сезон на Суперлигата. Той заменя на поста Владимир Николов, който бе начело на тима през последните две години. Наскоро Владо Николов обяви, че обмисля да се оттегли от този пост, като неговият заместник евентуално да поеме основата роля. Очакваше се обаче това да стане след края на настоящата кампания. От клуба са решили да ускорят процеса и треньорската рокада вече е факт. Бившият капитан на националите Николов ще се концентрира върху организационните дела на клуба, на който е президент от есента на 2017 г. Жеков бе привлечен в клуба през март като асистент на Николов, а през този сезон е старши треньор на отбора за юноши до 19 г., който започна с две категорични победи участието си в първенството. Петима от състезателите в тази формация са важна част и от мъжкия отбор. Дебютът на бившия разпределител начело на представителния отбор ще бъде утре вечер срещу носителя на Суперкупата „Хебър“. Срещата е от 18.30 ч. в зала „Христо Ботев”.", "date": "2019.10.30", "title": "Жеков сменя Николов начело на волейболния „Левски“"}
{"url": "https://www.monitor.bg:443/bg/a/view/hbo-odobri-nov-serial-po-igra-na-tronove-otsviri-naomi-uots-179388", "text": "Телевизия HBO даде зелена светлина за заснемането на нова поредица, която е предистория на култовия сериал \"Игра на тронове\". Продукцията ще носи името „Къща на дракона“ и от компанията вече са поръчали 10 епизода. \"House Of The Dragon - предисторията от вселената на \"Игра на тронове\" идва в HBO GO. Кондал ще работи и по сценария на поредицата. Мигел Сапочник, режисирал епизоди на \"Игра на тронове\" като \"Битката на копелетата\" и \"Дългата нощ\" ще се завърне на режисьорския стол за пилотния епизод, както и за допълнителни епизоди от сезон 1.\", съобщиха и представителите на НВО у нас. Главни действащи лица ще са представители на рода Таргариен, от който са любимците на феновете Денерис и Джон Сноу. Очаква се новата продукция да проследи . Сюжетът ще се развива около 300 години преди събитията в „Игра на тронове“. \"Мога да кажа, че ще има дракони. Но искам да отбележа, че се придвижваме към поръчка на пилотен епизод, а не че има такава. Ако поръчат серии – ще викам още по-силно. Но ще видим. Засега всичко върви добре, но нищо не е потвърдено“, написа в социалните мрежи Мартин през септември. Междувременно НВО дръпна шалтера на първата обявена предистория на „Игра на тронове“ - „Кървава луна“, в която феновете щяха да видят Наоми Уотс в главната роля.", "date": "2019.10.30", "title": "HBO одобри нов сериал по „Игра на тронове“, отсвири Наоми Уотс"}
{"url": "https://www.monitor.bg:443/bg/a/view/podpaliha-avtomobili-v-stolichnite-kvartali-hipodruma-i-gevgelijski-179391", "text": "Подпалиха леки автомобили тази нощ в ж.к. \"Хиподрума\" и ж.к. \"Гевгелийски\" в София.  Минути след полунощ в полицията е получен сигнал за горящи автомобили, паркирани в ж.к. „Хиподрума“, пред болница за рехабилитация на деца. На място незабавно са изпратени екипи на полиция и пожарна, огънят е погасен. Няма данни за пострадали хора, нанесени са само материални щети. При пожара напълно са изгорели три от колите, а други четири, паркирани в близост, са частично обгорели. Няколко часа по-късно, около 4.30 часа, е съобщено и за запален автомобил в ж.к. „Гевгелийски“. От огъня е опожарен автомобил, засегнати са още три, паркирани в непосредствена близост. Най-вероятно става въпрос за умишлен палеж, твърдят от bTV.  Образувани са досъдебни производства. Извършени са огледи на място, предприети са процесуално-следствени действия за установяване на всички факти и обстоятелства около инцидентите и издирване на извършителите.", "date": "2019.10.30", "title": "Подпалиха автомобили в столичните квартали \"Хиподрума\" и \"Гевгелийски\""}
{"url": "https://www.monitor.bg:443/bg/a/view/kandidati-ot-14-partii-i-koalicii-shte-sa-syvetnici-v-blagoevgradskija-obshtinski-syvet-179384", "text": "   Кандидати от 14 партии и коалиции успяха да прескочат прага от 810 гласа за едно място в новия Общински съвет на Благоевград. Това показват резултатите от изборите на 27 октомври. Вече се изяснява и картината с преференциите и пренареждането на кандидатите във всяка една от листите, информираха от ЦИК. На основа на тяхната информация за разпределението на гласовете по кандидатски листи и за разпределението на преференциите за кандидатите от листите на партиите, коалициите и месттните коалици, може да се очертае картината.         Групата на ГЕРБ отново е с най-голям брой съветници в Общинския съвет - д-р Атанас Камбитов, Кирил Илиев, Ивайло Златанов, Евгени Бибов, Йосиф Кочев и Красимир Роячки. Ако д-р Камбитов спечели балотажа на 3 ноември за кмет на общината, което е най-вероятно,  по закон следващият в листата ще заеме неговото място като общински съветник. Седмият в листата на ГЕРБ е Давид Стоименов Петров.   Най-драстична е промяната в две листи, на които водачите им отпадат от Общинския съвет. Димитър Урдев, водачът на листата на ЗС “Александър Стамболийски“, няма да бъде общински съветник. Той е изместен от високият брой преференции за следващите го в листата. Така общински съветници от неговата паритя ще са Васил Миладинов,  Рашко Динков,  Георги Корчев и седмата – Валентина Шаркова. Владимир Елезов, водачът на листата на АБВ, също остава извън новия Общински съвет. Преференциалното гласуване пренарежда листата на партията, като вторият Кирил Ваклинов успява да влезе в местния парламент заедно с 13-я – Павлин Янкулски.    При  БСП последните станаха първи! Регистрираните под №41 – Бисер Стойчев и №40 – Иван Станчев успяха, съответно с 351 и с 302 преференции, да изместят всички преди тях, без първия в листата-Любен Милев. Така те заемат втората и третата позиция. Благодарение на получените 296 преференции, четвъртата-Гергана Янчева влиза в списъка на съветниците, но това не се е отдало на третия-д-р  Владимир Пандев. Групата съветници на БСП ще представляват Любен Милев,  Бисер Стойчев, Иван Станчев, Гергана Янчева и Мария Стойнева, която бе втора в регистрираната за изборите листа.   54 гласа попречиха на Злата Сотирова, която в последните години се изявяваше като радикална опозиция на кмета д-р Атанас Камбитов да бъде отново общински съветник. Толкова е разликата в преференциите между нея и третия в листата на МИР-Валери  Манов. Той заедно с водача на листата Албина Анева ще бъдат общински съветници.    От групата на Местна коалиция ЕНП в новия Общински съвет влизат досегашният председател на Общинския съвет Радослав Тасков, д-р Владимир Таковски, Гергана Муртова, шестата – Славина Гелишева с 602 преференции и Анна Мазурска, която с 341 преференции от 10-то място отива на пета позиция. Така те изместват  Захарин Хаджийски и Давид Сукалински. За “Демократична България-обединение” като общински съветници ще работят Калоян Ханджийски и Мирослав Чолев, пети в листата на коалицията. С 344 преференции той измести втория Христо Смилков, който остава извън общинския съвет.   И при ВМРО преференциите пренаредиха листата. Партията ще се представлява от водача Иван Ризов и Мария Гошева, която с 383 преференции отне възможността на общинския партиен лидер Станимир Радулов, втори в кандидат-съветническата листа, да стане общински съветник. “Глас народен” спечели два мандата. Заемат ги вторият в листата  д-р Теодор Велчев с 295 преференции и водачът на листата – Ясен Неделчев. БЗНС успя да спечели  2 мандата. В Общинския съвет ще работят  водачката на листата Любомира Хамбарджийска и третият-Благовест Стоицов, който със 171 преференциални гласа измества Велчо Танев. От името на Коалицията “Партия на зелените – ВОЛЯ” в Общинския съвет влизат  Андон Тодоров, Соня Ставрева с най-голям брой преференции – 200, Цветозар Балабанов и Лилия Мечева.    Групата на ДПС ще се представлява от Мехмед Вакльов, Ивайло Червилов и Исмет Узунов. “Обединена социалдемокрация” от  Христо Ковачки, водач на листата и досегашен общински  съветник, а ССД  от Георги Иванов, водач на листата. ", "date": "2019.10.30", "title": "Кандидати от 14 партии и коалиции ще са съветници в благоевградския Общински съвет"}
{"url": "https://www.monitor.bg:443/bg/a/view/letishte-getuik-eksperimentira-s-po-byrzo-kachvane-v-samoletite-179393", "text": "Лондонското летище Гетуик експериментира с качването на пътниците в самолета въз основа на техния номера на седалката им. Второто по големина летище във Великобритания започна двумесечен тест с различни модели на ускоряване качването на пасажерите. Вариантите включват първо качване на пътници с места най-отзад, като се започне от пасажерите, които имат седалки до прозореца, следвани от средните седалки, а след това и тези до пътеката. Големи цифрови екрани ще казват на пътниците кога да се качат, съобщават от летището, цитирани от Business Insider. Новата схема може да избегне \"задръствания\" на летищните гейтове и да намалят времето с качване с до 10% в сравнение с досегашните начини. Пътниците, които плащат за приоритетно качване, семействата и тези, които се нуждаят от специална помощ, все пак ще се качват на борда първи. Обратната връзка от пътниците ще бъдат използвана, за да се реши дали летището в крайна сметка ще промени своите начини на качване.", "date": "2019.10.30", "title": "Летище Гетуик експериментира с по-бързо качване в самолетите"}
{"url": "https://www.monitor.bg:443/bg/a/view/vynshno-ruskijat-voenen-samolet-preletjal-nad-bylgarija-e-imal-razreshitelni-179385", "text": "Руските военно - транспортни самолети, прелетяли над България, са имали нужните разрешителни. Това съобщават от външно министерство в официална позиция, а поводът са медийни публикации след изказване на бившия военен министър Тодор Тагарев преди ден, че  От МВнР заявяват, че е  разрешено прелитането на 22 октомври 2019 г. на два военно-транспортни самолета с личен състав, бойна техника и въоръжение, включително ракетни комплекси С-400, във връзка с провеждането на военно учение „Славянски щит“ на територията на Сърбия. На 30 октомври 2019 г. пък МВнР е получило надлежно уведомление за това, че са извършени обратните полети, свързани с извозването на участвалите в учението личен състав, бойна техника и въоръжение от Сърбия през въздушното пространство на България към Русия. Иначе от ведомството уточняват и каква е самата преоцедура за получаане на такова разрешение. Така след като в МВнР, дирекция „Консулски отношения“, постъпи нота от съответната държава с молба за разрешение за прелитане, ведомството прави запитване с вербална нота до държавата, която е финална дестинация на полета. В случая това е Сурбия. Целта пък е да се потвърди крайния потребител на превозвания товар и целта, за която ще бъде използван. След получаване на исканата информация, МВнР предоставя за съгласуване постъпилото искане за получаване на дипломатическо разрешение за прелитане на компетентните български структури в МО и МТИТС. ", "date": "2019.10.30", "title": "Външно: Руските военни самолети, прелетели над България, са имали разрешителни"}
{"url": "https://www.monitor.bg:443/bg/a/view/otlichnici-sme-v-es-po-bezopasno-izhvyrljane-na-opakovki-179251", "text": "България е на първо място в Европейския съюз по безопасно изхвърляне и оползотворяване на опаковки от препарати за растителна защита.  Това каза земеделският министър Десислава Танева на годишната конференция „За чисто земеделие и сигурна околна среда”, която се проведе в София. В момента над 4000 земеделски стопани участват доброволно в системата за разделно събиране. Идеята е бизнесът да я надгради, а Министерството на земеделието ще търси възможности за подпомагане на тези добри практики в новата Обща селскостопанска политика, допълни ресорният министър. Системата заработва през 2013 г. и за шест години броят на участващите стопани се е увеличил стократно. Преди това те са се освобождавали от пластмасовите опаковки чрез изгаряне, заравяне или смесване с други отпадъци.", "date": "2019.10.30", "title": "Отличници сме в ЕС  по безопасно изхвърляне  на опаковки"}
{"url": "https://www.monitor.bg:443/bg/a/view/uchilishte-v-razlog-gleda-kosheri-179250", "text": "От две години училище в Разлог е дом на пчелно семейство.  Това разказа за БТА директорът на Начално училище „Яне Сандански”, което е приютило насекомите. Началото на отглеждането им е дадено с проект, в който участват още Франция, Италия, Испания и Румъния. Кошерът е уникален, изработен е във Франция и е прозрачен. По този начин се дава възможност децата да наблюдават живота на пчелите. Пчелите живеят напълно свободно, излизат навън, събират прашец и нектар и се връщат в кошера. Имаме възможност да събираме меда, който произвеждат, но предпочитаме да оставим живота им непроменен от човека, каза още д-р Тренчев. Ефект Отглеждането на пчелите в училище има много голям образователен ефект върху децата, разказа директорът. Наблюдават ги, знаят как да открият майката, знаят и къде са яйцата на пчелите. Това се познава по по-високата температура около яйцата, която пчелите поддържат с трептене. За тези две години нямаме нито едно ужилено от пчела дете или възрастен, разказа д-р Тренчев. Те не са агресивни, а и децата знаят вече много за живота им. Нито веднъж при нас не е умирало и пчелно семейство, което показва, че в Разлог не се третират земеделските площи с отрови, допълни директорът на началното училище. Не така стоят нещата с кошерите в останалите страни по проекта. Във Франция вече три пъти умират цели пчелни семейства и се налага да се подновяват. Подновени са и в Италия и Испания, разказа д-р Тренчев. Цел Целта на отглеждането на пчелите е да се обогати екологичното съзнание на децата. Полза от това имат и местни пчелари. За времето, в което отглеждаме пчелите в една от класните стаи, са идвали няколко пчелари, които искат да видят какво всъщност се случва вътре в кошерите, разказа д-р Тренчев. През лятото кошерът нараства като брой и се отделя ново семейство. Тогава викаме местен пчелар, който да вземе новото семейство, за да не остане то диво, допълни директорът на училището в Разлог.", "date": "2019.10.30", "title": "Училище в Разлог гледа кошери"}
{"url": "https://www.monitor.bg:443/bg/a/view/ns-osvobodi-pavlova-i-siderov-179380", "text": "Парламентът прекрати правомощията на народните представители Лиляна Павлова от ГЕРБ и Волен Сидеров от АТАКА. Павлова е подала оставка, тъй като бе  избрана за вицепрезидент и член на Управителния комитет на Европейската инвестиционна банка (ЕИБ). Тя трябва да заеме поста от началото на ноември. Сидеров подаде оставка преди изборите, като той зави, че така щяло да бъде по-честно спрямо избирателите. Сидеров бе кандидат за кмет на София и водеше и общинската листа. Според даните от вота, Атака получава 2 мандата в съвета. Така сега Сидеров ще може да стане общински съветник. На негово място пък в ПГ на ОП ще влезе Мария Цветкова от ВМРО.  Веднага след като му бе гласувана оставката Сидеров влезе в кратък диалог пред трибуната с председателя на заседанието Емил Христов. След това Сидеров излезе на трибунка в колуарите на НС и обясни, че искал думата за да мотивира оставката си. Той обяви, че сме били станали свидетели на това как председателят на заседанието не дал думата на депутат, който искал сам да напусне. По думите му по принцип тези, които напускали не били дори в залата, като даде пример с Павлова. \"Тя напуска защото отива на по- добре платена работа, а аз напускам от чест и достойнство\", отбеляза Сидеров. Той припомни, че е казал, че ще се откаже и, че е призовал кандидатът на ВМРО и евродепутат Ангел Джамбазки да направи същото, но той измами избирателите. \"Той е човек който лъже, мами и манипулира, аз постъпва обратно, поведох листата и напускам парламента\", добави лидерът на АТАКА. Също така Сидеров зави, че Парламентът започвал да придобива все повече анти български характер като визира покупката на F- 16. Той каза, че очаква да има още едно гласуване когато ще бъде удобрено в България да бъдат разположени американски ръкетни обстановка срещу Русия. \"Аз не искам и физически да присъствам\" коментира Сидеров. Бившият депутат зави, че ще се възползва от това да влезе в столичния общински съвет и дори обеща интересни сюжети. Той коментира и спирането му да влезе в зала Арена Армеец, като го оприличи на противозаконно, защото в Изборния кодекс пишело, че на отварянето на кутиите могат да присъстват и  кандидати. \"Ще водя дела, ако трябва и в чужбина\", закани се Сидеров. После обяви, че имал информация за брутално купуване на гласове на местните избори, но щял да я кажа на отделен брифинг. Не подмина и темата за гейовете, като коментира, че ВМРО имали  един общински съветник повече, защото гей общността била  застанала зад Джамбазки. На въпрос запитан дали все още са чат от управляващата коалиция, той отговори, че първо трябва да се говори с ГЕРБ.  Малко по-късно в колуарите председателят на ПГ на ГЕРБ Даниела Дариткова се извини и заяви, че било недоразумение, че на Сидеров не му била дадена думата за изявление след като му бе гласувана оставката, като обясни, че вече била започнало процедура и не можела да се прекъсне. Относно коалиционно партньорство тя даде да се разбере, че ГЕРБ спазва споразумението. ", "date": "2019.10.30", "title": "НС освободи Павлова и Сидеров "}
{"url": "https://www.monitor.bg:443/bg/a/view/koalicijata-na-gradonachalnika-na-pazardjik-pecheli-kmetskite-mesta-v-20-ot-31-sela-na-pyrvi-tur-179381", "text": "Местната коалиция „ Новото време“, която издигна сегашния кмет на община Пазарджик Тодор Попов за четвърти мандат, печели кметските места в 20 от общо 31 населени места. Това са селата Драгор, Ляхово, Звъничево, Мирянци, Огняново, Сарая, Юнаците, Пищигово, Росен, Овчеполци, Синитево, Мало Конаре, Братаница, Величково, Гелеменово, Главиница, Паталеница, Хаджиево, Алеко Константиново и Мокрище, където печелят досегашните управници на населените места. Местната коалиция“ БСП за България“, която обединява общо 6 партии,  печели в село Добровница за 5-ти път и в село Черногорово, където досегашният кмет Емил Захариев обещаваше автомобил за избирателите, ако бъде предпочетен отново. Резултатите обаче показаха друго и в селото ще управлява избраникът на Корнелия Нинова. Балотаж ще има на 3 ноември за кмет на община Пазарджик, където ще мерят сили сегашният кмет Тодор Попов и бизнесменът Благо Солов, подкрепен от МК“БСП за България“, както и в 5 от селата- Црънча, Ивайло, Априлци, Говедаре и Дебращица. В четири от населените места ще участва кандидат на местна коалиция Новото време, в две на ГЕРБ и по един представител на ДБГ, Инициативен комитет и местна коалиция БСП за България. Коалицията на Тодор Попов ще има и 14 съветници в ситипарламента, следвана от ПП“ГЕРБ“ с 9 и МК“БСП за България“-7. Арлин Антонов не успя да се пребори за кметския стол, но ще бъде общински съветник заедно с още един представител от Партия“ Български социалдемократи“, както и избраници на други партии и коалиции.  ", "date": "2019.10.30", "title": "Коалицията на градоначалника на Пазарджик печели кметските места в 20 от 31 села на първи тур"}
{"url": "https://www.monitor.bg:443/bg/a/view/edna-peta-ot-ofisite-naeti-oshte-v-stroej-179382", "text": "С общо 108 600 кв. м отдадени под наем през деветмесечието офисът пазарът запазва обичайните си нива на активност от последните пет години. Компаниите от IT сектора и центровете за изнесени услуги остават най-сериозен двигател на пазара с дял от малко над 50% от наетите площи за периода. Както и в предходните тримесечия, основната част от подписаните наемни договори са за разширения и премествания. Тъй като много от компаниите наемат площи още в етап на строителство, тези договори също заемат сериозна част от наемния пазар – 21% за деветмесечието, показват данните на консултантската компания Cushman & Wakefield Forton. „Макар и предлагането на качествени офис площи да отбелязва стабилен ръст през последните години, търсенето, изборът и подготовката на преместването отнемат продължително време. Така че съветваме големите наематели да започнат работа по преместване година и половина-две по-рано“, коментира Станимира Пашова, мениджър „Офис площи“. Завършването три нови офис сгради – Advance Business Center, Сграда 2 от Garitage Park и Ellipse center, добави към пазара приблизително 38 000 кв. м нови площи. С това общото предлагане на офиси клас А и Б в столицата надмина 1 963 000 кв. м. Въпреки бързото увеличение, пазарът все още успява да усвои новите проекти. Делът на свободните площи се задържа около 9.1% средно за пазара през третото тримесечие, като модерните сгради в централната част на София са напълно отдадени. Офисите в строеж са 383 000 кв. м, а друга значителна част са в етап на планиране. Офертните наемни цени за първокласните имоти са стабилни в интервала 12-14 евро/кв. м. Активен пазар на офис площи регистрират и големите градове в страната, като основното търсене идва от разрастващи се аутсорсинг и IT компании. Сред примерите за големи сделки от последните месеци са софтуерната фирма Fadata в Бургас, KBC Group във Варна и Sutherland в Пловдив. Близо 180 000 кв. м нови индустриални площи са завършени от началото на годината в София. Обемът на новите проекти е с над 100 000 кв. м повече спрямо същия период на предходната година и е част от тенденцията за ръст на строителната активност в този сегмент на имотния пазар.  „През последните две години наблюдаваме траен ръст на завършените производствени и логистични площи в София в отговор на активността на наемния пазар“, коментира Жоро Ангелов, мениджър „Индустриални имоти и развитие на парцели“. Пазарът в София остава доминиран от строителството на обекти за собствено ползване и строителство по поръчка (built-to-suit), но се наблюдава и ръст на проектите с площи под наем. Основното търсене на такива площи идва от страна на търговци на дребно, логистични компании и бизнеси, обслужващи сектора на онлайн търговията. По данни на консултантската компания към края на септември в строеж в София са 145 000 кв. м индустриални площи, като над половината от тях са предназначени за отдаване под наем. Тъй като голяма част от тези имоти се отдават под наем още на етап строеж, делът на незаетите площи остава стабилен в рамките на 2-3%. Предлагането на модерни логистични и производствени площи в София нараства с бързи темпове и към третото тримесечие достигна 1 256 996 кв. м. Най-големият проект през деветмесечието е завършването на двете фази на логистичния център на датската компания за стоки за дома JYSK в Икономическа зона София – Божурище. Пазарът на терени за изграждане на индустриални имоти също е динамичен в столицата и страната. Средните цени варират около 25-35 евро/кв. м, в зависимост от размера и локацията на имота. Частичното преструктуриране на водещи търговски центрове в София и откриванията на Delta Planet във Варна и Plovdiv Plaza в Пловдив доведоха до ръст на новооткритите магазини през деветмесечието на 2019. Пазарът на площи в търговски центрове е сравнително наситен. Това се потвърждава и от липсата на нови проекти, които да излязат в следващите 18-24 месеца. Обзавеждането за дома, детските и спортните стоки, дискаунт веригите са сред бързо развиващите се категории. Сред примерите е полската дискаунт верига Pepco, която е най-динамично растящият търговец у нас с 20 локации към третото тримесечие. През деветмесечието първи магазини у нас отвориха детската марка за дрехи Brums, италианската марка за бельо Tezenis и японската Miniso. “През изминалите месеци отбелязахме пик на новооткритите площи в търговски центрове в резултат от икономическата активност и силния наемен пазар от последните две години. Липсата на нови проекти в строеж в големите градове обаче ще успокои пазара през следващите тримесечия, като едновременно с това прогнозите ни са за намаляващ дял на свободните площи и плавен ръст на наемите в топ локациите в моловете и на търговските улици“, обобщи Иван Граматиков, мениджър „Търговски площи“. Според него акцентът през следващите тримесечия ще бъде върху обновяването на работещи търговски центрове в София и в страната, като на места тези процеси са в напреднала фаза. Целта на тези преустройства е търговските центрове да оптимизират съществуващия микс от наематели, както и да разширят клиентската си база. По данни на консултанта през третото тримесечие средният наем за 100 кв. м магазин на отлична локация във водещите търговски центрове в София достига 39 евро/кв. м, а на търговските улици - 56 евро/кв. м.", "date": "2019.10.30", "title": "Една пета от офисите наети още в строеж"}
{"url": "https://www.monitor.bg:443/bg/a/view/kitaristyt-na-kuin-spasi-kravi-ot-tuberkuloza-179367", "text": "Нов подход към контрола върху заболеваемостта в млечна ферма в графство Девън, Великобритания, с извеждане на инфектираните крави помогна стадото да се освободи от туберкулозен бацил, циркулиращ в продължение на шест години. Става дума за фермата „Гаткоум”, която се управлява от Робърт и Томас Рийд. Те прилагат 5-годишен проект на ветеринаря Дик Сибли в партньорство с китариста на „Куин” и активист за защита правата на животните Брайън Мей. Като активист Мей води борба за опазване на язовците, които са нарочени за основните разпространители на туберкулозния бацил по кравите. Заедно с д-р Сибли те разнищват загадката как във фермата „Гаткоум” става заразяването на добитъка. „Доказателствата се трупаха”, казва Мей, цитиран от изданието Farmers Weekly. „В една ферма видяхме, че кравите затъват до глезен в собствените си екскременти. Попитахме фермерите защо не обръщат внимание на това, а се притесняват за малко количество екскременти на язовец? И ни отговориха: Ами това всъщност няма значение. Язовците са виновни”. Разследване Тези притеснения Мей споделил с д-р Сибли, който вече започнал свое разследване в „Гаткоум”. Разглеждахме всяко възможно разпространение на бацила, обяснява Сибли. Това включвало тестване на популацията язовци, от които били събрани 273 проби. Те били изследвани и анализирани. Резултатите показали, че една трета от животните били заразени с бацила на туберкулозата по говедата M bovis. Но забелязахме и друго – че с туберкулоза се заразяват млечните крави, които стоят затворени 365 дни в годината и никога не са имали какъвто и да е контакт с язовци. Добитъкът, който е имал достъп до пасищата, никога не дава положителни проби, обяснява д-р Сибли. И така подозренията за разпространение на заразата паднали върху кравите и септичната яма на стопанството. Количество Като част от нашите изследвания ние открихме, че някои крави отделят голямо количество микроорганизми в техните екскременти, независимо от негативните резултати от тестовете за болестта, казва д-р Сибли. Така били направени изводи, че има три типа животни в стадото с над 300 крави – неинфектирани, но с подозрение, че са преносители на туберкулоза, инфектирани, но в латентен стадий, и инфектирани и заразни. Но има ли все още основание да виним язовците? Брайън Мей е непреклонен, че те са невинни, твърдейки, че е много по-лесно язовците да прихванат болестта от добитъка вместо обратното. На открито, кравешките екскременти са навсякъде. Те привличат червеи и плужеци, които са типична храна за язовците. Така е много лесно за тях да прихванат инфекцията. Същевременно, преносът й от язовци на крави не е лесен. Първо, кравите и язовците обикновено не са в пряка близост. Така че за да се зарази, кравата трябва да изяде екскременти от язовци. Но язовците се разхождат по пасищата нощем, но не се изхождат там. Те правят това в техните си тоалетни – и далеч от кравите. Те са много взискателни животни. Презумпция С тази презумпция за невинност на язовците усилията за овладяване на инфекцията във фермата „Гаткоум” се насочила към подобряване хигиената и ваксиниране на язовците, за да не се разпространява бацилът в околната среда. Проектът във фермата се изпълнявал в две части – преместване на кравите, които отделят бацила с екскрементите си и прерязване на всякакви пътища за възможно инфектиране чрез изпражнения.", "date": "2019.10.30", "title": "Китаристът на „Куин” спаси крави  от туберкулоза"}
{"url": "https://www.monitor.bg:443/bg/a/view/selena-gomes-bih-umrjala-za-tejlyr-suift-179353", "text": "Поп звездата Селена Гомес заяви, че би се простила с живота си за своята колежка и най-добра приятелка Тейлър Суифт. Това признание бившата изгора на Джъстин Бийбър направи в социалните мрежи. „Бих умряла за това момиче. Научи ме на много, преживя много с мен, остана до мен и ми помагаш да съм по-добър човек. Ще съм до теб до края на живота си“, написа в Инстаграм Гомес. Преди дни Тейлър публично подкрепи дружката си. „Новата й музика е най-добрата й до момента. Много се гордея с нея. Тя преживя много. Бях на първия ред и проследих всичко, което й се случва.“, коментира чаровната блондинка.", "date": "2019.10.30", "title": "Селена Гомес: Бих умряла за Тейлър Суифт"}
{"url": "https://www.monitor.bg:443/bg/a/view/pavlova-za-posta-si-v-eib-shte-rabotja-za-ustojchivo-razvitie-rastej-i-rabotni-mesta-179383", "text": "Ще работя за устойчиво развитие, създаване на растеж и работни места. Това написа вече бившият депутат от ГЕРБ Лиляна Павлова, която от 1 ноември ще заеме поста на вицепрезидент в ЕИБ. По-рано през деня  като народен представител, а Павлова използва профила си във Фейсбук, за да благодари на всички, с които е работила през годините. \"От днес започва нов етап в професионалното ми развитие, в който ми предстои да поема нови предизвикателства и отговорности в полза на българските и европейските граждани, институции и бизнес\", написа Павлова. По думите й като вицепрезидент на Европейската инвестиционна банка от 1 ноември работи за устойчиво развитие, създаване на растеж и работни места, насърчаване на равенствата и подобряване живота на хората в България и цяла Европа. Тя изтъква, че това досега било нейн основен приоритет, докато активно участвала в политическия живот на България през последните 10 г.  \"Една от основните ми сфери на дейност ще бъде Кохезионната политика, като сред приоритетите ми ще е осигуряване на достъп до европейската солидарност чрез инструментите на ЕИБ за всички райони на съюза\", пише Павлова. Тя благодари на премиера Бойко Бориосов, както и на финансовия министър Владислав Горанов за доверието, че са я номинирали за поста. Павлова благодари на всики българи, както и на колегите си от НС и министрите от МС. \"Благодаря за уважението, което взаимно показахме и отстоявахме. Убедена съм, че общите ни усилия, където и да се намираме, ще са в полза на просперитета на България и Европа, в полза на равенството, свободата и демокрацията\", заключва Палова.", "date": "2019.10.30", "title": "Павлова за поста си в ЕИБ: Ще работя за устойчиво развитие, растеж и работни места"}
{"url": "https://www.monitor.bg:443/bg/a/view/miriam-portman-nosi-magijata-na-koleda-sys-strauss-wiener-orchester-179356", "text": "Звездата на операта в немскоезичния свят Мириам Портман се присъединява към плеядата от солисти за концерта на Strauss Wiener Orchester в Зала 1 на НДК на 1 декември. Знаменитото сопрано стартира пътя си в музиката с редица участия в телевизионни и радио конкурси, а на 16 подписва първия си договор с Виенския театър. Започва да рисува картини с гласа си по Верди и Щраус на 18 във Volksoper в австрийската столица. Портман пее на шест езика, а сред най-забележителните й роли са Хана във „Веселата вдовица“ и Розалинда в „Прилепът“. Еднакво обожавана в Германия, Швейцария, Австрия и Русия, Мириам пази гласа си с медитация преди концерт, изобилие от джинджифил към вегетарианското си меню и няколко капки сироп от лук към водата, която консумира. Освен Мириам Портман на 1 декември в НДК ще чуем и Марко ди Сапия, нашумял у нас като мафиота Салваторе от хитовия немски сериал „Кобра 11“. Тенорът говори свободно пет езика, разпуска с йога преди да излезе на сцената и има особен сантимент към творчеството на Щраус, защото дебютира на оперна сцена в австрийската столица през 1997 г. Година след триумфа си в София Strauss Wiener Orchester се завръща за бис с нов, още по-впечатляващ репертоар с автентичното звучене на династията Щраус. Единственият по рода си оркестър, основан от Йохан Щраус, ще пренесе публиката в едно по-добро духовно измерение с палитра от класически шедьоври в изпълнение на 37 музиканти и ангелогласните солисти на Виенската опера. Не пропускайте Strauss Wiener Orchester и забележителния им традиционен Коледен концерт в Зала 1 на НДК на 1 декември от 19.00 ч. Билети за концерта може да намерите в билетен център НДК, OMV и в мрежата на Eventim.bg. Следете събитието на официалната Фейсбук страница на 5PT.  ", "date": "2019.10.30", "title": "Мириам Портман носи магията на Коледа със Strauss Wiener Orchester"}
{"url": "https://www.monitor.bg:443/bg/a/view/kamarata-na-predstavitelite-na-amerikanskija-kongres-prizna-armenskija-genocid-179379", "text": "Камарата на представителите на американския Конгрес одобри снощи с голямо мнозинство резолюция за признаване на геноцида над арменците в Османската империя, съобщиха информационните агенции. Неочакваното гласуване със сигурност ще предизвика гняв в Турция, отбелязва АФП. За първи път такава резолюция се подлага на гласуване на пленарно заседание на една от камарите на Конгреса във Вашингтон. 223 конгресмени подкрепиха резолюцията, 191 се обявиха против. В резолюцията се посочва значението на това да се почита паметта на жертвите на геноцида над арменците чрез официалното му признаване. Конгресмените се обявиха и против усилията, насочени към това \"правителството на САЩ да се свързва с отричане на арменския геноцид или който и да е друг геноцид\". Камарата на представителите призова американците да получават повече информация за арменския геноцид. По-рано и в Сената бе внесен аналогичен документ. В продължение на десетилетия конгресмените обсъждаха подобни резолюции, но те не бяха подлагани на гласуване. Наблюдатели отбелязват, че резолюцията ще доведе до сериозно влошаване на американско-турските отношения.", "date": "2019.10.30", "title": "Камарата на представителите на американския Конгрес призна арменския геноцид"}
{"url": "https://www.monitor.bg:443/bg/a/view/tristrankata-shte-obsydi-parametrite-na-budjeta-za-dogodina-179373", "text": "Националният съвет за тристранно сътрудничество (НСТС) ще проведе заседание днес, на което ще разгледа параметррите на бюджета за следващата година. Предварителната рамка на финансовото министерство предвижда държавата да събере 46,8 млрд. лева. Освен Проект на Закона за държавния бюджет на Република България за 2020 г. в рамките на дневния ред на заседанието ще бъде обсъден и проект на Актуализирана средносрочна бюджетна прогноза за периода 2020-2022 г. като мотиви към него, внесени от министъра на финансите. Националният съвет за тристранно сътрудничество ще разгледа също така Проект на Закон за бюджета на държавното обществено осигуряване за 2020 г., внесен от управителя на Националния осигурителен институт, както и Проект на Закон за бюджета на Националната здравноосигурителна каса за 2020 г., внесен от управителя на Националната здравноосигурителна каса. През 2020 г. се предвиждат повече пари за образование, здравеопазване и отбрана. 360 млн. лева са заделени за увеличение на учителските заплати. С 10% ще се повишат доходите в бюджетната сфера. Разчетите на правителството предвиждат още минималната работна заплата да стане 610 лева от 1 януари, а пенсиите да бъдат увеличени с 6,7 на сто в средата на годината. Размерът на данъците и осигуровките остава непроменен. Без промяна остава и максималният осигурителен доход – в размер на 3000 лева. ", "date": "2019.10.30", "title": "Тристранката ще обсъди параметрите на бюджета за догодина"}
{"url": "https://www.monitor.bg:443/bg/a/view/samsung-pokaza-smartfon-s-kvadratno-sgyvane-video-179374", "text": "Samsung представи нов дизайн на смартфон, който се сгъва на квадрат. Компанията развива концепцията за сгъваемите устройства, след като пусна първия си модел през септември. Южнокорейският технологичен гигант представи новата концепция във вторник на конференцията Samsung Developer Conference 2019 в Съединените щати. „Удивителното при сгъваемата технология е, че тя може да стане по-компактна“, смята Сали Хиезон Йонг, ръководител на Framework R&D Group в мобилните комуникации на Samsung, цитирана от Reuters. Най-големият производител на смартфони в света напредва с пускането на 5G телефони, докато се бори с конкурентите на Apple и Huawei на все по-наситен пазар. Новият му дизайн позволява на устройството да се сгъва наполовина хоризонтално. „Този ​​чисто нова форма, която сега изследваме, не само лесно се побира в джоба ви, но и променя начина, по който използвате телефона“, смята Йонг. От Samsung не коментираха подробности това кога ще бъде пуснат сгъващия се до квадрат телефон. Китайската компания Huawei започна да приема поръчки миналата седмица в Китай за дългоочаквания си сгъваем смартфон, надявайки се да компенсира слабите продажби в чужбина на фона на американските търговски санкции, припомня Reuters.", "date": "2019.10.30", "title": "Samsung показа смартфон с квадратно сгъване (ВИДЕО)"}
{"url": "https://www.monitor.bg:443/bg/a/view/prof-nikola-aleksandrov-bylgarinyt-e-kritichen-kym-kachestvoto-na-hranite-dori-poveche-ot-neobhodimoto-179345", "text": "Внимавайте най-вече с каймата от магазина, съветва токсикологът в интервю за \"Монитор\" - За съжаление, информацията, с която разполагаме до момента, е много оскъдна. Не се съобщава дали децата са имали диария, повишена температура. Това са два важни симптома, които говорят в полза на протичането на определен процес. При наличие на температура и диария по-скоро трябва да се мисли за инфекция. Той може да касае проникването на микроорганизми в храната. Само че инфекциозният процес би довел до това всички хора, консумирали тази храна в семейството да имат едни и същи симптоми. А засега само трима са имали подобни прояви. - Това означава четирима души от девет. Останалите не са имали никакви симптоми. Това малко говори да са натровени от една и съща храна. Втората възможност остава интоксикация. Само че не сме наясно дали децата са излизали навън и не са консумирали някакви билки или нещо друго, което може да доведе до това натравяне. Тепърва ще се установяват причините. Така че от една страна може да е инфекциозен процес, който да е довел до тази интоксикация-тоест хранително отравяне, или отравяне от различни химически вещества, включително и билки. Те също съдържат растителни отрови. Това са хипотезите. - Колегите са действали правилно. Те са дали медикамент против повръщане, защото пациентите са имали само такъв симптом. След като състоянието им се е усложнило, са били настанени в местната болница и след това са транспортирани във Варна. Така че в тази ситуация подходът е правилен. - Като при конкретния случай. Както казах, тук се касае или за хранително отравяне, или от растение. - Нищо повече от това, което е направено и в случая-да се обадите на 112 и да повикате спешно медицинска помощ. Добре е пациентът да бъде прегледан от специалист и да се действа съобразно състоянието му. Тук няма грешка нито от страна на близките, нито от страна на медицинските лица. Понякога някои отрови протичат свръх остро и водят до подобни състояния. В други случаи протичат по-бавно. Индивидуално е за всеки отделен случай. - Може за часове, както и инфекциозен процес може да се развие за часове, така и интоксикацията. И в двата случая може да завършат фатално. Особено, ако е имало консумация на някакво химическо вещество, процесът може да се развие за часове.  - В повечето случаи трябва да внимаваме, когато купуваме кайма от магазина, и други бързо развалящи се продукти. Но в случая това семейство не е консумирало кайма. Не е и лято, когато за часове може да се развият инфекции. Така че тук имаме неизяснени неща и свръх бързо въздействие върху организма. Общо взето трябва да сме по-внимателни и към месо, яйца. През лятото дори трябва да избягвате да консумирате и да приготвяте ястия с кайма и яйца. Особено при температури 35-45 градуса. - Възможно е. Наблюдавал съм масово салмонелно отравяне. Но тук няма като симптом температура. Когато е налице инфекциозна генеза, би трябвало да има повишена температура и диария. - Всичко зависи от начина на съхранението. Ако продуктите са оставени извън хладилник, може да се случи всичко. Трябва да спазваме изискванията за съхранение на храните, които са ясни. - Най-често не четем етикета и не се спазват указанията. Това касае много заболявания, особено, ако има алергия. Продуктите ни са добре етикетирани. Агенцията по храните за много кратко успя да наложи правила в това отношение и виждате, че в менютата в ресторантите са изписани алергените на ястията, които се предлагат. Това е голямо постижение, малко държави в Европа за толкова кратко време успяха да изпълнят изискванията на Европейската комисия за етикетиране на храните и за правилно информиране за алергените. А една алергична реакция може да протече много бързо. - Не, не се касае за това. - Не, не би трябвало, протичат по различен начин. - Според мен в момента имаме добро етикетиране и се предлагат качествени храни в заведенията за обществено хранене. Контролът е стриктен. Като цяло българите сме много критични към себе си, на моменти граничещо с нихилизъм. - В много държави не са изпълнени изискванията на ЕС за храните, по отношение на състава на предлагащите се продукти. Ние сме на едно от добрите места и то сред развити държави. - Повече, отколкото трябва. - В 40-годишната ми практика като лекар-токсиколог съм се срещнал с всякакви случаи. Няма какво да ме изненада. Проф. д-р Никола Александров е доктор на медицинските науки, токсиколог и алерголог Генерал-майор е от запаса, бивш дългогодишен ръководител на Катедрата по токсикология и алергология на Военномедицинската академия Изобретява един от първите пробиотици в света. Продуктът беше разсекретен чак в края на миналия век Продължава да проучва пробиотиците и се смята за безспорен авторитет в тази област у нас", "date": "2019.10.30", "title": "Проф. Никола Александров:  Българинът е критичен към качеството на храните, дори повече от необходимото"}
{"url": "https://www.monitor.bg:443/bg/a/view/lek-avtomobil-se-udari-v-trolej-v-ruse-zagina-myj-179376", "text": "Лек автомобил се удари тази сутрин в тролейбус в Русе. При тежката катастрофа е загинал 60-годишният шофьор на автомобила, съобщават от областната дирекция на МВР в крайдунавския град. Сигналът за инцидента на бул. „Тутракан“ е получен в 6,19 часа на тел 112. В района на обръщалото при Захарна фабрика тролейбус е извършвал маневра за завиване в обратна посока, когато в него се е ударил лек автомобил „Пежо“ с русенска регистрация, движещ се в посока към ГКПП „Дунав мост“. При удара 60-годишният водач на колата е загинал на място. Дошлият екип на Спешна помощ само е констатирал смъртта му. Няма други пострадали при инцидента. В тролейбуса не е имало пътници по това време. Инцидентът е станал при хлъзгава пътна настилка заради падналия през нощта дъжд. На мястото се извършва оглед от дежурна оперативна група на полицията. Причините за инцидента се изясняват. Снимки: Фейсбук", "date": "2019.10.30", "title": "Лек автомобил се удари  в тролей в Русе, загина мъж"}
{"url": "https://www.monitor.bg:443/bg/a/view/hybyl-zasne-lice-v-sblysyk-na-galaktiki-179372", "text": "Телескопът „Хъбъл“ засне сблъсък на две галактики, слели се в подобие на човешко лице. Снимки от космическата катастрофа публикува официалният уебсайт на обсерваторията. Сблъсъкът на галактики е станал на разстояние около 700 милиона светлинни години от Земята. Те се сблъскали по такъв начин, че наоколо се образувал пръстен от звездна материя. Според учените това се случва изключително рядко. От снимката се вижда, че ярките ядра на галактиките наподобяват формата на очи, а звездното вещество прилича на нос и уста. Галактиките са приблизително с един и същ размер, което не се случва често. По правило по-голямата поглъща по-малката. Учените очакват обектите, уловени от „Хъбъл“, да се слеят в една голяма галактика в рамките на един до два милиарда години. Най-голямата космическа обсерватория „Хъбъл“, кръстена на астронома Едуин Хъбъл, беше изстреляна в орбита през 1990 г. С помощта на телескопа стана възможно да се състави първата карта на повърхността на Плутон, да се определи скоростта на разширение на Вселената, частично да се потвърди хипотезата за свръхмасивни черни дупки в центровете на галактиките, както и да се направят редица други открития.", "date": "2019.10.30", "title": "Хъбъл засне лице в сблъсък на галактики "}
{"url": "https://www.monitor.bg:443/bg/a/view/oshte-dva-dni-pochivka-za-deputatite-predi-balotaja-179378", "text": "Още два дни почивка за депутатите преди балотажа в неделя. Народните предсатвители гласуваха проекторешение за работата на парламента, с което на 31 октомври и 1 ноемрви няма да има пленарни заседания. Решението бе внесено от мнозинството днес сутринта, и бе одобрено със 134 гласа \"за\", 8 \"против\" и само 4 \"въздържали се\".  Така депутатите работиха точно 44 минути в сряда, а заседанието на НС бе първото след двуседмичната почивка преди изборите на 27 октомври. Въпреки това от БСП се възползваха, за да упрекнат властта от парламентарната трибуна в манипулации и масово купуване на гласове по време на първия тур на местните избори. В декларация от името на БСП соцлидерката Корнелия Нинова заяви, че процедурата била опоречна, а реалният вот на българите изкривен. Според нея имало \"ужасяващо\" купуване на гласове и то под зоркия поглед на институцициите в лицето на МВР и властта. Тя даде пример с разпити на кандидати за кметската власт от БСП, докато истинските купувачи на гласове спокойно раздавали до 300 лева на глас. Нинова обвини ГЕРБ, че масово са получили ромски гласове. Наред с това властта употребила страховете на хората, които признавали, че взимат пари за глас от бедност. Цялата администрация гласувала според нея за власта. По думите на Нинова упраляващите използвали компроматна война срещу опонентите си и опоричли изборите. Недействителните бюлетини пък били 15 % или 400 000. След вота от БСП отново щели да поставят въпроса за машинното гласуване. Ниската активност пък била шамар за всички партии. Нинова призова българите да гласуват.  На свой ред от ГЕРБ отговориха на Нинова и я упрекнаха, че социалистите ползват парламентарната трибуна за предизборна агитация, което било недопустимо. По думите на шефката на ПГ на ГЕРБ Даниела Дариткова с такова поведение, отношението на хората към НС няма да се подобри. Тя отново напомни, че са дали обещание след вота да се заемат с Изборния кодекс, за да избегнат всички негативни прояви на изборния процес и да го направят максимално прозрачен. Тя упрекна БСП, че говорят за манипулации, но не са подали сигнали за тях. Накрая Дариткова също призова българите да гласуват, защото само масовото участие на избори би преодоляло негативните последици от контролирания вот.  Иначе НС удължи срока за работа на временната комисия за теча на данни от НАП до 30 номември., като през това време отновно ще бъдат изслушани представители на НАП, за да кажат какви мерки са предприели, както и представители на банките, кредитни институции и други. ", "date": "2019.10.30", "title": "Още два дни почивка за депутатите преди балотажа"}
{"url": "https://www.monitor.bg:443/bg/a/view/elena-ferante-razkazva-za-lyjlivijat-jivot-na-vyzrastnite-179355", "text": "Най-накрая стана ясно какво ще е заглавието на новия роман на загадъчната италианска писателка Елена Феранте - La vita bugiarda degli adulti или в буквален превод „Лъжливият живот на възрастните\". Четивото ще се появи на книжния пазар на 7 ноември от нейното италианско издателство Еdizione e/o. На корицата на романа е изобразена черно-бяла снимка на две протегнати ръце Подробности около творбата не се разкриват. От краткия откъс, разпространен от издателството, става ясно само, че действието, подобно на предишните книги на Феранте, се развива в Неапол. Поредицата от четири книги \"Неаполитански романи\" на авторката се превърна в  Припомняме, че в края на 2016 г. италианският разследващ журналист Клаудио Гати заяви, че е разкрил самоличността на Феранте и че зад псевдонима се крие римската преводачка Анита Рая. Но тази теза не беше нито потвърдена, нито отречена от нейното издателство.", "date": "2019.10.30", "title": "Елена Феранте разказва за „Лъжливият живот на възрастните“"}
{"url": "https://www.monitor.bg:443/bg/a/view/nameriha-zaroveno-sykrovishte-na-isljamska-dyrjava-179377", "text": "Иракски пастири намериха заровено съкровище в пустинята в Западен Ирак. Става дума за голямо количество пари, злато и сребро, заровени от терористите от „Ислямска държава“, пише в. „Дейли Мейл“, позовавайки се на съратник на убития лидер на джихадистите Абу Бакр ал-Багдади. Стойността на откритото съкровище се оценява на 25 милиона долара. Не е известно каква ще е съдбата на намерените ценности. В същото време стана известно, че информаторът, който е издал местонахождението на Багдади ще получи 25 милиона долара, които бяха обещани от САЩ за главата на ликвидирания лидер на терористите от ИД. За това пише вестник „Вашингтон пост“. Според неназовани източници на вестника този информатор е помогнал за проследяването на преместването на Багдади в Сирия и е давал сведения за строителните дейности на комплекса от сгради, където се е криел лидерът на ИД. Неговата подробна запознатост с местонахождението на Багдади и точното разположение на помещенията в скривалището му са били решаващи за успеха на операцията по отстраняването на лидера на ИД на 26 октомври. Той може да получи отчасти или изцяло обещаното за главата на Багдади възнаграждение от 25 милиона долара, казаха източниците. \"Вашингтон пост\" отбелязва, че информаторът е присъствал при изпълнението на операцията срещу Багдади, а два дни по-късно е бил изведен от района заедно със семейството си. Според източниците на вестника информаторът е сунитски арабин, който се е обърнал против ИД, след като групировката убила негов роднина. Той бил внедрен в обкръжението на Багдади от кюрдските Сирийски демократични сили, които след това предали контрола над този агент на американски разузнавачи.  Пет хиляди предполагаеми джихадисти са струпани в затвор на сирийските кюрди в Северна Сирия, предаде Франс прес. Екип на френската агенция е получил изключителен достъп до този център за задържане, намиращ се в сирийската провинция Хасакия. Журналисти на агенцията са констатирали, че в затвора сред хилядите задържани има десетки деца. Затворниците с изпити лица носят оранжеви затворнически дрехи, горещината в затвора е задушаваща, а зловонието нетърпимо. Повечето от задържаните там са сирийци, тунизийци, мароканци, саудитци, но има и европейци и дори американци, са констатирали журналистите. Нито един от тези затворници засега не знае, че лидерът на Ислямска държава Абу Бакр ал Багдади е бил убит в неделя при американска операция в Североизточна Сирия. В болничното крило на този затвор има около 300 ранени затворници, но в действителност в самия затвор около една трета от затворниците, тоест около 1500 души са също болни и ранени, разказва директорът на затвора, който се представя само с името Шерхат. Понастоящем около 12 000 джихадисти на ИД, сред които между 2500 и 3000 чужденци, произхождащи от 54 страни, се намират в затвори на кюрдските сили. Вашингтон твърди, че от началото на турската офанзива в Североизточна Сирия над 100 затворници от ИД са успели да избягат от кюрдски затвори.", "date": "2019.10.30", "title": "Намериха заровено съкровище на „Ислямска държава“"}
{"url": "https://www.monitor.bg:443/bg/a/view/internet-stana-na-50-godini-179375", "text": "Преди 50 години две букви са изпратени по компютърна мрежа, наречена АРПАНЕТ (ARPANET), която става предшественикът на интернет, припомня американското издание Ю Ес Ей тудей. На 29 октомври 1969 г. Ленард Клайнрок, професор по компютърни науки от Университета на Калифорния - Лос Анджелис и неговия аспирант Чарли Клайн решават да изпратят съобщение от университетския компютър до друг компютър в университета Станфорд. Мрежата АРПАНЕТ тогава свързва университетите, работещи за Пентагона по програма за нови военни технологии. През 1969 г. само четири висши учебни заведения имат компютри: Университетът на Калифорния - Лос Анджелис, Станфорд, Университетът на Калифорния - Санта Барбара и Университетът на Юта. Съобщението, което Клайнрок и Клайн искат да изпратят, е \"login\" (от англ. език \"влизане в системата\"). След като написват втората буква обаче, системата им се срива и за изпращането на цялата дума е необходим цял час. До този момент обаче \"lo\" е затвърдило мястото си в историята на интернет. Две години по-късно, през 1971 г. е изпратен и първият имейл от изследователя от Масачузетския технологичен институт Рей Томлисън. Това е и първия път, когато е използван символът \"@\" за означаване на конкретния получател на съобщението.", "date": "2019.10.30", "title": "Интернет стана на 50 години"}
{"url": "https://www.monitor.bg:443/bg/a/view/rejchyl-vajs-shte-igrae-elizabet-tejlyr-v-biografichen-film-179348", "text": "Носителката на „Оскар“ Рейчъл Вайс ще проследи пътя на легендарната Елизабет Тейлър от актриса до активистка. Това ще се случи в биографичния филм, озаглавен A Special Relationship („Специална връзка“ - букв. превод), продуциран от компанията See-Saw Films. Историята ще бъде проследена през погледа на неин приятел и асистент Роджър Уол. На режисьорското столче пък ще седнат две дами, популярни в средите като дуо Bert&Bertie. Няма по-голяма икона в този смисъл от Елизабет Тейлър, като сценарият отдава почит на специфичните й хумор и човечност“, казват продуцентите относно новата продукция.", "date": "2019.10.30", "title": "Рейчъл Вайс ще играе Елизабет Тейлър в биографичен филм"}
{"url": "https://www.monitor.bg:443/bg/a/view/resheno-predsrochni-izbori-na-12-dekemvri-na-ostrova-179371", "text": "Великобритания ще гласува за първи път от близо век насам на зимни парламентарни избори през декември, след като премиерът Борис Джонсън най-после успя да изтръгне съгласие от парламента за предсрочен вот с цел да се излезе от задънената улица с Брекзит, предаде Ройтерс. Камарата на общините одобри неговото искане с 438 гласа срещу 20 като решението трябва да бъде одобрено и от горната камара, в която заседават лордовете. Джонсън успя да постигне своето чак при четвъртия опит. Той се надява чрез обновяване на долната камара да сложи край на \"парламентарната парализа\". След като на страната на премиера застанаха либералните демократи и Шотландската национална партия, които разчитат, че така ще укрепят своите позиции, лейбъристите се видяха принудени също да подкрепят предложението на правителството, като преди това на три пъти блокираха опитите на премиера да свика предсрочни избори. Както стана ясно Брюксел вече одобри поредното отлагане на излизането на Великобритания до 31 януари по искане на Лондон. Кабинетът няма работно мнозинство и разчита да се измъкне от безизходицата с Брекзит чрез нов състав на парламента, тъй като при сегашния явно не е в състояние да получи одобрение за своето споразумение с Брюксел, постигнато на 17 октомври, и е принудено да иска все нови и нови отлагания на Брекзит. Победата на Джонсън е още по значима, тъй като той успя да избегне приемането на две неблагоприятни за торите поправки в законопроекта за изборите. Те предвиждаха в тях да участват и гражданите на други страни от ЕС, живеещи постоянно във Великобритания, както и понижаването на избирателната възраст от 18 на 16 години, като повечето млади са за оставане в ЕС. За да се състоят изборите в предвидения кратък срок, парламентът трябва да бъде разпуснат за провеждането на предизборната кампания не по-късно от 6 ноември. Така Джонсън разполага само с 5 работни дни, за да може да прокара законопроекта през останалите етапи. Проблеми в камарата на лордовете не се очакват, но те може да предложат поправки и да го върнат за ново четене в долната камара. Законът ще влезе в сила само след като тези етапи бъдат преминати и кралица Елизабет Втора го подпише. Последно на Острова е имала зимни парламентарни избори през 1923 г. Според някои политици насрочването на избори толкова близо до Коледа може да подразни избирателите, а студеното зимно време и по-ранното стъмване през зимните месеци може да се окажат проблем за агитационната кампания. Британските политически партии откриха предизборните си кампании за третите парламентарни избори за последните по-малко от пет години. \"Нека поведем напред страната ни и да изпълним приоритетите на народа\", написа в \"Туитър\" Джонсън. Повечето социологически проучвания показват, че консерваторите вероятно ще спечелят поне 35%. Междувременно Джонсън прие обратно в Консервативната партия десет от 21-те депутати на торите, които той изключи от парламентарната група миналия месец. Стана ясно и че депутатите ще гласуват за заместник на бившия председател на Камарата на общините Джон Бъркоу на 4 ноември, понеделник. Два дни след това парламентът ще се разпусне.", "date": "2019.10.30", "title": "Решено: Предсрочни избори на 12 декември на Острова"}
