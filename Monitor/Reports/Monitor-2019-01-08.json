{"url": "https://www.monitor.bg/bg/a/view/decata-rodilki-skochili-chetiri-pyti-154044", "text": "Четири пъти е скочил броят на децата, родени от деца, само за четири години. През 2013 г. непълнолетните родилки са били 836, а през 2017-а случаите вече са 3300, показват данни на Държавната агенция за закрила на детето (ДАДЗ) и Министерството на труда и социалната политика. Невръстните майки са родили предимно в София – град, София – област и областите Бургас, Враца, Пловдив, Варна и Русе. Съвместни проверки на ДАДЗ и Дирекция „Социално подпомагане“ в тези области са установили, че през 2013 г. родените деца от малолетни майки под 14-годишна възраст са 24. Целта на проверките е била да се предотврати изоставянето на деца в домове и ранни съжителства на малолетни и непълнолетни, поясниха от агенцията. Втора проверка, извършена от 1 октомври 2015 до края на 2016-а в същите области, показва, че броят на родените от деца, вместо да намалява, нараства. Оказва се, че новородените бебета от малолетни и непълнолетни момичета вече е 853. От тях половината - 448 са малолетни т.е. те са до 14-годишна възраст. Новородените живи бебета от тях са 405. Оказва се, че в две софийски здравни заведения се раждат най-много бебета от малолетни и непълнолетни майки, показа проверка на „Монитор“. Най-многобройни са случаите в столичната АГ болница „Св. София“, в която през 2018 г. те са 96, а през 2017-а са били 87, каза д-р Валентина Григорова, зам.-директор на лечебното заведение. Средно около 2600 деца се раждат в „Света София“ всяка година. След нея по брой на родени деца от деца е Университетската болница „Св. Анна“, където от 800 раждания през миналата година 26 са от непълнолетни родителки, съобщи говорителят на болницата Антон Луков. В останалите държавни и общински АГ-та в столицата такива случаи са не повече от пет – шест годишно. Непълнолетна е била транспортирана с полет от Париж, за да роди у нас третото си дете. Момичето е постъпило в АГ болница „Св. София“, но часове след раждането е избягало от родилното без бебето и пак заминало за Франция, разказа д-р Валентина Григорова. По думите й обичайна практика е непълнолетните и малолетните да постъпват за раждане без лични документи и да лъжат, че родителите им са в чужбина. Те посочват несъществуващ домашен адрес, което затруднява полицията да издирва родителите им, както изисква законодателството у нас. Раждат все по-млади момичета, все от ромската общност. Непълнолетна родилка от друг етнос се явява една на петилетка, каза още д-р Валентина Григорова. Имали сме майки на 11 години, както и 16-годишни с второ и дори с трето дете, допълни тя. Ромските момичета зачевали рано, тъй като целта им била да имат време да раждат, докато дойде момче. Имам случай с 26-годишна жена, която има 7 момичета и зачева отново, докато роди наследник, разказа още д-р Григорова. 111 случая на родили, преди да навършат пълнолетие момичета, са регистрирани през миналата 2018 година на територията на Старозагорска област, най-младата майка е едва 13-годишна В 6 от случаите това е било второ или трето раждане, като 4 са в Стара Загора, а 2 в Казанлък. Учудващо е, че в далеч по-малкия като население Град на розите има тройно повече лолитки майки: 86 при 25 за Града на липите, където м.г. са се родили общо 2338 деца. 50 сигнала за родени деца от непълнолетни или малолетни майки са регистрирани от януари до декември миналата година пък в отдел “Закрила на детето“ в Пазарджик, коментира за “Монитор“ шефката на местната общинска дирекция „Социално подпомагане“ Радка Кежева.", "date": "2019.01.08", "title": " Децата родилки скочили четири пъти"}
{"url": "https://www.monitor.bg:443/bg/a/view/2018-naj-goreshtata-godina-na-italija-ot-1800-ta-godini-nasam-153990", "text": "Изминалата 2018 г. е най-горещата година на Италия от 1800 г. насам – обяви представителството в Болоня на Националния център за научно-технически изследвания, тоест Италианската академия на науките. В сравнение с базовия период 1971 – 2000 г. средната годишна температура през 2018-та е скочила с 1,58 градуса, поставяйки истински рекорд. Най-големите аномалии са били регистрирани през миналия януари, когато средната температура е била 2,37 градуса над обичайното за последните години равнище, както и през април – 3,50 градуса отгоре! В изготвения от специлистите доклад се подчертава, че температурните промени в Италия са свидетелство за глобалното затопляне напоследък. Просто защото 25 от 30-те най-топли години на страната от 1800 г. насам са се случили след 1990 година.  ", "date": "2019.01.08", "title": "2018 – най-горещата година на Италия от 1800-та години насам"}
{"url": "https://www.monitor.bg:443/bg/a/view/snejen-ad-v-evropa-154041", "text": "В Европа трайно се установи сурово зимно време. За пореден ден днес стотици хора останаха блокирани в някои алпийски райони, бурни ветрове причиниха забавяне и отменяне на полети и повишиха опасността от смъртоносни лавини в планините, предаде Асошиейтед прес. Най-малко 12 души са загинали при инциденти, свързани с лошото време миналата седмица, повечето - при лавини. Издирването на телата на четирима скиори в Норвегия беше отново отложено заради лоша видимост и силни снеговалежи. Предполага се, че четиримата - 29-годишна шведка и трима финландци, на 29, 32 и 36 години - са загинали, след като лавина с широчина от 300 метра падна миналата седмица долина близо до северния град Тромсьо. В Австрия стотици жители са принудени да останат по домовете си поради блокираните пътища, някои райони са без ток, след като натежали от сняг дървета прекъснаха електропроводи. Училищата в някои части на страната втори ден са затворени, а хората са съветвани да чистят снега от покривите на къщите си, след като няколко сгради рухнаха. В понеделник през нощта 11 германски туристи бяха спасени от алпинисти от кабинков лифт близо до Залцбург. Има загинали в лавини в Швейцария, Австрия и Германия, а властите предупредиха, че продължаващите валежи от сняг увеличават и без друго високия риск от нови лавини. Жителите на Южна и Източна Германия се готвят за още сняг, а Хамбург на северното крайбрежие очакват приливна вълна заради бурния вятър, съобщиха германски медии. Почти цяла Германия е обхваната от циклона \"Бенямин\". Натовареното амстердамско летище Схипхол в Холандия предупреди за закъснения и отменяне на полети днес. Холандският авиопревозвач Ка Ел Ем отмени 159 полета по европейски дестинации. В ниско разположените северозападни крайбрежни райони на Холандия духат силни ветрове и има големи вълни. Специализираните служби проверяват дигите, за да са сигурни, че по тях няма поражения, след като 281 контейнера паднаха миналата седмица от товарен кораб, някой от тях се разбиха и съдържанието им се носи по водата. \"Ако хладилник или контейнер се блъсне в дига, може да я повреди\", обясниха властите. За обилни снеговалежи и силни ветрове се съобщава днес в Централна Скандинавия. Лошото време затруднява възстановяване на електричеството след снежната буря, връхлетяла Северна Европа на 2 януари. Снеговете нарушиха пътното движение в Словакия. Отменени бяха полети на международното летище в столицата Братислава. Заради снега бе спряно движението по десетки пътища в планинските райони на Чехия. Училищата в Атина и околните райони остават затворени, след като гръцката столица се покри със сняг. Температурите в някои части на страната са доста под нулата. Някои планински селски пътища са затворени. Десетки бежанци, настанени в палатков лагер в Северна Гърция, протестираха срещу условията, след като температурите паднаха до минус 20 градуса по Целзий. Сняг падна на много от гръцките острови.", "date": "2019.01.08", "title": "Снежен ад в Европа "}
{"url": "https://www.monitor.bg:443/bg/a/view/vkaraha-deca-v-basejn-s-nosii-za-bogojavlenie-154047", "text": "Ден след празника, малчуганите от детските градини „Мир“ и „Светла“ се включиха в отбелязването на Богоявление. Техен гост бе кметът на район „Западен“ Димитър Колев, съобщи plovdivnews.bg. В „Мир“ децата изпълниха хоро във водите на басейна по примера на своите батковци от Калофер. Облечени в носии, те смело влязоха в басейна и под звуците на народна музика пресъздадоха уникалния обичай. На събитието присъства и отец Пантелеймон от храм „Свети Климент Охридски“. който благослови децата и им пожела да са здрави.  Вчерашният празник Богоявление бе отбелязан и в другата детска градина с басейн в „Западен“ – „Светла“. След като казаха заедно молитвата „Отче наш“, малчуганите се втурнаха в басейна в надпревара кой пръв ще извади кръста. И тук отец Пантелеймон благослови децата и всички работещи в градината, като им пожела здрава и успешна година. От четири години той запознава най-малките с християнските ценности, като посещава детските заведения в района. Отец Пантелеймон обеща на малчуганите догодина отново да им дойде на гости и да извърши ритуалното хвърляне на кръста във водата, за да бъдат всички здрави. ", "date": "2019.01.08", "title": "Вкараха деца в басейн с носии след Богоявление"}
{"url": "https://www.monitor.bg:443/bg/a/view/tekat-pregovori-mejdu-sa-sht-i-es-za-diplomaticheskija-statut-na-evrodelegacijata-154045", "text": "Европейската комисия (ЕК) съобщи, че провежда разговори с администрацията на САЩ след появилата се новина, че Вашингтон е понижил дипломатическия статут на делегацията на ЕС в Съединените щати през миналата година, без да информира съюза, предаде EUObserver. Говорител на ЕК заяви, че в момента провеждат разговори с американските си партньори. Европейският съюз потвърди, че правителството на САЩ е променило дипломатическия статут на блока във Вашингтон, на практика го е понижил, информира Би Би Си. ЕС поиска от САЩ да обяснят решението си, обяви Мая Кочианчич, говорител на ЕК. Тя подчерта, че САЩ и ЕС \"остават естествени партньори и естествени приятели\". Източник от съюза коментира пред британската медия, че преди американската практика е била САЩ да приемат делегацията на ЕС и посланика като на държава, а не като представители на организация. САЩ класифицират международните организации с по-нисък дипломатически ранг. Източникът добави, че САЩ са променили начина на прилагане на дипломатическия списък, а не самия списък, който описва ЕС като международна организация. Първи за новината съобщиха от германската медия \"Дойче веле\". Представител на ЕС разкри пред \"Дойче веле\", че посланикът на ЕС във Вашингтон Дейвид О'Съливан не е бил поканен на определени събития през миналата година. На държавното погребение на президента Джордж Буш-старши на 5 декември посланикът на ЕС не е бил поканен по обикновения хронологичен ред - от най-дълго служилия до най-новия посланик, а е бил последен в списъка. На предходния ден в Брюксел държавният секретар на САЩ Майк Помпео постави под въпрос ролята на ЕС по време на голяма политическа реч. Промяната идва на фона на обтегнатите търговски отношения между Вашингтон и Брюксел. Освен това ЕС и САЩ са с противоречия за Иран.", "date": "2019.01.08", "title": "Текат преговори между САЩ и ЕС за дипломатическия статут на евроделегацията "}
{"url": "https://www.monitor.bg:443/bg/a/view/oblastnijat-upravitel-ni-bie-apostil-154032", "text": "Областните управители по страната вече ще издават удостоверение със заверка APOSTILLE. Губернаторите получиха тези правомощия с промени в Закона за изменение и допълнение на Закона за ратифициране на Конвенцията за премахване на изискването за легализация на чуждестранните публични актове. Според него областните администрации се оправомощават да издават удостоверения по чл.3, ал.1 от Конвенцията, с които се легализират издавани от кметове и общински администрации документи. Въведената услуга има за цел да намали административната тежест за гражданите и бизнеса и е резултат от инициираните от Министерски съвет мерки за подобряване на административното обслужване. До този момент заверката за физически и юридически лица се извършваше само от Министерство на външните работи. Физическите и юридически лица, желаещи да заявят новата административна услуга, могат да подадат заявление за заверка с апостил в центровете за информация и административно обслужване на областните администрации в страната. Междувременно стана ясно, че евродиректива отменя заверката, всяка страна обаче трябва да реши как да се случи това. Регламент 2016/1191 има за цел намаляване на бюрократичните формалности и разходите за гражданите, когато те трябва да представят официален документ, издаден от една държава от ЕС в друга държава от ЕС. Съгласно регламента официални документи (например удостоверение за брак), издадени от органите на една държава от ЕС, трябва да бъдат приети като автентични от органите на друга държава от ЕС, без да е необходимо удостоверяване на автентичността на документа (т.нар. апостил). С регламента също така се опростяват формалностите, свързани със заверени копия и преводи на официални документи, в случаите когато заверените копия или преводи се изискват от органите на приемащата държава от ЕС, съобщава сайтът weknowthelaw.eu. Официалните документи, попадащи в обхвата на регламента, се отнасят по-специално до факти, свързани с гражданското състояние, като например раждане, брак, регистрирано партньорство, произход осиновяване, смърт и чисто съдебно минало. Регламентът не урежда въпроса дали документите се признават от държавата, в която те се представят, тъй както този въпрос понастоящем се урежда от националното право. Въпреки това при прилагането на националното си право държавите от ЕС трябва да спазват правото на съюза, включително практиката на Съда на Европейския съюз относно свободното движение на гражданите в рамките на Европейския съюз. Регламентът също така въвежда незадължителни многоезични стандартни удостоверения, които могат да се приложат към официални документи, за да се избегне необходимостта от превод. Това означава, че когато даден гражданин поиска официален документ от даден орган (например удостоверение за раждане), той също така може да поиска многоезично стандартно удостоверение, което ще бъде приложено към официалния документ Многоезичното стандартно удостоверение ще отразява съдържанието на официалния документ и ще включва заглавията на полетата на официалния документ на официалните езици на издаващата държава от ЕС и приемащата държава от ЕС. При наличие на това улеснение на превода приемащата държава от ЕС следва да изисква превод на официалния документ само при изключителни обстоятелства. Тъй като тези удостоверения представляват улеснение на превода на официални документи, ако дадено удостоверение не се използва от дадена държава от ЕС, тогава многоезично стандартно удостоверение не съществува. Регламентът ще се прилага от 16 февруари 2019 г.", "date": "2019.01.08", "title": "Областният управител ни бие апостил"}
{"url": "https://www.monitor.bg:443/bg/a/view/skypijat-tok-vdignal-harchovete-na-biznesa-s-50-154039", "text": "С над 50 на сто са скочили разходите на бизнеса за електрическа енергия само за година. Това стана ясно от думите на Васил Велев от АИКБ по време на Националния съвет за тристранно сътрудничество, на което се обсъдиха проблемите в енергетиката. По тази причина, според него, не могат да нарастват и заплатите на наетите работници. Министърът на енергетиката Теменужка Петкова обясни, че цената на тока на едро в България е около 39 евро за МВтч, в Италия - 44,46 евро/МВтч, Гърция - 60,41 евро/МВтч, Сърбия 50 евро/МВтч. За последните 2 години борсовата цена у нас е Министърът припомни още и за невисокия интерес на бизнеса към търговете за продажба на електроенергия директно от най-големите държавни производители. По думите й за 2018 г. АЕЦ е провел 127 търга за продажба на електрическа енергия. За 48 от тях не са явили клиенти. Подобно е било положението е и за другата държавна централа, продаваща ток на борсата - ТЕЦ „Марица Изток 2“, а от 24 търга на държавната НЕК към 4 не е имало интерес. Във връзка с недоволството от високите цени на тока от страна на бизнеса лидерът на КНСБ Пламен Димитров предложи всяко тримесечие да се презаглежда размерът на таксата „Задължение към обществото“, за да бъде тя по-актуална. Относно твърденията, че скъпият ток на борсата е причина за поскъпването на редица стоки, вицепремиерът Томислав Дончев посочи данни на статистиката, според които за последните 6 месеца са скочили цените на пшеницата, брашното и хляба с 13% или на един хляб 20 ст. Яйцата обаче са поевтинели с 25%. При другите храни цените са стабилни и има дори спад. Заместникът на Бойко Борисов за да обследва лично причините за спирането на работата там. Министърът на енергетиката Теменужка Петкова информира присъстващите и за мерките относно рисковете от затваряне на големите тецове в Маришкия басейн. „На 22 януари българска делегация ще посети Брюксел, където ще обсъжда бъдещето на ТЕЦ „Марица Изток 2“. Такива срещи предстоят и за другите централи“, обяви Петкова. Тя уточни и че целта по Европейска директива за намаляване на парниковите емисии е 31% от енергийното производство да бъде от ВЕИ, а българското правителство залага 25% за възобновяеми източници. „Ще продължим с нашия диалог и ще има спокойствие и добри резултати в енергийния сектор“, прогнозира ресорният министър. На заседанието стана ясно още, че министерството на икономиката внася в сряда, на заседанието на правителството предложение промените в Закона за административното регулиране на икономическите дейности, свързани с нефт и продукти от нефтен произход или известен като закона „Ревизоро”, засягащ малките бензиностанции да бъдат отложени с шест месеца. Новината съобщи ресорният министър Емил Караниколов. Той подчерта, че наредбата за прилагане на закона е готова. Към нея нямало забележки. Всички забележки били по закона. Министърът смята, че е и да има един работещ закон за горивата.", "date": "2019.01.08", "title": "Скъпият ток вдигнал харчовете на бизнеса с 50%"}
{"url": "https://www.monitor.bg:443/bg/a/view/sa-sht-gotovi-da-se-syobrazjat-s-budjeta-ni-za-f-16-154048", "text": "САЩ са готови да се съобразят с бюджетните възможности на България по отношение на евентуалната сделка за придобиване на изтребители F-16 за родните ВВС, стана ясно от специално изявление на Белия дом, цитирано на сайта на американското посолство у нас. Администрацията на президента Доналд Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител. САЩ остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности. Ние сме убедени, че F-16 Блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 Блок 70 бъде избран от България, то той ще служи на българските ВВС ефикасно и надеждно десетилетия наред и ще им предостави възможността надеждно да защитават българското въздушно пространство и да участват в операции заедно с НАТО. Придобиването на F-16 Блок 70 ще продължи да засилва дългосрочната подкрепа и сътрудничество с ВВС на САЩ и другите натовски военновъздушни сили, посочва се в изявлението. В него се припомня също така, че в предлагания самолет са вложени най-модерните технологии и се добавя, че САЩ очакват да продължат разговорите с правителството ни по придвижването на съответното решение.  Изказването му дойде след заявката от страна на БСП, че соцдепутатите ще гласуват против задвижването на процедурата за закупуването на нов тип боен самолет за разчитащите все още на старите руски МиГ-ове ВВС, защото се правело сериозно отклонение от първоначалното решение на НС за модернизирането на военния ни авиопарк. В отговор Попов запита социалистите: „Да се върнем 10 години назад ли, да разработим нов проект за инвестиционен разход и кога ще бъде модернизирана българската авиация?“ От своя страна шефът на ПГ на партията Цветан Цветанов изтъкна, че при този избор на изтребител е налице прозрачност за разлика от предишния при служебния кабинет на президента Румен Радев. Очаква се на днешното си заседание кабинетът да разгледа доклада на комисията, която оценяваше офертите за новите самолети и отличи тази на САЩ за нови F-16 като фаворит пред предложенията на Швеция и Италия за Gripen и Eurofighter. Ако докладът бъде одобрен от МС, топката ще бъде прехвърлена към парламента, който трябва да разреши стартирането на преговори за закупуването на новите самолети. За проекта ще бъдат заделени 1,8 млрд. лв., с които ВВС да се сдобият с една ескадрила изтребители. От компанията производител на най-масовия изтребител F-16 Lockheed Martin пък вече обявиха, че предлагат на страната ни най-новото поколение на машината Блок 70 с пълен комплект от обслужване и въоръжение, както и готовността за оптимизиране на разходите по евентуалната сделка.", "date": "2019.01.08", "title": "САЩ готови да се съобразят с бюджета ни за F-16"}
{"url": "https://www.monitor.bg:443/bg/a/view/london-reshava-za-brekzit-na-15-januari-agitirat-britancite-kolko-e-hubavo-izvyn-es-154043", "text": "Камарата на общините ще се произнесе на 15 януари по споразумението за излизането на Великобритания от Европейския съюз, предадоха Франс прес и Ройтерс, като се позовават на говорител на премиера Тереза Мей. Очаква се долната камара на британския парламент да възобнови дебатите по сделката утре. Предвидено е обсъжданията да продължат в четвъртък и евентуално в петък. Остава неясно дали Камарата на общините ще одобри споразумението, тъй като то е критикувано както от привържениците на Брекзит, така и от еврофилите, отбелязва Франс прес. Мей заяви, че ще продължи да работи с Брюксел, за да получи уверения, които могат да убедят депутатите да подкрепят споразумението. На заседание на правителството Мей отново заяви пред министрите си, че правителството няма намерение да отлага Брекзита, като удължава предупреждението по чл. 50. Подобна идея може да е била обсъждана от представители на ЕС, но не и от британски, подчерта тя. Днес британският в. \"Телеграф\" съобщи, че Лондон планира да забави датата на излизане от ЕС, изправен пред възможността за Брекзит без споразумение. Информацията обаче беше опровергана и от британския държавен министър за Брекзит Мартин Каланан. \"Политиката на правителството е, че чл. 50 не може да бъде удължаван\", подчерта той при пристигането си на среща на европейски министри в Брюксел. Същевременно Лондон започна кампания, в която твърди, че Великобритания може да се справи с Брекзит без споразумение, предаде Ройтерс. Под жизнерадостния банер на новия правителствен уебсайт има линкове с информация как британците да се подготвят за излизането от ЕС без споразумение, което според критиците може да доведе до недостиг на храна и лекарства, дълги забавяния по границата и икономически проблеми. Самият сайт беше пуснат днес без шумна информационна кампания, само със съобщения по частни радиостанции и туитове от някои министерства. Радиорекламата по радио Ел Би Си включваше серия от актьори, задаващи въпроси за подновяването на паспортите, тарифите на мобилните услуги и износа на стоки. В отговор те се препращат към новия уебсайт, който обхваща всички варианти на напускане на ЕС. Включени са и вече публикувани съвети по теми, вариращи от ограниченията за водене на домашни любимци на екскурзия, до допълнителните документи, които ще бъдат необходими за внасяне на стоки от ЕС.", "date": "2019.01.08", "title": "Лондон решава за Брекзит на 15 януари, агитират британците колко е хубаво извън ЕС"}
{"url": "https://www.monitor.bg:443/bg/a/view/kitaj-integrira-musulmanite-do-pet-godini-153999", "text": "Китай предвижда 5 годишен план за интегриране на исляма към китайската култура, а представителите на ислямските общности призовават да се подкрепи интеграцията, като така ще подобрят политическата си позиция и ще следват препоръките на ръководството на партията, съобщава китайското издание \"Глобал Таймс\". Представители на местни ислямски сдружения от осем провинции и региони, включително Пекин, Шанхай, Хунан, Юнан и провинция Цинхай, обсъдиха петгодишният план на семинар в Пекин. Те се съгласяват, че планът е основна политическа линия за ислямската интеграция за следващите пет години, според изявление, публикувано на уебсайта на Китайската ислямска асоциация. Янг Фаминг, ръководител на Китайската ислямска асоциация коментира, че трябва да се предприемат подходящи мерки, включително провеждането на лекции и обучения за социалистическите основни ценности, закони и традиционна култура, както и напътствия на мюсюлманите чрез истории с положителен дух. Жин Рубин, заместник-председател на Китайската ислямска асоциация обясни, че съдържанието на плана скоро ще бъде пуснато на обществеността и вече е разпространено до местните ислямски асоциации. Проектът на плана е приет през декември 2017 г. Тази година е критична година за осъществяването на плана, коментира на семинара заместник-началникът на 12-то бюро на Централния комитет на Комунистическата партия на Китайския съюз на Обединения фронт Ма Джин. Ма подчертава важността на подобряването на политическата позиция и да бъде следвана партията. Гао Джанфу, заместник-декан на базирания в Пекин Китайски ислямски институт, заяви, че интегрирането на исляма е \"узряло\", тъй като концепцията е представена през 2015 г. от президента Си Дзинпин. Интеграцията на исляма не е свързано с промяна на вярванията, навиците или идеологията на исляма, а с цел да ги направи съвместими със социалистическото общество, допълва Гао. В джамиите през 2019 г. ще бъдат разпространени книги, за да се помогне на вярващите да постигнат по-добро разбиране за ислямската интеграция. През септември 2017 г. лидери от пет религиозни общности - будизъм, даоизъм, ислям, католицизъм и протестанти постигат консенсус на форум и се съгласяват, че \"посоката на религиите е да се интегрират в китайската култура\". \"Модерните страни са светски и разнообразни в един глобализиран свят. Но възраждането и разпространението на религията донякъде повлия на светското общество. Фундаментализмът предизвика повече религиозно насилие, а религиозният национализъм заплашва легитимните правителства на страните и води до социална нестабилност. Управлението на религията е общо предизвикателство, пред което са изправени всички съвременни държави. Основната цел на китайския петгодишен план за иницииране на исляма е да се търси управление, което да съответства на китайската практика, и то не е ограничено само до исляма. Това е най-практичният и иновативен начин за управление на религията в Китай. В ерата на глобализацията възраждането на религията е предизвикателство пред целия свят. Докато Китай се учи от опита на чужди страни, последните също трябва да уважава практиката на Китай\", пише Ли Кингиянг за \"Глобал Таймс\".", "date": "2019.01.08", "title": "Китай интегрира мюсюлманите до пет години "}
{"url": "https://www.monitor.bg:443/bg/a/view/ranni-brakove-izkarali-240-uchenici-ot-shkolata-154030", "text": "Около 240 или 2% от всички 12 000 ученици, които са отпаднали от образователната система у нас, са напуснали училище заради ранни бракове. Това съобщиха за „Монитор“ от Министерството на образованието и науката. 8 хиляди от всички отпадали пък са заминали за чужбина, обясни просветният министър Красимир Вълчев пред бТВ. Той уточни, че до ноември миналата година 9000 деца са върнати в училище. Децата, които пък са определени като Вълчев обясни също, че работата на екипите по механизма по обхват на учениците вече е фокусирана върху ежедневната посещаемост на хлапетата. Над 1100 екипа в страната ходят по домовете, работят с родителите. „Правим проверки на редица училища. Факт е, че в почти всяка област има по едно училище, в което има строги мерки по отношение на посещаемостта“, коментира образователният министър. Според Вълчев най-голямата пречка за социално-икономическото развитие на страната ни е големият брой изключени първо от образователната система, а след това и от пазара на труда. „Децата, които отпаднат преждевременно, са или социален контингент, или в по-лошия случай криминален. Затова една от най-важните ни задачи е да намалим преждевременно отпадналите“, коментира Вълчев. Той обясни, че има сред които е спирането на социалните помощи или предоставянето им в натура по желание на училище. Образователният министър подчерта, че целта е ученикът да бъде приобщен, а не изключен. Той припомни, че от тази година стартират два проекта по ОП „Наука и образование за интелигентен растеж“ на обща стойност 180 млн. лв. Единият е за обучения по български език в детските градини. Другият е за преодоляване на образователните трудности, като в него ще се включат 900 училища, определени като такива с концентрация на деца и учениците от уязвими групи. Във връзка с предстоящото външно оценяване след 7-и клас и отпадането на модулите Вълчев уточни, че единствената разлика ще е при формирането на оценката. „Разликата е, че Всяко участие във втората част ще даде допълнителна възможност на ученика да кандидатства в повече училища”, посочи образователният министър и уточни, че всяко дете може да реши дали да участва във втората част на изпита. „Първата част ще са 25 задачи, а втората част – преразказ с дидактически елемент. Запазва се продължителността и форматът на изпита. Той ще бъде върху материала само от 7 клас. Това, което променяме, е, че вместо два модула ще се казва две части и оценката ще бъде една”, обобщи Вълчев.", "date": "2019.01.08", "title": "Ранни бракове изкарали 240 ученици от школата "}
{"url": "https://www.monitor.bg:443/bg/a/view/ivancheva-petrova-i-dulgerov-ostavat-pod-domashen-arest-154040", "text": "Апелативният спецсъда потвърди домашния арест на подсъдимите за подкуп в особено големи размери – бившата кметица на столичния район \"Младост\" Десислава Иванчева, заместничката й Биляна Петрова и сочения за посредник в схемата - Петко Дюлгеров. Тримата са по домовете си от 22 декември м.г., след като съдия Иво Хинов от спецсъда ги пусна от ареста, а прокуратурата първоначално внесе, а малко след това оттегли протеста си срещу определението му. Тричленният апелативен съд е взел предвид, че в периода, в който тримата подсъдими са на свобода не са се отклонили от мерките си, както и че връщането им в ареста би било проява на прекомерна строгост и ще ги стресира. Съдиите казват още, че опасността от извършване на престъпление е с намалял интензитет. Магистратите от АСНС обаче не са съгласни с изводите на СНС, че здравето на подсъдимите е \"значително увредено\". \"Установените по експертен път здравословни проблеми, които впрочем са били разисквани нееднократно, не бива да бъдат преекспонирани. Те не са равнозначни на значителна увреда, както ги е оценил СНС\", пише в определението на съда. Макар че АСНС е потвърдил определението на съдия Иво Хинов, апелативните съдии отправят остри критики по отношение на съдържанието и мотивите му. Според въззивния съд съдия Хинов е излязъл от позицията си на арбитър и е концентрирал усилията си \"за компрометиране на горната инстанция, вместо да се фокусира върху спора, с който е бил сезиран\". \"Изпадането в многословни критики, включително с употребата на квалификации по отношение произнасянията на горестоящия съд, съчетано и с изкривени интерпретации по части от актовете му, не придават на атакуваното определение нито авторитетност, нито по-голяма убедителност, а са най- малкото крайно неуместни\", пишат въззивните магистрати по отношение на акта на съдия Хинов.", "date": "2019.01.08", "title": "Иванчева, Петрова и Дюлгеров остават под домашен арест"}
{"url": "https://www.monitor.bg:443/bg/a/view/v-sa-sht-shte-sejat-poveche-pshenica-i-po-malko-soja-prez-2019-g-154046", "text": "Фермерите в Щатите ще засяват повече пшеница и по-малко соя тази година. Това показват прогнози на експерти, цитирани от американското издание West Central Tribune. Причина за нарасналия интерес е 2018 г., която бе катастрофална за стопаните, тъй като вариациите в цените им продължиха през цялата година. Въпреки това за миналата година експортът на бобовото растение в САЩ достигна рекордните 955 млн. бушела. Очакванията са през тази година да има между 2-7 млн. акра повече площи, засети с пшеница. За сметка на тях площите със соя ще са с до 4 млн. акра по-малко. Само за декември нивите с жито в САЩ са нараснали с 2.8 млн. акра, сочат данни на Informa.com. Житото ще поскъпне в Австралия със 70% в сравнение с 2018 г., сочи проучване на The Weekly Times. Въпреки лекия спад преди Коледа, цените на житото, овеса и ечемика ще се покачат заради жестоката суша. „Можем да очакваме ръст в цената на житото с близо 20%“, коментира анализаторът на зърнени и маслодайни култури в Rarobank д-р Шерил Калишч Гордън, цитиран от изданието. Според нея в Австралия това увеличение ще е 70%. Ечемикът пък ще се качи на световния пазар с 25%, а на местния - отново с 70%. Очакванията са през втората половина на 2019 г., когато житото се ожъне и в страните от Северното полукълбо, цените да спаднат. За Австралия обаче всичко зависи от това какво ще стане в периода март-април. „Цените сигурно ще продължат да се покачват заради ниския добив“, добави д-р Гордън. В понеделник австралийската бяла премиум пшеница се продаваше на 442 долара за тон. Миналата година по същото време се е продавало на почти двойно по-ниска цена – 265 долара тон, което е и увеличение с 67%.", "date": "2019.01.08", "title": "В САЩ ще сеят повече пшеница и по-малко соя през 2019 г."}
{"url": "https://www.monitor.bg:443/bg/a/view/konstantin-popov-ako-kupim-f-16-shte-imame-naj-modernija-iztrebitel-v-nato-154035", "text": "F-16 е прекрасен самолет, ако след време вземем решение, че това е нашият избор и ратифицираме съответния договор с правителството на САЩ, България ще има най-модерния и най-боеспособния самолет в Източната част на Европа, в НАТО. Това заяви председателят на комисията по отбрана в Народното събрание ген. Константин Попов на брифинг в централата на ГЕРБ. Изказването му дойде след заявката от страна на БСП, че в зала ще гласуват против предложението за нов тип боен самолет, защото се правило сериозно отклонение от гласуваното решение в НС. В отговор Попов запита социалистите „Да се върнем 10 години назад ли, да разработим нов проект за инвестиционен разход и кога ще бъде модернизирана българската авиация?“. Депутатът от ГЕРБ поздрави правителството, че е застанало зад модеренизацията и бъдещето на българската армия и това, което предлага е прекрасно. „Нищо от съгласувателната процедура не е изпуснато, нямаме отклонение от този проект и затова ще подкрепим този проект“, обяви Попов от името на ГЕРБ. От своя страна шефът на парламентарната група на управляващата партия Цветан Цветанов изтъкна, че при този избор на изтребител е налице прозрачност, за разлика от предишния при служебния кабинет на президента Румен Радев. „Ние сме в НАТО и ще останем в НАТО“, обяви Цветанов. На правителственото заседание в сряда министрите трябва да разгледат доклада на комисията, която оценява офертите и отличи тази на САЩ като фаворит. Ако доклада бъде одобрен от МС топката ще бъде прехвърлена към парламента, който трябва да разреши стартирането на преговори за закупуването на новите самолети.", "date": "2019.01.08", "title": "Константин Попов: Ако купим F-16 ще имаме най-модерния изтребител в НАТО"}
{"url": "https://www.monitor.bg:443/bg/a/view/slavisha-ostava-trenior-na-levski-do-uni-154031", "text": "Наставникът на „Левски“ Славиша Стоянович сложи окончателно край на спекулациите, касаещи бъдещето му на „Герена“, като все пак призна, че е имал оферта за селекционер на Латвия. Освен нея сърбинът е бил желан и от още два клуба, но желанието му е да остане при „сините“ и да изпълни договора си, който е до месец юни. „Беше пълно с дезинформации, с много инсинуации, много манипулации. В последния месец имах оферта от националния отбор на Латвия, както и от още два клуба. Не беше лесен период за мен. В края на месец май клубът ще каже „не“ или аз ще кажа „не“ като обсъдим работата ми. Това е важно да се разбере. Тук съм и ще работя до края на договора така, както „Левски“ иска, както и феновете искат“, заяви специалистът. и по-рано, не зависи това от мен, а от ръководството. Не съм дошъл тук да вегетирам и да си тръгна, дошъл съм да оставя следа“, заяви треньорът и разкри как са протекли разговорите му със собственика Спас Русев. „Условия не мога да поставям. Само мога да кажа желанията си как искам да работя. На 15 декември завърши първенството, на 16-ти дадох рапорта си какво иска, да се случи. Не е много направено по този въпрос, какво ще се случи, ще видим“, разкри наставника, като сподели, че целите след отпадането за Купата е „сините“ да са много близо до „Лудогорец“ и да изпреварят ЦСКА. „Трябва да сме спокойни, да се върнем към корените и да работим крачка по крачка. Накрая ще видим дали сме успели в целите си\", сподели Стоянович, като настоя, че иска да види „Левски“, който да демонстрира Той разкри още, че е получил уверение от клуба за положителна развръзка по казуса с евролиценза. „Не съм компетентен, клубът казва да не се притеснявам и че всичко ще е наред до февруари. Аз вярвам в това“, заяви Стоянович на пресконференцията след първата тренировка на „Левски“ за годината. На заниманието се явиха 30 футболисти, а отсътваха Паулиньо, Виана, Ривалдиньо и контузеният Холмар Ейолфсон. Единственото ново лице пък бе завърналият се на „Герена“ като треньор на вратарите Димитър Иванков. Отборът ще се готви два дни в София и после заминава за Кипър, като лагерът в чужбита ще продължи един месец.", "date": "2019.01.08", "title": "Славиша остава треньор на „Левски“ до юни"}
{"url": "https://www.monitor.bg:443/bg/a/view/vlado-penev-se-krysti-v-reka-jordan-154026", "text": "След като преди няколко дни стана хаджия на Божи гроб, актьорът Владо Пенев се кръсти и както Христос преди повече от 2000 години. написа под кадър, с който обяви личното си събитие във Фейсбук звездата на Народния. На фотоса той е в традиционната бяла роба и е нагазил във водите на реката. Звездата от „Бащата“ замина на отдавна планираната екскурзия в Израел веднага след празниците. Да пътува е сред любимите хобита на Пенев, който въпреки мъглата успя да изкачи и Мачу Пикчу в Перу преди година. Тогава той изрази щастието си, че за първи път заедно с него куфарите стегнала и дъщеря му Яна. Да стане хаджия беше друга мечта на актьора. Той позиционира пътуването си точно в почивката между сезоните на „Откраднат живот“, където облича престилката на проф. Цонев. Новите епизоди на поредицата ще се завърнат през пролетта с мотото „Любовта лекува“, а докторите ще пристъпят за първи път в болница, различна от специално изградената за целите на продукцията „Свети Кирил“. Според слуховете, снимачното лечебно заведение ще се намира в близост до летището в София.", "date": "2019.01.08", "title": "Владо Пенев се кръсти в река Йордан"}
{"url": "https://www.monitor.bg:443/bg/a/view/sybarjat-16-kyshti-vyv-vojvodinovo-154037", "text": "15 опасни цигански къщи във Войводиново ще бъдат съборени до края на седмицата. Това съобщи кметът на община Марица Димитър Иванов.  Други 16 са с констативни протоколи, че са незаконни и предстои кметът да издаде заповед за събарянето им. На протеста тази вечер във Войводиново има около 300 човека. Протестът премина мирно и без напрежение. Присъстващите се опитаха да влязат в ромската махала, но не бяха допуснати от полицията. В селото има засилено присъствие на полиция и жандармерия. Ромите от махалата са я опразнили още вчера. Събарянето на опасните къщи ще стане до края на тази седмица.", "date": "2019.01.08", "title": "Събарят 15 къщи във Войводиново"}
{"url": "https://www.monitor.bg:443/bg/a/view/kateto-evro-pak-vliza-v-tv-kuhnja-154027", "text": "Катето Евро пак ще върти черпака от телевизионния екран. Тя е новият водещ на втория сезон на кулинарното предаване „Бързо, лесно, вкусно: Храна за душата“ на БНТ1. От 14 януари, всеки ден от понеделник до четвъртък в 17 часа, зрителите ще имат възможност да надникнат в нейната кухнята, ще научат уникални рецепти и малки домакински хитрости, а перфектната къщовница ще споделя и любопитни семейни истории. Евро има опит с готвене пред камера. Докато водеше обедното предаване на TV7 “Усещане за жена” тя успешно си партнираше пред котлоните с титуляра шеф Петров. Участвала е и в риалитито „Черешката на тортата“ по Нова тв, има и издадена кулинарна книга „тетрадка за рецепти и спомени“. За новото си тв предизвикателство по БНТ тя споделя, че списъкът на кулинарни изкушения, които е приготвила за зрителите, включва многобройни предястия, разядки, супи и основни блюда. Главен герой в нейните рецепти е месото, което тя обожава, но най-голямата слабост на Катето Евро в кухнята остават сладкишите. “Храна за душата” е тематична поредица на „Бързо, лесно, вкусно“, която стартира в ефира на БНТ1 през есенния телевизионен сезон на 2018-та с водещи Елена Петрелийска и Николай Петров. Всеки петък кулинарният час в програмата на БНТ остава запазен за Ути Бъчваров. Авторът на най-дългогодишното предаване за тайните на гастрономичните удоволствия ще разказва за срещите си с млади и предприемчиви българи в „Бързо, лесно, вкусно: Новодомци“", "date": "2019.01.08", "title": "Катето Евро пак влиза в тв кухня"}
{"url": "https://www.monitor.bg:443/bg/a/view/liob-naj-byrz-vyv-vtorija-etap-154033", "text": "Себастиен Льоб с частен автомобил \"Пежо 3008\" спечели втория етап от рали \"Дакар\" в Перу. Деветкратният WRC шампион мина дистанцията от Писко до Сан Хуан де Маркона (342 км скоростна отсечка) за 3.26:53 ч., следван от Нани Рома с \"Мини\" на 0,8 сек. и на 1:20 мин. от Бернар тен Бринке с \"Тойота Хайлукс\". След тях се наредиха Жиниел де Вилиер с \"Тойота\", на 1:31 мин., Сирил Депре с \"Мини\" - на 2:31 мин. и Ясер Ал-Ражди от Саудитска Арабия с \"Мини\". Миналогодишният шампион Карлос Сайнц, но сега с \"Мини\", е 8-и, на 4:40, победителят от първия етап Насър Ал-Атия с \"Тойота\" - 8-и, на 7:37, а рекордьорът по победи (общо 13) Стефан Петерханзел, сега също с \"Мини\" - едва 17-и, на 15:9 мин. Петерханзел се забави цели 19 минути на 20-ия километър заради авария. В генералното поведе Де Вилиер с 4.32:45 ч., а Льоб е 5-и, на 1:56 мин. Междувременно испанският \"Ел Мундо Депортиво\" съобщи, че прекратилият кариерата си във Формула 1 Фернандо Алонсо се кани да участва в рали \"Дакар\" през 2020 г. В момента той се готви за \"24-те часа на Льо Ман\", което спечели вече с тима на \"Тойота\", след като участва и в \"Инди 500\". Според изданието испанецът може да се пусне още в рали \"Мароко\" и в маратона \"Пътят на коприната\", преди следващия \"Дакар\".", "date": "2019.01.08", "title": "Льоб най-бърз във втория етап"}
{"url": "https://www.monitor.bg:443/bg/a/view/ryst-v-tyrgovijata-na-drebno-u-nas-154036", "text": "Търговията на дребно в България бележи ръст в сравнение с 2017 година, показват данни на Евростат за 2018 г. Отчетеното увеличение е най-малко през септември, когато е с едва 4.7% нагоре. През ноември миналата година обаче този ръст се е качил на 6.6% в сравнение със същия месец 2017 г. Търговията на дребно бележи положителна тенденция да се покачва както в страните членки на Европейския съюз (ЕС), така и в Еврозоната. У нас и в Белгия за периода юни-ноември 2018 г. продажбата на стоки и услуги на крайния потребител се е качила с 0.8%. Най-малко е увеличението във Франция (0.1%), а най-голямо в Латвия (2.4%), Полша (2.1%) и Естония (2.1%). В Малта пък отчетени промени няма, а в Австрия търговията е спаднала с 0.5%. В общата картина отбелязаното увеличение в ЕС е 0.7% като само през октомври 2018 г. то е било 0.4%. В сравнение с ноември 2017 г. търговията на дребно в ЕС е нараснала с 2.1%. Основно увеличение има в продажбата на горива за автомобили (3.9%), нехранителни стоки (2.8%) и храна, напитки и цигари (0.6%).", "date": "2019.01.08", "title": "Ръст в търговията на дребно у нас"}
{"url": "https://www.monitor.bg:443/bg/a/view/zapochnaha-obuchenijata-za-ocenjavane-na-potrebnostite-na-deca-i-uchenici-154029", "text": "Започнаха обучения на обучители за прилагането функционална оценка на потребностите потребностите на деца и ученици спрямо възможностите им - ICF-CY ( Международна класификация на функционирането, уврежданията и здравето на човека-детски вариант). Тя ще е базирана върху силните и слабите страни на хлапетата. Въвеждането на оценката се случва в рамките на сътрудничество между Министерство на образованието и науката и UNICEF, съобщават от Регионалните центрове за подкрепа на процеса на приобщаващото образовани София-град. В първия етап от процеса ще бъдат обучени 63 обучители от Регионалните центрове за подкрепа на процеса на приобщаващото образование от цялата страна, които в рамките на две години ще обучат екипите за подкрепа за личностното развитие в детските градини и училища да прилагат класификацията. Обучител и консултант е проф. Манфред Претис от Университета в Хамбург. Татяна Предова от Министерство на образованието и науката увери първите участници в обучението за обучители, че това ще е един процес, в който получаването на допълнителна подкрепа ще се осъществява след функционално оценяване на потребностите, и макар и сложен, този процес ще бъде реализиран в бърз срок. Директорът на Регионален център за приобщаващо образование-София-град Калоян Дамянов отбеляза, че с тази инициатива се осигурява съществена подкрепа за всички екипи в детските градини и училища, които вече реализират допълнителна подкрепа за личностно развитие. Той наблегна на необходимостта училищните екипи да прецизират достатъчно обхватно оценките на индивидуалните потребности, за да може след това да се изготвят и реализират планове за подкрепа за всяко дете или ученик със специални образователни потребности според индивидуалния му статус.", "date": "2019.01.08", "title": "Започнаха обученията за оценяване на потребностите на деца и ученици "}
{"url": "https://www.monitor.bg:443/bg/a/view/tyrsjat-specialni-ploshtadki-za-skejtbordistite-v-sofija-154017", "text": "Столична община търси терени за скейт площадки, които да бъдат проектирани съвместно с Федерацията по скейтборд и София Скейт Сити. Това стана ясно след среща на скейтбордистите с общински съветниците от ГЕРБ и главния архитект на града Здравко Здравков. „Те разговаряха по Наредбата за обществен ред и сигурност във връзка с последните недоразумения при прилагането й от страна органите на реда. Участниците в срещата се обединиха около тезата, че в Наредбата е ясно записано, че не е забранено карането на скейтборд в София“, съобщиха от „Московска“ 33. Общинските съветници са поели ангажимент да проведат срещи със СДВР и да разяснят текстовете в нормативния документ. От своя страна представителите на Федерацията по скейтборд също ще разговорят със своите членове. По време на срещата бил обсъден и пропуска в Правилника за прилагане на Закона за движение по пътищата, в който липсва дефиниция на средствата на придвижване тип „борд“, което води до неяснота дали е позволено карането им във велоалеи. „Общинските съветници са готови да съдействат за законодателни промени, за да се избегне нормативния вакуум. Още през следващата седмица представители на скейтбордистите ще се срещнат с главния архитект Здравко Здравков, за да започнат обсъждането на възможни терени за изграждането на скейт площадки“, уточниха от общината.", "date": "2019.01.08", "title": "Търсят специални площадки за скейтбордистите в София"}
{"url": "https://www.monitor.bg:443/bg/a/view/pomilvaha-ubijca-sled-podkrepa-ot-zvezdi-154004", "text": "Губернаторът на щата Тенеси Бил Хаслам помилва осъдена на доживотен затвор след застъпничеството на певицата Риана, актрисата Ашли Джъд и риалити звездата Ким Кардашиян. Синтоя Браун получава доживотна присъда на 16- годишна възраст, когато убива Джони Алън - 43-годишен брокер на недвижими имоти от Нашвил, който й платил за секс. Браун сега е на 30 години и ще излезе от затвора на 7 август. Нейната условна присъда ще продължи до 2029 година. В свое изявление тя благодари на застъпничките си и на губернатора и потвърди, че \"ще направи всичко възможно да оправдае гласуваното й доверие\". Нейната история става известна през 2011 година от документален филм. Тогава знаменитостите се мобилизираха в нейна защита. В САЩ много видни личности от шоубизнеса често използват своята известност, за да изобличават пропуски в съдебната система, различното отношение към бели и цветнокожи, към бедни и богати, както и за облекчаване на тежки присъди. В защита на Браун, Риана проведе кампания в Туитър, възмущавайки се, че Ким Кардашиян заяви, че \"е мъчително да гледаш как млада жена - жертва на сексуално посегателство, която е имала смелостта да се защити - трябва да лежи в затвора до края на живота си\".", "date": "2019.01.08", "title": "Помилваха убийца след подкрепа от звезди"}
{"url": "https://www.monitor.bg:443/bg/a/view/francija-sys-zakon-protiv-huliganite-sred-jyltite-jiletki-154020", "text": "Франция планира да приеме нов закон за затягане на санкциите срещу необявени предварително протести заради прерасналите в изблици на насилие демонстрации на \"жълтите жилетки\", заяви премиерът Едуар Филип. Нарушители на обществения ред подпалиха в събота мотори, издигнаха барикади на булевард \"Сен Жермен\" и също ги запалиха. \"Трябва да запазим правото на протести във Франция и трябва да санкционираме тези, които нарушават закона\", каза Филип в ефира на телевизия Те Еф 1. Той добави, че правителството може да използва за модел на новия закон съществуващите вече разпоредби срещу футболните хулигани, по силата на които може да се издава забрана на такива лица да посещават стадиони. Мерките може да бъдат въведени още през февруари. Филип каза, че вандалите ще си платят за щетите, които нанесоха в Париж и други големи градове. Междувременно френският министър по европейските въпроси Натали Лоазо призова италианското правителство към повече уважение, след като двамата му вицепремиери Луиджи ди Майо и Матео Салвини подкрепиха движението на \"жълтите жилетки\". \"Мисля, че приоритетът на италианското правителство е да се грижи за благосъстоянието на италианския народ, а проявяването на интерес към \"жълтите жилетки\" едва ли има нещо общо с благосъстоянието на италианците\", каза Лоазо в Брюксел.  ", "date": "2019.01.08", "title": "Франция със закон против хулиганите сред „жълтите жилетки“"}
{"url": "https://www.monitor.bg:443/bg/a/view/rabotodatelite-syshto-skochiha-na-zakona-za-malkite-benzinostancii-154023", "text": "От Асоциацията на индустриалния капитал (АИКБ) в свое писмо до министъра на икономиката Емил Караниколов, изразиха отрицателното си становище по проекта на Наредба за реда и условията за водене на регистър на лицата, осъществяващи икономически дейности, свързани с нефт и продукти от нефтен произход. От Асоциацията на индустриалния капитал (АИКБ) в свое писмо до министъра на икономиката Емил Караниколов, изразиха отрицателното си становище по проекта на Наредба за реда и условията за водене на регистър на лицата, осъществяващи икономически дейности, свързани с нефт и продукти от нефтен произход. От работодателската организация констатират противоречия с Конституцията на Република България по отношение на свободната стопанска инициатива, създаването и гарантирането на еднакви правни условия за стопанска дейност, предотвратяването на злоупотребата с монополизма, нелоялната конкуренция, защитата на потребителите, инвестициите и стопанската дейност. От АИКБ се установяват още, че в доклада на междуведомствената работна група, създадена със заповед на министъра на икономиката (за изготвяне на проекта на наредбата) е записано, че с нея не се въвеждат текстове от европейско законодателство, но е спестено е обаче обстоятелството, че с този проект се нарушават няколко норми на общностни актове. Според работодателската организация основен порок на проекта е, че за множество от разписаните норми липсва законова делегация.", "date": "2019.01.08", "title": "Работодателите също скочиха на закона за малките бензиностанции"}
{"url": "https://www.monitor.bg:443/bg/a/view/kvalifikaciite-za-tokio-2020-sa-prez-avgust-154024", "text": "Международната федерация по волейбол (ФИВБ) потвърди официално разпределението на отборите за междуконтиненталните олимпийски квалификации за Игрите в Токио през 2020 г. Турнирите при жените са от 2 до 4 август, а техни домакини са отборите с най-предно място в ранглистата, поставени под №1 във всяка от групите. Българският национален отбор е в група С заедно със САЩ (домакин), Аржентина и Казахстан. Победителите във всеки от тези потоци ще се класира директно за олимпийските игри през 2020 г. В група А са Сърбия, Пуерто Рико, Тайланд и Полша, в В - Китай, Турция, Германия и Чехия, в D - Бразилия, Доминиканска република, Камерун и Азербайджан, в Е - Русия, Реп. Корея, Канада и Мексико, в F - Холандия, Италия, Белгия, Кения. При мъжете квалификациите са от 9 до 11 август. Националите ни са в група А с домакин Бразилия, в нея са още Египет и Пуерто Рико. В В са САЩ, Белгия, Холандия, Реп. Корея, в С - Италия, Сърбия, Австралия, Камерун, в D - Полша, Франция, Словения и Тунис, в Е - Русия, Иран, Куба, Мексико, в F - Канада, Аржентина, Финландия и Китай. На олимпийския турнир участват по 12 отбора, като гарантирано място имат само домакините от Япония. Останалите 5 тима ще бъдат определени от континентални квалификации. Българската федерация може да кандидатства за домакинство на европейската за мъже, ако националите ни не се класират от междуконтиненталния турнир.", "date": "2019.01.08", "title": "Квалификациите за Токио 2020 са през август"}
{"url": "https://www.monitor.bg:443/bg/a/view/karakachanov-kupuvame-samolet-za-sledvashtite-40-godini-ne-si-igraem-na-politika-154025", "text": "Миг-овете, които в момента имаме, СУ-тата и хеликоптерите Ми-17 и Ми-24, т.е. цялата авиационна бойна техника е съветско производство от 1989 година. Тогава са доставени в България и имат живот още 10 години. Следователно ние купуваме самолет за следващите 30-40 години, а не си играем на политика. Защото някой може ли да прогнозира какво ще се случи след година 20-30 на Балканите. Това заяви пред журналисти в пловдивското село Войводиново военният министър Красимир Каракачанов. Той уточни, че във вторник се очаква да бъде готова оценката на Министерството на финансите за закупуването на новия боен самолет за нуждите на ВВС. В сряда оценката ще влезе в дневния ред на Министерски съвет. „Важното е да направим добър избор и да закупим един силен и мощен изтребител за нашите ВВС. Всички останали приказки са дребно политиканство”, каза министърът. По думите му той е съгласен да има дебат за това кой изтребител е по-нужен на армията, но не и да се водят политически спорове самолетът дали да бъде шведски, съветски или американски. „Това е безсмислен спор и е излишно да делим обществото на русофили и русофоби”, каза още Каракачанов. Той отговори и на критики, че е американофил с думите, че в края на миналата година са били гласувани 81 милиона лева за МиГ- 29 и още 80 милиона лева за руските СУ-25. „Не съм нито русофил, нито американофил. Аз съм български националист”, каза още той.", "date": "2019.01.08", "title": "Каракачанов: Купуваме самолет за следващите 40 години, не си играем на политика"}
{"url": "https://www.monitor.bg:443/bg/a/view/nositeljat-na-grami-horasio-ernandez-za-pryv-pyt-u-nas-154019", "text": "Виртуозът и носител на „Грами“ Хорасио El Negro Ернандез ще изнесе първия си концерт у нас на 25 януари в столичния клуб City Stage. Легендата на джаза пристига с един от най-добрите басисити Йоргос Факанас. Звездният състав на меломанското шоу допълват любимите брас музиканти на България Мишо Йосифов (тромпет), Вили Стоянов (тромбон), Димитър Льолев (саксофон), както и гръцкият им колега Димитрис Севдалис (клавишни). Кубинският барабанист Хорасио Ернандез е един от най-добрите и известни музиканти на световната джаз сцена, който в този проект комбинира собствения си оригинален джаз-латино звук с музиката на Йоргос Факанас. El Negro е многократен носител на „Грами“ с джаз легенди като Маккой Търнър и Мишел Камило. Парнира си и с рок икони като Карлос Сантана и Стив Уинууд. Почетната статуетка му е присъждана и като част от латино оркестъра Tinto Puente's Tropi Jazz All Stars.  Работата на Йоргос Факанас включва музика за кино и театър, студийна и концертна дейност със звезди от ранга на Дейв Уекл, Майк Стърн, Франк Гембъл и много други, плюс огромен обем авторски композиции от соло парчета до оркестрови произведения. Автор е на 17 книги за теория на музиката. В последните години Факанас разпродава напълно участия на сцени като „Котън клуб“ в Токио, „Арт център“ в Сеул, историтеския 55BAR в Ню Йорко, а авторитетни издания като Bass Player Magazine, Bass musician Magazine и т.н. го определят като един от най-креативните басисти и композитори на съвременната сцена. Билетите за събитието са вече в продажба, като първите 50 са на цена от 30 лв, след което става 35 лв, а в деня на събитието поскъпват с още 5 лв.", "date": "2019.01.08", "title": "Носителят на „Грами“ Хорасио Ернандез за пръв път у нас"}
{"url": "https://www.monitor.bg:443/bg/a/view/neobozrimo-za-kolio-k-razkriva-razlichnite-lica-na-artista-kolio-karamfilov-154022", "text": "Ретроспективна изложба „Необозримо за Кольо К.“ събра десетки почитатели на твореца в Градската художествена галерия в Пловдив. Пространството на галерията се оказа тясно за гостите на откриването на експозицията, в която на двата етажа са експонирани произведения от различни периоди в артистичния живот на Кольо Карамфилов, предоставени за изложбата от галеристи, частни колекционери и приятели.  „Честно казано загубих дар слово докато разглеждах изложбата, особено качвайки се на втория етаж в галерията. За първи път виждам изложба на баща ми, която показва почти всички негови лица като артист. Зверски много ми се реве в момента, но искам само да кажа, че Кольо се усмихва. Плаче ми се и не мога да говоря повече”, каза синът на художника Росен Карамфилов. Той благодари на Радост Коцева за труда, който тя е положила по организирането на изложбата и обяви, че тя е биещото сърце на баща му след неговата смърт, защото във всичките години след като Кольо Карамфилов ни напусна, Радост Коцева упорито и с цялото си сърце не спира да поддържа паметта за него жива с многобройните си инициативи. „Знам, че всеки един от вас има емоционална връзка с Кольо Карамфилов. Има хубав спомен. Или пък има красива негова работа у дома. Тази изложба показва безкрайната му творческа мощ. Опитахме се така да подберем работи, които са ключови, изключително любопитни, много знакови и в същото време не са преекспонирани. Идеята ни е тази изложба да бъде празник”, каза кураторът проф. Галина Лардева, която специално благодари на Общинска фондация „Пловдив 2019“ за подкрепата на проекта. „Кольо К. винаги ще бъде бъдещето. Него времето винаги го гонеше. Не му е нужна патетика, а усмивка”, каза един от най-близките приятели на художника - българският писател, поет, драматург и журналист Елин Рахнев, който прочете специално написан по повода текст. Близо 90 платна, събрани от над 30 колекционери, разкриват пред публиката целия творчески път на Карамфилов, всичките му търсения и теми, върху които е работил в почти всички жанрове на визуалното изкуство - графика, живопис, скулптура, пърформанс, инсталации, фотография, изявява се също като режисьор и сценарист. Дори част от неговите най-близки хора бяха изненадани от някои от нещата, които видяха по стените в галерията. Изложбата може да бъде разгледана до края на месец януари. Проектът се осъществява от Фондация „Култура и съвременност“ в партньорство с галерия U.P.A.R.K. и е част от официалната програма на Европейска столица на културата – Пловдив 2019. На 28 януари от 17.00 ч., отново в ГХГ Пловдив ще бъде представен двуезичен каталог, специално подготвен за изложбата.  ", "date": "2019.01.08", "title": "„Необозримо за Кольо К.” разкрива различните лица на артиста Кольо Карамфилов"}
{"url": "https://www.monitor.bg:443/bg/a/view/bratjata-napadnali-voennija-v-gryb-ritali-go-s-shutove-v-glavata-snimki-video-154009", "text": "Арестуваните за нападението над рейнджъра Валентин Димов братя от ромски произход Асен и Борис Пакетови на 21 и на 17 години са го нападнали в гръб. За да не може да се защити, са обърнали якето му наобратно, докато е било на гърба му. Така са успели да „завържат” ръцете му. След това го повалили с юмрук в главата на земята и започнали да го ритат с шутове в лицето. Това е разказал рейнджърът на министъра на отбраната и вицепремиер Красимир Каракачанов, който два дни след побоя, на 8 януари, го посети в болничната стая. „Със средна телесна повреда е, в четвъртък ще го оперират. Притеснен е за семейството си, което е тук, в селото. Но както виждате, има засилено полицейско присъствие”, каза военният министър час по-късно в село Войводиново. Малко по-късно той отиде и в ромската махала на селото, където обаче не бе останал нито един жител. „Гетата в България трябва да бъдат премахнати. Да си наемат квартири срещу парите, които ще получават, ако се трудят. Така са бързали да избягат, че и кучетата си не са взели. Има една част от населението, които не желаят да учат, да се образоват, да работят, живеят си по свои закони на джунглата. Докога държавата ще финансира безразборната циганска раждаемост? Крайно време е държавата да покровителства грамотната раждаемост”, изкоментира Каракачанов при вида на лаещите създания. Той не се поколеба и навлезе доста навътре в махалата, а когато видя външна тоалетна, скалъпена от подръчни средства, се възмути и каза, че щом при такива условия ромите си гледат децата, то нищо чудно няма в това, че растат необразовани и вършат престъпления. „Нападателите са го удряли предимно в главата. Парадоксалното е, че циганите в България станаха изключително нагли. Преди няколко дни набиха полицай. Преди два дни бият военен. Това не може да продължава повече. Търпимостта на българското общество се изчерпа. Трябва да се направи програма за справяне с този цигански въпрос. Хората не могат и не са длъжни да търпят част от населението, което смята, че има само права и не иска да разбере, че има и задължения”, каза вицепремиерът. В селото до Пловдив той проведе среща с кмета на община „Марица” Димитър Иванов, с кмета на село Войводиново Димитър Тосев, шефа на РДВР Пловдив ст.ком. Атанас Илков и командира на 68-ма бригада „Специални сили” бриг.ген. Явор Матеев. „Опасните незаконни къщи трябва да бъдат съборени веднага. Веднага. За всички останали ще се действа по процедурата. Как може 200 човека да живеят на декар и половина?”, попита Каракачанов след срещата. Още на 8 януари следобед в селото се събра комисия, която описа кои къщи от всички незаконни са опасни и трябва да бъдат на момента бутнати. Само 100 от ромите във Войводиново имат адресна регистрация в селото, но на други адреси, не и на истинските им в махалата. Всички къщи в махалата черпят ток от незаконен трафопост, стана ясно при посещението там. „Тотално обвързване на мерките в програмата за справяне с циганската престъпност с образование и с труд. Не може да те поканят от Бюрото по труда да работиш, да откажеш и да продължиш на социални помощи. Задължително училище. Трудово-образователна повинност. Незаконните постройки. Разбирам, че трябва да живеят някъде, но е нормално това да го направиш законно, с проект. Тази програма отдавна сме я подготвили”, каза още Каракачанов. Той уточни, че първо програмата ще бъде обсъдена, след което лично ще я внесе в МС. Във Войводиново общината е предоставила на ромите 18 парцела за строителство, но никой не е проявил интерес. Пребитият Валентин Димов е бил на три мисии в чужбина – две в Ирак и една в Косово. Под пагон е от 12 години, в които работи в 68-ма Бригада „Специални сили”. Там е ефрейтор, парашутист. Няма нито едно наказание в досието си. За сметка на това е награждаван многократно, каза командира на бригадата бриг. ген. Явор Матеев.", "date": "2019.01.08", "title": "Братята нападнали военния в гръб, ритали го с шутове в главата (СНИМКИ, ВИДЕО)"}
{"url": "https://www.monitor.bg:443/bg/a/view/olioto-po-sveta-poevtinjava-u-nas-ne-pomrydva-petrolyt-nadolu-dizelyt-poskypva-154011", "text": "От януари до декември миналата година олиото на световната борса в Ротердам отчита спад на цените от 13% от 775 на 663 долара за тон, а у нас цената му се задържа на ниво от 1,65-1,64 лв./л без ДДС. При дизеловото гориво нещата са още по-парадоксални. За периода средната борсова цена на суровия петрол е паднала от 67,62 долара за барел до 55 долара или с 19%. Дизеловото гориво на Софийска стокова борса обаче поскъпва (ССБ). През януари цената му ебила 1590-1700 лв. за 1000 л., а през декември се увеличава до 1608-1800 лв. Това стана ясно днес при представянето на годишния отчет на ССБ. Рафинираната захар на борсата в Лондон през последните 12 месеца отчита спад от 393,80 долара за тон до 335,90 долара през декември или със 17%. Суровата захар на борсата в Ню Йорк отчита още по-голямо поевтиняване от 22% от 330 на 270 долара за тон. У нас спадът на борсовата цена на ССБ е само 8 на сто от 1,05 на 0,94 лв. за килограм без ДДС. Брашното тип „500“ обаче логично последна тенденцията на поскъпване на хлебната пшеница. През януари миналата година средната му борсова цена е била 0,64 лв. за кило без ДДС, а в последния месец на 2018 г. - 0,69 лв. или ръст от 7 на сто. В България житото отчита ръст от 20%от 290-300 лв. на тон до 287 до 405 лв./ през ноември. В другите страни от Черноморския басейн От Русия на житото през януари сеекспортирало средно по 194 долара за тон, а в края на миналата година - по 237 долара или с 18% по-скъпо. Същото процентно поскъпване за периода е отчетено и в Украйна, където пшеницата е скочила от 193 на 235 долара за тон. Главният изпълнителен директор на ССБ Васил Симов отчете нарастване на броя на регистрираните сделки с 30%, като те достигат 999. „За последните три години е отчетен възходящ тренд. 2018 година беше доста разнообразна, имаше стоки, които повишиха цената си с 20-30%, което доста над инфлацията. С отминалата година можем да кажем, че приключи окончателно обединението на борсовия пазар в България, отбеляза изпълнителният директор на борсата Васил Симов. Борсата търгува в три подкръга- индустриални, хранителни стоки и зърна. Най-голям процент заема търговията с индустриалните стоки, което формират над 96% от оборота или над 326 млн. лева. От борсата отчетоха, че работят по До края на месеца тя ще се изпробва и ще заработи от началото на февруари. Разработена е от американска платформа с финансиране от бюджета на ССБ. Според Симов цената й е няколкостотин хиляди лева и е изцяло наша собственост. На въпрос на БГНЕС за очакванията през 2019 г. Васил Симов заяви че, ако се запазят цените както през 2018 г. със спада в цените на петрола и зърното “ще е добре за потребителите и лошо за производителите”. Очакванията му са в България да продължи да бъде също толкова динамична годината, както изминалата. Неговата прогноза е около евроизборите и кметските избори да бъде регистрирана вяла борсова търговия.", "date": "2019.01.08", "title": "Олиото по света поевтиня, у нас - не помръдна, петролът надолу, дизелът - поскъпнал"}
{"url": "https://www.monitor.bg:443/bg/a/view/santra-izpja-samotata-si-v-celijat-svjat-video-154003", "text": "След доста време извън светлините на прожекторите, певицата Сантра се завърна с нов сингъл, който носи името „Целият свят“, а музиката и текстът му е на самата изпълнителка. разказа Сантра. Тя добави, че през това време в емоционален план не й се е случвало нищо, което да я вдъхнови и да го вплете в музика. \"Този проект дойде, когато бях сама в личен план. Тогава се роди музиката и част от текста, който разказва не просто за връзката между мъж и жена, а за смисъла в нея. Подготвях го 5 месеца. допълва певицата. Върху лириките на „Целият свят“ Сантра е работила с Лъчезар Стефанов 22G, а видеото е дело на режисьора Емануил Алберт, с когото избират да снимат на Маслен нос, най-източния ръкав на Странджа планина, вдаден навътре в морето. Клипът е като съставен от кадри „личен архив“ на Сантра, които са монтирани, за да станат контрапункт на текста. Макар в цялата тази история и в цялата песен да има голяма доза тъга, Сантра споделя, че в момента е щастлива в личен план и с този проект, реализиран в началото на Новата година, поставя нов етап както в личностното, така и в творческото си развитие.", "date": "2019.01.08", "title": "Сантра изпя самотата си в „Целият свят“ (ВИДЕО)"}
{"url": "https://www.monitor.bg:443/bg/a/view/grafit-loko-grejna-i-na-heopsovata-piramida-154028", "text": "След Хирошима, графитът „Локо“ се появи и върху Хеопсовата пирамида. На 5 януари български туристи са забелязали, че на един от камъните на древния монумент има издълбан надпис „Локо 2019“. Те са публикували снимки в социалните мрежи. Все още от футболния клуб и Външно министерство не са коментирали случая и дали снимките са автентични. „Стана ми криво и тъжно! И ме хвана срам!!!Нямам какво да направя, освен тихо да се моля – следващите поколения да оценяват заветите и да пазят историческите ценности!“, коментира Мина Стоянова-Димитрова, която е качила снимките втв фейсбук. „За жалост има ужасяващо много отпечатъци, почти на всеки камък. Надписите на латиница преобладават“, уточнява тя. „Заминахме за Египет с идеята, че няма как да не видим пирамидите. За шегата се подготвихме с едни надписи (на хартия – бел.ред.), които не са много авторитетни. В кръга на шегата написахме и „Локо“ (София). В един момент нашият екскурзовод каза „Вие сте се подготвили, но някой вече си е оставил отпечатъка“. Дори ни загорча нашата шега“, коментира Мина Димитровa по България Он Ер. Хеопсовата пирамида е последният запазен архитектурен паметник от Седемте чудеса на света и най-известната пирамида в света. Стените й са ориентирани към четирите посоки на света, като входът е от северната. Вътре има няколко камери, съединени с коридори, и недовършена подземна камера. През октомври осветители от Софийската опера надраскаха с черен спрей „Локо София“ върху ограда в Мемориала на мира в японския град Хирошима. Впоследствие бяха уволнени.  Фенове на Локомотив София се дистанцираха от вандалския акт, като дори се усъмниха, че става дума за акт от страна на техен привърженик. \"Това с \"Локо\" (София) очевидно се превръща в мода. Всеки може да го напише, а и в крайна сметка в надписа няма \"София\", така че може и да са колегите от Пловдив, Мездра или Горна Оряховица. Ние се дистанцираме от подобни неща и по никакъв начин не търсим подобна популярност. В крайна сметка може и някой просто да е копирал случката от Япония. Няма как да знаем\", коментира Иво Петров, който е дългогодишен привърженик на \"железничарите\".", "date": "2019.01.08", "title": "Графит „Локо“ грейна и на Хеопсовата пирамида"}
{"url": "https://www.monitor.bg:443/bg/a/view/prebiha-lider-na-alternativa-za-germanija-154018", "text": "Ръководителят на бременския клон на \"Алтернатива за Германия\" е приет в болница със сериозни травми, след като е бил нападнат, съобщи дясната партия, цитирана от ДПА. Нападението е извършено в късните часове на понеделник в района на един от най-посещаваните театри в града. Полицията обяви, че смята нападението срещу Франк Магниц за политически мотивирано. Прокуратурата в Бремен е започнала разследване по случая, а следователите издирват свидетели. Тримата нападатели са били с прикрити лица. Полицията подозира политически мотив зад атаката. Според \"Алтернатива за Германия\" Магниц е бил нападнат от трима хулигани. В резултат на побоя той е настанен в болница с тежки наранявания. От партията публикуваха снимка на Магниц, лежащ в безсъзнание в болнично легло. Според тях, политикът бил ударен с дъска и ритан на земята. Работници от строеж се намесили и нападателите избягали.  Усилията на традиционните партии в Германия да маргинализират крайнодясната \"Алтернатива за Германия\" са довели до опит за убийство на нейния депутат Франк Магниц в Бремен. Това заяви днес националният лидер на АзГ Александър Гауланд. АзГ разпространи днес прессъобщение и снимка на Магниц на болнична носилка с насинено око и дълбока рана на челото. \"Ясно е, че това е опит за убийство\", каза Гауланд. По думите на лидера на АзГ нападението несъмнено има политически мотиви. Той хвърли вината за това върху политиците от мейнстрийма, които искали се разграничат от АзГ и да я държат далеч от властта. Това е резултат от опитите да ни маргинализират, както и от атаките срещу АзГ\", заяви Гауланд. АзГ започна като евроскептична политическа формация, но впоследствие разви категорично антиимигрантска програма, което накара много от другите партии да заявят, че няма да работят с нея. Партията си навлече упреци и защото някои нейни представители използваха обиден език по адрес на етнически групи или оспорваха необходимостта Германия нееднократно да се разкайва за действията си по време на Втората световна война, отбелязва ДПА. Говорител на партията определи нападението срещу Магниц като поредното, но най-сериозно досега от \"стотици\" посегателства срещу представители на АзГ. Преди дни беше поставена бомба пред партиен офис в Източна Германия, а домът на друг неин представител, този път от западната част на Германия, беше нацапан с боя. Магниц каза днес за ДПА, че ще остане още доста време в болницата. Той заяви, че не помни почти нищо от нападението. Полицията поиска съдействие от обществеността за откриване на възможни следи. Представителят на \"зелените\" Джем Йоздемир бе сред първите осъдили атаката, като заяви, че се надява извършителите да бъдат идентифицирани и осъдени в най-кратки срокове. \"Дори и срещу \"Алтернатива за Германия\" насилието не е оправдано. Онези, които се борят с омразата с омраза, винаги печелят омраза\", коментира Йоздемир. Множество политици от \"Алтернатива за Германия\" очаквано също осъдиха нападението и пожелаха на Магниц бързо възстановяване.", "date": "2019.01.08", "title": "Пребиха лидер на \"Алтернатива за Германия\" (обновена)"}
{"url": "https://www.monitor.bg:443/bg/a/view/chetirikrakija-elevate-spasjava-pri-bedstvija-i-avarii-154008", "text": "Вече има спасително превозно средство, което не само може да отведе спасителния екипа до зоната на бедствие, а буквално да крачи през препятствия и развалини в засегнатия район, достигайки точно там, където е необходима помощ. Това е новото концептуално превозно средство Elevate на Hyundai, което има сгъващи се крака с колела, които му позволяват да изкачва вертикални стени, да прескача цепнатини, да пълзи като влечуго и тихо да се движи по магистралата. Разработено от инкубатора за иновации на Hyundai, CRADLE съвместно със студиото за иновации от Детройт, Sundberg-Ferar, Elevate комбинира роботика и автомобилен дизайн, превръщащи го в Ultimate Mobility Vehicle (UMV). Концепцията е разработвана повече от две години, специално за спешните спасителни действия.   За да бъде постигнато това ниво на мобилна автономия, Elevate не използва познатите носачи и окачване, а ги заменя с индивидуално задвижвани колела, монтирани на роботизирани крака. Всеки крак разполага с пет степени на движение чрез интегрирани вертикални и хоризонтални стави, колянна става, глезенна става и ротационен кормилен шарнир, който завърта колелото на 360 градуса около вертикална ос. Двигатели в главините на колелата осигуряват двигателна сила. При нормалното шофиране по магистрала, краката се прибират навътре към тялото, позволявайки на Elevate да се движи, като обикновен електрически автомобил. В този режим, пасивна система на окачването поема неравностите и захранването на задвижващите механизми на краката бива намалено, за да се подобри обсега и ефективността. Elevate прави превозните средства, като Jeep Gladiator и Action Mobil Pure Zetros, да не изглеждат толкова способни да „отидат навсякъде”, както се твърди. Основната цел на дизайна е реагирането при аварийни ситуации, но според Hyundai и Sundberg-Ferar това не е единственото приложение на превозното средство. Elevate използва модулен дизайн, като към четирикракото електрическо шаси може да се прикрепят различни видове купета, според задачата, която трябва да се извършва. „Хората с увреждания по целия свят, които нямат достъп до рампа, биха могли да използват автономния Hyundai Elevate, който може да се стъпи пред входната врата и да се вдигне, позволявайки на инвалидната количка направо да се качи”, казва Сух. Днес Hyundai представи концепцията Elevate на CES 2019.", "date": "2019.01.08", "title": "Четирикракия Elevate спасява при бедствия и аварии"}
{"url": "https://www.monitor.bg:443/bg/a/view/drogiran-i-s-otneta-knijka-spipan-zad-volana-vyv-velingrad-153993", "text": "Шофьор, който управлявал джип с отнета книжка и под „упойка“ от дрога, е бил спипан във Велинград при полицейска проверка. Нарушителят е засечен от органите на реда в курортния град, където автопатрул от местното Районно управление на МВР спрял за проверка джип „Тойота“. Оказало се, че водачът му А.К.- 31г. от Сърница е с отнета шофьорска книжка. Освен това и пробата му за употреба на наркотици се оказала положителна. Час по-късно в управлението на курортния град се получил сигнал за пътен инцидент. Лек автомобил „Фолксваген“ се блъснал в паркиран джип „БМВ“. Водачът на леката кола, вместо да изчака органите на реда, напуснал мястото на удара и се укрил. Не след дълго бил установен беглецът – И.И.- 49г. от Велинград. След направения му алкотест дрегерът отчел 2.43 промила концентрация на алкохол. Шофьорите са задържани в ареста, а спрямо тях са образувани бързи производства.", "date": "2019.01.08", "title": "Дрогиран и с отнета книжка спипан зад волана във Велинград"}
{"url": "https://www.monitor.bg:443/bg/a/view/real-smenja-modrich-s-eriksen-154012", "text": "„Реал“ се активизира на трансферния пазар заради незадоволителното представяне на тима в шампионата. Вкупом за готвени сделки на мадридския колос информират испански, италиански и английски медии. Според „Индипендънт“ „Реал“ е предприел първи стъпки по осъществяването на евентуален трансфер на халфа на „Тотнъм“ Кристиан Ериксен. Представители на Кралския клуб вече са осъществили контакт с всички засегнати страни, като освен това са приготвили около 100 милиона паунда за сделката. Ериксен, който преди време бе в трансферните планове и на „Барселона“, има договор с „Тотнъм“ до 2020 година, но за момента не бърза да преподписва, въпреки че лондончани са готови да му предложат близо 250 000 паунда на седмица. Ако това не се случи до лятото, то тогава „шпорите“ ще бъдат в доста по-неизгодна позиция при преговорите с „Реал“, защото до края на контракта на датчанина ще остават само 12 месеца. На „Бернабеу“ готвят Ериксен за заместник на носителя на „Златната топка“ Лука Модрич. Той е желан от „Интер“, а хърватинът публично заяви желанието си да заиграе в Милано. Според италианския Corriere dello Sport Модрич е отказал предложението на “Реал“ за нов договор. Кралският клуб е предложил 12 млн. евро на сезон на хърватина, който е готов да намали годишното си възнаграждение, за да пристигне в „Интер“. Любопитното е, че всички тези информации се потвърждават и от испанския всекидневник „Ел Мундо депортиво“. Той обаче обвързва трансферите със завръщането на Жозе Моуриньо начело на „Реал“. Специалния е дал съгласието си пред Флорентино Перес, но е поставил две условия – да бъдат привлечени нов атакуващ халф и нов нападател. Моуриньо е безработен, след като бе уволнен от “Манчестър Юнайтед” през декември, докато в същото време “Реал” изпитва големи затруднения през този сезон както под ръководството на Хулен Лопетеги, така и сега при Сантяго Солари. Жозе Моуриньо бе начело на испанския гранд между 2010 и 2013 година. В момента клубът пък е на петото място, на 10 точки от лидера „Барселона“.", "date": "2019.01.08", "title": "“Реал“ (Мадрид) сменя Модрич с Ериксен"}
{"url": "https://www.monitor.bg:443/bg/a/view/300-bona-za-nova-aparatura-v-pyrva-gradska-154014", "text": "Столичната община инвестира 300 хиляди лева за нова апаратура в Първа МБАЛ. Това съобщи зам.-кметът на София Дончо Барбалов, който провери ремонтните дейности в отделение \"Хирургия\" на лечебното заведение. Той уточни, че вече е закупено видеогастроскоп и видеоколоноскоп, лапароскопско оборудване. Стойността на ремонта в университетската болница е 255 хил. лв. , а средствата са осигурени от общинския приватизационен фонд. Подменени са всички инсталации – електро и ВиК. Поставени са нови подови и стенни покрития - антибактериална настилка, окачени тавани, както и лед осветление в цялото отделение. Стаите за пациентите са със санитарни възли. Във всяко от помещенията ще има по две до три легла, обясни директорът на болницата проф. Цветомир Димитров.", "date": "2019.01.08", "title": "300 бона за нова апаратура в Първа градска"}
{"url": "https://www.monitor.bg:443/bg/a/view/aktiori-bojkotirat-broduej-154013", "text": "Ниски заплати станаха причина за протеста, който Асоциацията на театралните актьори в САЩ обяви в понеделник. Недоволството на артистите е насочено предимно срещу Бродуей и е обвързано с „лабораториите“ за мюзикъли, в рамките на които материалът за дадено представление се изпробва, преди да бъде взето решение дали то да се качи на сцена. Според данни на стачкуващите актьори, тази процедура е била използвана 75 пъти от 2016 г. насам, като сред заглавията, преминали през „лабораторен период“ са популярните „Замръзналото кралство“ и „Гадни момичета“. „Голяма част от постановките, които изпробваме се превръщат в безапелационен финансов успех. Въпреки това седмичната заплата на актьорите, участващи в лабораториите не е променяна от 2007 г., като те не получават и отчисления на базата на спечелените от продажбата на билети пари от тези мюзикъли“, категорична е асоциацията, която агитира всички свои членове да не участват във въпросната процедура до разрешаването на проблема. По думите на представители на организацията, тя е започнала да преговаря за нов договор с Бродуейската лига на театрите преди две години.", "date": "2019.01.08", "title": "Актьори бойкотират Бродуей"}
{"url": "https://www.monitor.bg:443/bg/a/view/popeto-vze-4-zaplati-i-raztrogna-sys-spartak-154016", "text": "Капитанът на България Ивелин Попов вече е свободен агент, след като разтрогна договора си с руския гранд „Спартак“ (Москва) по взаимно съгласие. Попов, който имаше контракт с московчани до 31 май, се разбра с клуба да вземе четири заплати като компенсация и вече може да си търси нов клуб. \"Официално вече не съм играч на „Спартак“, коментира пред Sportal Попето. - Това са много коректни и сериозни хора, на които пожелавам искрено успех. Оставаме приятели. Относно бъдещето ми, мога да кажа, че имам три-четири предложения. Наистина имам грандиозна оферта от Китай, но не седи на дневен ред да ходя в Азия, особено във Втора лига. Не е тайна, че има интерес към мен от три клуба в Русия, а в руското първенство се чувствам отлично. Имах разговори и с отбори от други първенства, но не искам да изпадам в подробности. Мисля си, че до десет дни ще взема окончателно решение къде точно да продължа кариерата си\", допълни Попето. 31-годишният футболист пристигна в московския гранд от “Кубан” пред юни 2015 година. Той напуска „Спартак” след 97 мача и 9 гола, а с екипа на тима спечели шампионската титла и Суперкупата на Русия. Именно триумфът в шампионата на Русия през 2017 година, какъвто липсваше във витрината на “Спартак” от 2001 година, е най-ценният спомен на Попето. Трикратният носител на приза \"Футболист на годината\" в България - 2015 г, 2016 г и 2017 година, има оферти от “Динамо” (Москва), “Ростов” и “Кубан”, където игра под наем през пролетта, вкарвайки четири гола в девет мача. Най-опитният играч в състава на Петър Хубчев има 80 мача и 14 гола с екипа на България, като е само на 16 мача от Христо Бонев, който е на трето място във вечната ранглиста по двубои с националната фланелка, а 26 срещи го делят от лидера Стилиян Петров (106).", "date": "2019.01.08", "title": "Попето взе 4 заплати и разтрогна със „Спартак“"}
{"url": "https://www.monitor.bg:443/bg/a/view/butat-kyshtata-na-skripal-154015", "text": "Къщата на бившия руски шпионин Сергей Скрипал в Солсбъри ще бъде напълно разрушена, като с покрива ще се заемат спецчасти, за да се избегне отравяне с веществото „Новичок“, съобщи в. „Дейли телеграф“. Властите в Уилтшър предупредиха живеещите край къщата на Юлия и Сергей Скрипал, че в течение на 4 месеца ще има хаос заради събарянето и щателно изчистване на постройката. Следователите смятат, че двамата руснаци са били отровени от напръсканото вещество „Новичок“ на бравата на входната врата на дома им в Солсбъри. Междувременно британските медии твърдят, че Сергей и Юлия все още живеят на Острова, общуват с приятели и дори е възможно да работят за британското разузнаване. След като бяха изписани от болницата, никой не знае къде се намират. Причина за това е, че те най-вероятно са се подложили на операции за подмяна на външния си вид. Юлия лесно би се променила, а Сергей, който беше 9 седмици в кома, е отслабнал драстично. Двамата най-вероятно ще останат в Южна Англия, където ще получат жилище, прилична пенсия за Острова и пари за обзавеждане, коли и разходи за живеене. Западът обвинява Русия и по-точно президента Владимир Путин, че лично е поръчал отравянето.  ", "date": "2019.01.08", "title": "Бутат къщата на Скрипал"}
{"url": "https://www.monitor.bg:443/bg/a/view/hvanaha-20-godishen-haker-ot-hesen-pusnal-dannite-za-germanskite-politici-154006", "text": "Германските власти задържаха двайсетгодишният германец за хакерската атака, довела до изтичане в интернет на данните на голям брой обществени личности. Младежът заяви, че е действал сам, предаде Ройтерс, като се позова на изявление на Федералната криминална полиция на Германия. Мъжът твърди, че причина за атаката е гневът, който засегнатите политици, журналисти и други личности са провокирали у него със свои изказвания. \"По време на разпита обвиняемият заяви, че сам се е добрал до данните на пострадалите и сам е извършил незаконното разпространяване на тези данни. Следствието до този момент не разполага с доказателства при атаката да е действало трето лице. Обвиняемият заяви, че сам е решил да осъществи нападението, като за причина посочва гнева, който са провокирали у него засегнатите политици, журналисти и други личности със свои изказвания в общественото пространство\", посочи Федералната криминална полиция в изявлението си.", "date": "2019.01.08", "title": "Хванаха 20-годишен хакер от Хесен, пуснал данните за германските политици "}
{"url": "https://www.monitor.bg:443/bg/a/view/nad-10-umishleni-paleja-v-dobrich-samo-za-dva-meseca-153996", "text": "Над 10 умишлени палежа са извършени през последните 2 месеца на територията на град Добрич, съобщиха източници от разследването. Подпалвани са предимно автомобили и заведения. Задържани са трима души, като за тях е доказано, че са автори на три от палежите. Според криминалисти, арестуваните лица нямат никаква връзка с подпалените автомобили на свидетели по така нареченото дело „Суджукгейт”. Става въпрос за две враждуващи групировки, които се борят за власт на пазара за разпространение на наркотици в Добрич. С постоянна мярка „задържане под стража” в ареста остават 30-годишният К.К. и 28-годишният П.К. К.К. е привлечен в качеството на обвиняем за това, че в периода от 10 до 28 декември 2018 г. в Добрич е запалил лек автомобил и участвал като помагач в два опита за палеж на заведение, в съучастие с П.К. На 10 декември те запалили лек автомобил пред блок по ул. “Васил Левски“. На 24 и 28 декември били направени и два опита за палеж на ресторант по ул.“Горски извор“ в Добрич, в които 30-годишният е участвал като помагач. Твърди се, че той умишлено е улеснил да бъде запалено заведението чрез показване на неговото местонахождение срещу обещание след палежа да получи парично възнаграждение. Деянията са останали недовършени поради независещи от двамата съучастници причини. За третия задържан, Светослав Калника, има постановена мярка „задържане под стража” от Районен съд – Добрич. В момента тече срока за обжалване на решението пред Окръжен съд – Добрич.", "date": "2019.01.08", "title": "Над 10 умишлени палежа в Добрич само за два месеца"}
{"url": "https://www.monitor.bg:443/bg/a/view/lara-fabian-praznuva-50-u-nas-154000", "text": "Най-успешната белгийска певица на всички времена Лара Фабиан се завръща в България в края на годината. Тя избра София за спирка от световното си турне „50“, с което ще отбележи цялата си кариера и личния си юбилей. Шоуто с най-големите й хитове ще е на 16 декември в зала „Арена Армеец“. Това посещение на звездата ще бъде наистина различно, обещават организаторите от „София Мюзик ентърпрайсиз“. За това и най-голямата зала у нас ще е с ограничен капацитет и ще се използват само седящи места. Максимум 6000 души ще могат да си закупят билети, които са на и влизат в продажба от утре, за да станат част от шоуто и на живо. Световната обиколка на Фабиан ще започне в края на 2019-та и ще продължи през 2020-та, а на концертите ще прозвучат песните емблеми „Je T’aime“, „Je suis Malade“ и „Adagio“, както и парчета от предстоящия й Първият сингъл от четиринайстия по ред студиен албум на звездата, и десетият на френски език, е вече факт. Видеото към песента, дала и име на тавата, излезе през октомври 2018-та и събра над 1 милион гледания само за няколко седмици. С над 20 милиона продадени албума по света, Лара Фабиан е най-успешната белгийска певица на всички времена. Тя е носителка на редица отличия, сред които два пъти „Световна музикална награда“ за най-продаван бенелюкски изпълнител, награда Felix за „Най-добър женски изпълнител“ и френската награда Victoires de la Musique.", "date": "2019.01.08", "title": "Лара Фабиан празнува 50 у нас"}
{"url": "https://www.monitor.bg:443/bg/a/view/rekord-na-babinden-samo-za-chas-4-bebeta-proplakaha-v-blagoevgradskoto-rodilno-154002", "text": "„На Бабинден днес сутринта, само за 1 час в благовградското родилно отделение проплакаха 3 момиченца  и 1 момченце, което е своеобразен рекорд за нас, похвали се пред “Монитор“ шефа на МБАЛ д-р Огнян Митев, който ръководи и родилното отделение.  Той, заедно с колежката си д-р Костадинова са акуширали на 4-те раждания. Състоянието и на 4-те родилки е задоволително, наравно с тях и ние сме щастливи. Това е добър старт за годината“, допълни д-р Митев.    Днес Бабинден се чества по стар стил, иначе, на 21 януари с тържествен ритуал в родилното отделение се отдава почит и уважение към медицинските труженици, с която решаваща помощ се поставя началото на всеки нов живот.", "date": "2019.01.08", "title": "Рекорд! Четири бебета проплакаха за час в благоевградското родилно"}
{"url": "https://www.monitor.bg:443/bg/a/view/stotici-se-prostiha-s-ivan-laskin-v-sveti-sedmochislenici-154001", "text": "В ярко слънце и лют студ – две стихии, които се бореха и в характера на Иван Ласкин, стотици изпратиха талантливия актьор в последния му път. Пред храма „Свети Седмочисленици“ още преди 12.30 вчера – официалния час, в който трябваше да започне поклонението, се беше събрало множество от десетки почитатели на порасналия Васко да Гама от село Рупча, останал си докрай цветен и неопитомен. Голямата тъга на всички, освен за без време отишлия си едва на 48 години артист, беше и за любимата му Александра Сърчаджиева, съкрушена от мъка до затворения ковчег на Ласкин. „Той беше щур, луд, но й беше опора. Много се обичаха. Сега тя остава съвсем сама с детето. Вярно е, че има много приятели, но това е различно – такава болка никой не може да смекчи“, сподели драматургът на Народния театър Роза Радичкова, дъщеря на големия Йордан Радичков. Тя разказа, че с Иван Ласкин са журирали в отлични отношения не един и два любителски театрални фестивали – запознал ги техният организатор, Велко Кънев. Директно към Александра се насочи, за да я прегърне, нейната приятелка и състудентка от класа на проф. Здравко Митков в НАТФИЗ, актрисата от театър „София“ Мила Банчева, играла с Иван Ласкин в „Неделя вечер“ от Захари Карабашлиев. „Много го обичах...“, през сълзи промълви зам.-директорът на общинската трупа Екатерина Кънчева, в чиято пиеса „Обич.com“ Иван направи една от последните си роли. каза директорът на Народния театър Мариус Донкин и прегърна разплаканата Елена Петрова. В групата на близките бяха майката на Иван, която живее в Испания, и двамата му братя. Много телевизионни звезди, останали добри приятели на чепатия актьор от различни тв участия и формати се стекоха да почетат паметта му. Между тях бяха Ники Кънчев, Ути Бъчваров – събрат по ловни страсти с Ласкин, оперният певец и коментатор в Нова Юлиан Константинов, музикантът Фънки, Деси Цонева, Ваня Джаферович и др. Сред първите на тъжното събитие глави сведоха вдовицата на Чочо Попйорданов – Даниела, Андрей Слабаков и Ернестина Шинова, Веселин Плачков и Мариана Попова, учителят на Иван в актьорското майсторство проф. Здравко Митков, директорът на Сатиричния театър Калин Сърменов, Илиана Раева. Дойдоха и актьорите Ивайло Христов, Асен Блатечки, Мариан Бачев, Валери Йорданов, Мария Каварджикова, Параскева Джукелова, Емил Емилов, Стефан Денолюбов, Мариана Жикич, Дани Ангелов, Ива Караманчева, режисьорите Теди Москов, Лилия Абаджиева, Борис Панкин, директорът на НФЦ Жана Караиванова и мнозина още... Аня Пенчева не намери сили да говори пред камерите и микрофоните, но съпругът й Ивайло Караньотов призна, че винаги се е възхищавал на интелигентността, изказа, мъжкото поведение на Ласкин. А Мариан Бачев разказа пред „Монитор“: „С Иван ни събра режисьорът Борис Панкин. Работихме заедно в „Тишина, моля!“ от Майкъл Фрейн в Пловдивския театър в края на 2011 г. Направихме чудесен спектакъл, той игра великолепно, с много енергия и чувство за хумор. Вечерите, които прекарвахме заедно с него и Ангел Георгиев-Ачо, докато репетирахме, бяха прекрасни. Тъй като това беше и последният спектакъл на Ачо (той почина два месеца по-късно), Иван се грижеше много за него. Сега са заедно! Да им е леко! Липсва ми тази компания!“. Режисьорът Георги Михалков, под чиято палка Александра преди години изгради отлично една от първите си значими роли на театралната сцена – на Вела във „Вампир“ на Антон Страшимиров, каза за „Монитор“: „Много е трудно. Ние бяхме приятели – няма как чепати хора да не станат приятели. Имаше много неща, които ни събираха, и макар че тези, които ни разделяха, се оказаха повече, ние си останахме приятели. Иван в това му беше талантът, това му беше и медът, и жилото. За съжаление, хора като него са малко“. Известната преводачка Златна Костова, на която принадлежи новият превод на Чеховия „Иванов“, отбеляза колко силна главна роля в пиесата е направил Ласкин в Старозагорския театър. От театър „Българска армия“, където актьорът последно бе на щат, но напусна след конфликт, изпратиха букет. Двама министри на културата присъстваха на поклонението – настоящият Боил Банов и бившият Вежди Рашидов. „Много е тъжно, още един символ на поколения българи си отиде. Много умно момче беше, много талантлив, още от ученик се виждаше, че има изключителни таланти“, изтъкна Боил Банов. „Иван беше човек, който винаги и при всякакви обстоятелства казваше онова, което мисли. Говореше само истината. Такъв беше: честен, прям – ние това често наричаме скандално. С него ще си отиде парченце от истината на тая държава, от мъжкарлъка... Много го обичах и ще ми липсва. Жалко за него“, сподели настоящият председател на комисията по култура и медии в Народното събрание Вежди Рашидов. Повече от два часа продължи сбогуването с Иван Ласкин, а навън пред храма „Св. Седмочисленици“ все още прииждаха колеги и почитатели, оформящи дълга опашка пред храма. Сред тях имаше и много млади хора. По-късно актьорът бе погребан в Алеята на творците в Софийските централни гробища.", "date": "2019.01.08", "title": "Стотици с часове в студа за последно сбогом с Иван Ласкин (ОБНОВЕНА)"}
{"url": "https://www.monitor.bg:443/bg/a/view/bez-remonti-v-sofija-dokato-se-stopli-vreme-153994", "text": "Ремонтите в София ще бъдат временно спрени, заради ниските температури. Това съобщи зам.-кметът на града Дончо Барбалов и уточни, че строителните дейности ще бъдат възобновени до затопляне на времето. „На практика спираме основните строителни дейности - в центъра, по ул. „Каменоделска“, както и изграждането на тролейбусното трасе в „Лозенец“, обясни Барбалов. Основната реконструкция в града в момента е обновяването на ул. „Граф Игнатиев“. Общината премахна огражденията по улицата, за да улеснят търговците по празниците, но от кметството са категорични, че ремонта не е приключил. До приключването на реконструкцията през март главният главният архитект трябва да изготви схема къде и как ще бъдат разполагани летните градини на заведенията. „Трябва в много ранна фаза да се вземе решение къде ще бъдат поставяни, за да не се случи същото, което на „Витошка“ - изникване на големи аквариуми пред търговските обекти“, обясни Здравков в края на миналата година. По думите му след ремонта „Граф Игнатиев“ ще заживее нов живот и изрази надежда, че столичани ще оценят направеното и новите придобивки.", "date": "2019.01.08", "title": "Без ремонти в София, докато се стопли времето"}
{"url": "https://www.monitor.bg:443/bg/a/view/vzriv-na-korab-kraj-honkong-153997", "text": "Петролен танкер се запали край Хонконг, един човек от екипажа е загинал, а най-малко 21 души са спасени, като свидетелите съобщават за силен взрив, който е усетен на няколко километра. Спасителните операции се на около една морска миля южно от остров Лама. Aulac е малък танкер за нефтопродукти, произведен през 2010 г., с малък дебит от 17 500 тона, плаващ под виетнамско знаме, според данни от морските власти. Данните за кораба показват, че последно е зареден 6000 тона бензин, повечето от който е доставен в Гуанджоу между 6 и 7 януари. Aulac по-късно пристига на юг от остров Лама. Жителите на близкия остров Лантау коментират, че са чули голям взрив, който е разтърсил врати и прозорци. \"Чувствах се, като при силен тайфун, когато вятърът силно разтърсва вратите. Това беше наистина силно. Помислих, че може би е има земетресение. Видях съседите си да излизат от къщите си. Прозорците на къщата ми се тресяха\", коментира жителката Рея Ни.", "date": "2019.01.08", "title": "Взрив на кораб край Хонконг"}
{"url": "https://www.monitor.bg:443/bg/a/view/sistema-za-videonabludenie-izgrajdat-v-pazardjik-153992", "text": "Система за видеонаблюдение, която включва и монтиране на видеокамери на възлови места в Пазарджик, ще бъде изградена по проект. Това съобщи кметът на общината Тодор Попов. Ще бъдат поставени камери на 10 входно-изходни точки в областния град, ще бъде обособен  и Център за наблюдение и контрол. Общо 17 камери ще могат да правят видеоразпознаване на номерата на преминаващите автомобили, а 11 ще правят панорамно наблюдение на периметъра си. Сигналът ще се предава в Центъра за наблюдение и контрол, който ще се помещава в сградата на полицията. Цената на проекта е 127 592 лв., без ДДС. Фирмата, която е избрана за изпълнител на обществената поръчка за „Доставка, монтаж и въвеждане в експлоатация и поддръжка на системата за видео наблюдение“ в Пазарджик е „Сектрон“. Тя  е класирана на второ място, но пое ангажимента за видеонаблюдението, след като спечелилата конкурса „Димирома Ню Линк ДЗЗД“ – София, се отказа да сключи договор с мотив, че има много други поети ангажименти. ", "date": "2019.01.08", "title": "Система за видеонаблюдение изграждат в Пазарджик"}
{"url": "https://www.monitor.bg:443/bg/a/view/kris-rok-otkazva-da-vodi-oskarite-153998", "text": "Актьорът със завидни комедийни заложби Крис Рок отказа да води церемонията по връчването на наградите „Оскар“. Рок е коментирал нежеланието си да води шоуто по време на годишната вечеря на Дружеството на нюйоркските филмови критици, организирана в Манхатън. Комикът се е възползвал от излизането си на сцената, за да връчи на режисьора Бо Бърнам приза за дебютен филм за \"Осми клас\", за да заяви позицията си относно домакинството на Оскарите. Съзирайки сред публикатаколегата си Стив Мартин, Крис Рок е заявил: \"Стив Мартин е тук. Ти трябва да водиш \"Оскар\"-ите. Ти си най-добрият. Стив Мартин трябва да води Оскарите, защото аз няма да го направя. Рок е водил церемонията за наградите \"Оскар\" два пъти - през 2005 и 2016 г. Стив Мартин пък е бил домакин на шоуто три пъти. Най-скорошната му изява в тази роля беше през 2010 г. заедно с Алек Болдуин. Припомняме, че тазгодишната церемония по връчването на наградите „Оскар“ ще се проведе на 24 февруари, като още не е ясно кой ще е водещ и изобщо ще има ли такъв.", "date": "2019.01.08", "title": "Крис Рок отказва да води Оскарите"}
{"url": "https://www.monitor.bg:443/bg/a/view/biletite-za-disnilend-poskypnaha-zaradi-mejduzvezdni-vojni-154005", "text": "Малко над 600 долара ще струва посещението на четиричленно семейство на популярния „Дисниленд“ в Калифорния. След като само преди година развлекателният парк увеличи цените на билетите си, в началото на 2019 те се покачват отново с 8%, а причина за това се оказа скорошното отваряне на тематичната зона, посветена на „Междузвездни войни“. След двугодишни усилия, атракционите, вдъхновени от галактическата сага, ще се завъртят за първи път в Калифорния през юни. Въпреки това пропуските ще се тиражират с новите цени още от следващата седмица. Така, в натоварен ден посетителите ще трябва да заплатят по 149 долара за вход. С 25% се увеличава и таксата за паркинг. Star Wars: Galaxy’s Edge („Междузвездни войни: На ръба на Вселената“) е наименованието на новото попълнение в „Дисниленд“. То ще бъде разположена върху близо 57 хиляди кв. м., като един от атракционите ще включва и кървава битка с Кайло Рен, който в „Силата се пробужда“ уби собствения си баща – Хан Соло. В тематичния парк ще бъде разположена и пивница.", "date": "2019.01.08", "title": "Билетите за „Дисниленд“ поскъпнаха заради „Междузвездни войни“"}
{"url": "https://www.monitor.bg:443/bg/a/view/22-bona-pribraha-po-ivanovden-alo-izmamnici-153983", "text": "  С близо 22 000 лв се разделиха навръх Ивановден две възрастни жителки на Стара Загора, които станаха поредните жертви на ало-измамниците.   С близо 22 000 лв се разделиха навръх Ивановден две възрастни жителки на Стара Загора, които станаха поредните жертви на ало-измамниците. Първа в капана на схемата „МВР търси съдействие за задържане на опасни престъпници“ попаднала 77-годишна жена от квартал Три чучура, която между 10,30 часа и обяд оставила на две места в града пакетчета с  9 600 лв, 3 200 евро и 1 000 долара. Жертвата се усетила, че е ожилена привечер, когато подала и жалба на Второ РУ „Полиция“. Почти по същото време там е отишла и 66-годишна дама, която сигнализирала, че около 15,30 часа, след телефонно обаждане от старши – криминалист Петров е хвърлила от терасата на апартамента си плик с намиращи се вътре 4 380 лв. От началото на годината по аналогична схема са пострадали три жени от Града на липите, общата сума е в размер на 25 хилядарки. За 12-те месеца на миналата 2018-а ало-измамниците са успели да приберат от жертвите си на територията на Старозагорска област над 0,5 млн лв. Само през декември в Града на липите има два случая с пенсионери, които оставиха над 130 000 лв по същата схема, като в единия парите са били дадени на „два транша“ в два последователни дни.Сред осъдените по делата на пръстите на едната ръка се броят основни „играчи“ в измамите, основно пред Темида са заставали мулета. Сред тях е и 75-годишна пенсионирана библиотекарка от Хасково, която станала „муле“ след като била измамена с 50 000 лв. Жената е подсъдима за общо 4 измами, по първото дело е осъдена на 10 месеца условно след сключено споразумение с прокуратурата.", "date": "2019.01.08", "title": "22 бона прибраха по Ивановден ало-измамници"}
{"url": "https://www.monitor.bg:443/bg/a/view/televizor-s-navivasht-se-oled-ekran-153982", "text": "Увеличаването на размера на телевизионните екрани, може да подобри преживяването, но и телевизорите заемат все повече място. LG се е справил с този проблем, като е произвел първият в света развиващ се OLED телевизор. Преди година представен като прототип, 4K телевизора вече е известен като LG Signature OLED TV R, модел 65R9. LG казва, че „забележителната AI картина и качество на звука, задвижвани от второто поколение Alpha 9 интелигентен процесор, поставят този спиращ дъха телевизор в свой собствен клас.” LG Signature OLED TV R дебютира тази седмица на CES 2019 в Лас Вегас. Все още, няма информация за цени или наличност. Преди време, Sony разработи навиващ се OLED екран, но до сега няма потребителска версия.", "date": "2019.01.08", "title": "Телевизор с навиващ се OLED екран "}
{"url": "https://www.monitor.bg:443/bg/a/view/6-meseca-uslovno-za-schupena-chelust-153987", "text": "Шест месеца условна присъда с тригодишен изпитателен период получи от съда мъж за нанесен побой и средна телесна повреда. На 21 май 2017 г. в Килифарево в заведение възникнал скандал между двама мъже. Причината била, че единият искал да вземе строителните работници на другия и да ги използва за свои нужди. Вторият обаче не бил съгласен, скочил от стола и нанесъл няколко юмрука в лицето на опонента си. В резултат от ударите бил строшена челюстта на потърпевшия. Извършителят на побоя веднага бил задържан и откаран в полицията . Срещу него започнато наказателно производство, завършило с мнение за предаването му на съд.  Пред съда адвокатът на обвиняемия поискал и получил споразумение с прокуратурата. Поради това и съдът постановил исканата от двете страни условна присъда.", "date": "2019.01.08", "title": "6 месеца условно  за счупена челюст"}
{"url": "https://www.monitor.bg:443/bg/a/view/nlo-atakuvat-nebeto-na-italija-ot-nova-godina-153988", "text": "Истинско нашествие на Неиндифицирани летящи обекти /НЛО/ в небето на Италия от Нова година насам констатираха уфолозите по Апенините. След първи януари социалните мрежи пък направо закипяха от снимки и видеоматериали, на които се виждат странни хвърчащи корпуси най-често с формата на триъгълник с овални върхове. Въпросните летящи обекти са били „засечени“ от любители – уфолози и най-обикновени хора над градовете Генуа и Империя в областта Лигурия, над Катания на о. Сицилия, в близкото до Милано градче Пескиера Боромео и другаде. Но като че ли „извънземните“, с които обикновено се свързва появата на НЛО, засега предпочитат алпийските долини край намиращия се до границата с Швейцария град Сондрио. Ами там те не само че са засичани най-много пъти през тези дни, но някои от тях са били оцветени не в традиционните засега за тях черно и сиво, а в странен и непознат златист цвят. Масло в разгарящия се огън на НЛО-манията наля вчера и CUFOM – официалния Средиземноморски център по уфология на Италия, който пусна в мрежата няколко фотографии на доста страшнички хвърчащи тела. Разбира се, специалистите от центъра обясниха в нарочен текст, че не винаги появяващите се на любителски снимки летящи обекти са реални и нерядко ставало дума за най-обикновени фотомонтажи на уфолози - аматьори с развинтена фантазия. Понякога обаче това можело да бъдат комети или метеори, появили се за кратко в съседство със земята, тоест действителни небесни тела. Но за хората на CUFOM много често появата на неиндентифицираните летящи обекти била необяснима и полетът им навявал на мисълта, че го ръководи здрав разум. И точно такива те били засекли през последните дни – твърдение, което накара мнозина жители на Апенините да бдят денонощно за появата над главите им на НЛО.", "date": "2019.01.08", "title": "НЛО атакуват небето на Италия от Нова година"}
{"url": "https://www.monitor.bg:443/bg/a/view/elektronna-platforma-svyrzva-burgaskija-biznes-s-uchilishtata-153991", "text": "Община Бургас разработва електронна платформа, която ще свърже бизнеса с училищата. Новият проект е част от политиката на местната власт за осъвременяване на образованието и ориентирането му към нуждите на работодателите.  Главен координатор и отговорник по изпълнението на проекта ще е новосъзданената Гимназия по компютърно програмиране и иновации. В разработката ще участват нейните ученици, учители, ментори от IT компаниите в училищното настоятелство, експерти от двата местни университета, както и ученици-програмисти от други училища в града. Междувременно предстоят две важни предварителни срещи, които ще организира Община Бургас. Първата ще е с представители на всички професионални гимназии - за детайлно уточняване на всички технически направления, в които работят, паралелки, тенденции, на кое в дейността си искат да акцентират. Втората среща ще е с представители на бургаския бизнес от различни сфери. Резултатите от двете срещи ще залегнат като първоначална база данни в новата платформа. Тя ще се зарежда и поддържа в Гимназията по компютърно програмиране и иновации. \"Като краен резултат всеки бургаски ученик ще може да открие на едно място актуална информация за професионални стажове, изисквания и обявления за свободни работни места в Бургас. Същевременно предприемачите ще виждат къде какви кадри се подготвят, възможности за контакт с потенциални свои бъдещи служители, както и всякаква полезна информация по темата за регионалния пазар на труда\", обясниха от община Бургас.", "date": "2019.01.08", "title": "Електронна платформа свързва бургаския бизнес с училищата "}
{"url": "https://www.monitor.bg:443/bg/a/view/izrod-rani-20-deca-s-chuk-v-kitaj-153986", "text": "Двайсет деца бяха ранени тази сутрин в начално училище в китайската столица от мъж с чук, който е арестуван, съобщиха общинските власти, цитирани от Франс прес. Три от нападнатите деца са тежко ранени, но според властите в квартал Сичън в западната част на Пекин, те са в стабилно състояние. Нападението е извършено около 11.30 ч. местно време (5.30 ч. българско), съобщиха китайски медии. Шест полицейски автомобила са били паркирани пред болницата край училището, където са настанени пострадалите ученици, каза очевидец за Ройтерс. Според съобщения в социални медии децата са получили рани от нож по главата. Този тип престъпления са рядкост в Китай, но през последните години имаше поредица от нападения с нож и брадва, много от тях срещу деца. Обикновено се съобщава, че извършителите са душевно нестабилни и озлобени срещу обществото, посочва ДПА.", "date": "2019.01.08", "title": "Изрод рани 20 деца с чук в Китай"}
{"url": "https://www.monitor.bg:443/bg/a/view/pusnaha-kadri-ot-novija-sezon-na-igra-na-tronove-video-153984", "text": "Американската кабелна телевизия HBO представи първи кадри от последния сезон на кървавата сага „Игра на тронове“. Премиерата на трейлъра се състоя по време на връчването на наградите \"Златен глобус\", а ден по-късно видеото се появи в платформата YouTube. На клипа се вижда как Джон Сноу води Денерис в Уинтърфел, за да се срещне със Санса Старк. Изглежда, че Старк е готова да помогне на Денерис и да заяви: Виждат се и бойни сцени, на които присъства и дракон. През ноември се появи и първият тийзър за финала на хитовия сериал. От него стана ясно, че осмият сезон ще се развие под мотото „за трона“. Припомняме, че продукцията ще се сбогува с многомилионната си армия от последователи пред малкия екран през април с шест епизода. HBO представи и сцени на други свои популярни сериали - \"Бодигард\", \"Истински детектив\", \"Вице\" и \"Големите малки лъжи\".", "date": "2019.01.08", "title": "Пуснаха кадри от новия сезон на „Игра на тронове“ (ВИДЕО)"}
{"url": "https://www.monitor.bg:443/bg/a/view/preslava-iska-mi-se-paola-da-e-dobro-dete-153985", "text": "Поп-фолк дивата Преслава се надява дъщеричката й да е добро дете. Поради това певицата таи надежди малката Паола да развие музикални заложби. Това заяви самата тя пред Планета тв. „Аз редовно й пея и й пускам музика. Все си мисля, че който пее – зло не мисли. Иска ми се Паола да е добро дете.“, сподели звездата. Преслава се радва на майчинството и е категорична, че Паола е нейната голяма любов. „Като млада майка мога да кажа, че човек става по-ангажиран, по-отговорен. По някакъв начин вече Аз от тук нататък започвам да си представям каквото и да правя в този живот, как тя ще гледа на нещата. Дали аз ще й се харесвам, дали ще се гордее с мен. Имам усещането, че започвам на нея да й се доказвам. Моят пример за майка е моята майка.“, разказа още тя. Половинката на звездата на „Пайнер“ - Павел, също много се грижи за наследницата си. Припомняме, че Преслава гушна Паола през септември.", "date": "2019.01.08", "title": "Преслава: Иска ми се Паола да е добро дете"}
{"url": "https://www.monitor.bg:443/bg/a/view/uchenik-otiva-na-syd-za-droga-153979", "text": "Ученик отива на съд за дрога, съобщават от държавното обвинение във ВеликоТърново. Обвинението срещу Р.Г. е затова, че на 11 декември 2017 г. макар и като непълнолетен, но разбирайки смисъла на деянието си, е държал в себе си 44,7 грама марихуана на стойност 268 лв. и е продал 0,484 грама от нея на стойност 2,90 лв. дрогата била открита при обиск на жилището, в което обвиняемият живеел. Р.Г. е предаден на прокуратурата, а разследването срещу него завършило с мнение за предаването му на съд. Предстои насрочване на делото от съда.", "date": "2019.01.08", "title": "Ученик отива  на съд за дрога"}
{"url": "https://www.monitor.bg:443/bg/a/view/djebchii-ni-obirat-na-sofija-film-fest-153989", "text": "Големият победител на последното издание на кинофестивала в Кан „Джебчии“ ще намери място в програмата на 23-тото издание София Филм Фест напролет. Именно на френската Ривиера се състоя световната премиера на лентата, дело на Хирокадзу Корееда. Сюжетът на носителя на „Златната палма“ проследява членовете на семейство, които преживяват като крадци на дребно. Въпреки обстоятелствата, принудили ги да връзват двата края на ръба на бедността, те приютяват едно малко момиченце, изоставено в студа. Всички са задружни и щастливи, но непредвиден инцидент разкрива тайни, които поставят на изпитание връзките между тях. Качеството на сърцераздирателната семейна драма бе оценено и от Американската филмова академия, която включи заглавието в своя топ 9 в чуждоезичната си категория. Дали „Джебчии“ ще се пребори и за заветната номинация, ще разберем на 22 януари.", "date": "2019.01.08", "title": "„Джебчии“ ни обират на София Филм Фест"}
{"url": "https://www.monitor.bg:443/bg/a/view/ivancheva-nadjavam-se-da-ostanem-pod-domashen-arest-mjarkata-ni-ustrojva-153970", "text": "Надявам се да останем под домашен арест. Тази мярка ни устройва, въпреки че може и да е по-лека - подписка или парична гаранция. Това каза отстранената кметица на \"Младост\" Десислава Иванчева в Специализирания съд. Очаква се Апелативния спецсъд да се произнесе дали тя, заместничката й Биляна Петрова и бившия кмет на \"Младост\" Петко Дюлгеров да останат под домашен арест.  Иванчева обясни, че откакто е, едва 15 дни, извън килията има възможност пълноценно да подготвя защитата си. 50% от времето ходили по лекари, а другата част - четяли и са се занимавали по делото.  Тя обясни още, че въпреки че с Петрова са си по домовете, постоянно били под напрежение да не би някой полицай да звънне по домофона.  Биляна Петрова пък коментира разминаване в СРС-тата. Според нея на много места е имало такова, като тя даде за пример нейни думи, казани по повод на намерението на един цял клас да се премести със своята учителка. Думите на Петрова са: Не искам децата да ходят в центъра, а на свалените разговори било написано \"не искам 10%\". ", "date": "2019.01.08", "title": "Иванчева: Надявам се да останем под домашен арест, мярката ни устройва"}
{"url": "https://www.monitor.bg:443/bg/a/view/rabotnici-se-jalvat-ot-seksualen-tormoz-153976", "text": "Работници от Велико Търново и областта са се жалвали в синдикатите от сексуален и психически тормоз от страна на шефовете и колегите си и са поискали съдействие и помощ да сменят работното си място. Тормозът е упражняван главно в сферата на туризма и търговията. През миналата година в приемните на КНСБ във В. Търново са подадени общо 35 жалби от работници и служители от лошо отношение на шефовете им към тях при изпълнение на служебните си задължения. Тъй като синдикатите нямат възможност да се намесват в подобни отношение, получените сигнали те са препратили към Комисията за защита от дискриминация. От своя страна жалващите се пък, въпреки че са били посъветвани да си търсят правата по съдебен път, не са го сторили за да не се разчуват случаите им. Според експертите от КНСБ обаче, като трайна тенденция през последните години можело да се отчете, че силно нараства стресът на работното място.", "date": "2019.01.08", "title": "Работници се жалват  от сексуален тормоз"}
{"url": "https://www.monitor.bg:443/bg/a/view/ekskurzovodkata-mechkarska-osmi-den-ne-moje-da-mrydne-ot-ohrid-153973", "text": "Елизабет Мечкарска, водачката на българската туристическа група, която изкара кошмарна Нова година в Македония, не може да си тръгне от Охрид, тъй като не може да се издължи с близо 3500 евро на собственик на местен хотел, научи \"Монитор\". Както вече съобщихме екскурзоводката уж изгубила парите за нощувки и вечери на групата и туристите си тръгнаха без нея, след като охридски хотелиер задържал личната й карта. Сигналът за бедстващата в Охрид българка дойде на 1 януари и с него незабавно се ангажираха Министерството на туризма и Министерството на външните работи. На Мечкарска позвънил българският консул в Битоля, но притеснена тя скрила от него истинската ситуация, казала, че доброволно е останала в Охрид и, че няма проблем с документите и. Междувременно след като българската прокуратура започна проверка по случая македонският хотелиер се консултирал с адвокат и бил посъветван да върне документите на българката. Дал й личната карта, за да може да обикаля с нея бюрата на Уестърн юниън и Мъниграм, за да получи уж от България пари, с които да се издължи. Паспортът и обаче останал при македонеца във вилата. Освен това Мечкарска била предупредена, че ако си тръгне за София с личната карта, на границата македонската полиция ще я задържи и ще я хвърли в ареста. Екскурзоводката твърди, че е изгубила парите, въпреки, че подобни повтарящи се инциденти има и в минали години в Турция, Сърбия и Италия.  В момента жената изчаквала в Охрид или някой да и прати пари от България, или на македонският хотелиер да му писне и да се примири със загубата. Екскурзоводката е провела и нов разговор с консула ни в Битоля и този път признала истинското положение на нещата, но дипломатът казал, че щом личната й карта е у нея, проблем няма. Не бедствам, престанете с вашите инсинуации, в момента аз представлявам \"Комфорт травел\", когато реша ще направя изявление. Така коментира положението си пред репортер на \"Монитор\" самата Мечкарска, която отговоря на един от мобилните телефони на туристическата агенция. Междувременно пък туристи разказаха, че потърпевш от случая охридски ресторантьор искал да се хвърли в езерото, след като се оказало, че българската група, водена от Мечкарска отказва резервация за новогодишна вечеря за 62 души. Македонецът напазарувал меса, млечни продукти и зеленчуци за истинско пиршество и се разплакал с глас пред ресторанта си, когато му казали, че българите няма да дойдат, а капаро не бил взел. Живота му спасили сърби, които няколко часа преди настъпването на новата 2019 минали да питат дали няма да се намерят места за 35 души.", "date": "2019.01.08", "title": "Екскурзоводката Мечкарска осми ден не може да мръдне от Охрид"}
{"url": "https://www.monitor.bg:443/bg/a/view/cenata-na-petrola-na-opek-se-povishi-do-56-43-za-barel-153975", "text": "Средната цена на петрола на Организацията на страните износителки на петрол (ОПЕК) вчера се повиши до 56,43 долара за барел, информира днес на сайта си картелът. В петък един барел от кошницата на ОПЕК се търгуваше за 55,14 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Сахаран бленд или \"Сахарска смес\" (Алжир), Раби лек (Габон), Джено (Конго) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2019.01.08", "title": "Цената на петрола на ОПЕК се повиши до $56,43 за барел"}
{"url": "https://www.monitor.bg:443/bg/a/view/karakachanov-gotova-e-nacionalna-programa-kojato-shte-reshi-problema-s-romite-153977", "text": "Готова е национална програма, която ще реши проблема с ромите. Така никой няма да получава социални помощи, ако не изпраща децата си на училище. Това заяви вицепремиерът и министър на отбраната Красимир Каракачанов, след като пристигна във Войводиново. Той ще се срещне с кмета на селото Димитър Тосков. Каракачанов изтъкна, че образованието у нас е задължително, но ромите не спазват законодателството. Според програмата се предвижда и край на незаконните постройки. Пребитият военен Валентин Димов е с три мисии зад граница-Ирак и Косово. Каракачанов поясни, че е бил награждаван многократно. Думите му допълни и командващият бр. генерал Явор Матеев. Той уточни, че Димов е ефрейтор-парашутист. От 12 години е на военна служба и няма нито едно наказание в досието си. Бил е пребит, защото ромите са го нападнали в гръб. Използвали са якето му, за да му вържат ръцете. Скачали са по главата му. На пострадалия му предстои операция утре. Настанен е в болница „Св. Пантелеймон“. Преди да дойде в селото Каракачанов е бил в болницата при пребития мъж. Състоянието му било задоволително. Срещата продължава в момента. До момента във Войводиново са установени 19 незаконни къщи. По информация на „Монитор“ снощи полицаите са свалили шлемовете и това е успокоило хората, които се канили да щурмуват махалата. Циганите масово още вчера са напуснали незаконните си къщи, а тези от тях, които останали, се въоръжили с ножове и брадви. Очаквайте подробности!", "date": "2019.01.08", "title": "Каракачанов: Готова е национална програма, която ще реши проблема с ромите"}
{"url": "https://www.monitor.bg:443/bg/a/view/nasilnik-plashi-policai-s-ubijstvo-153978", "text": "Мъж отива на съд за хулиганство, домашно насилие и отправени заплахи към полицаи. На 2 януари 2019 г. на спешния телефон бил получен сигнал от възрастна жена, че синът и буйства и отправя закани към разправа и побой спрямо нея. На мястото веднага е изпратен полицейски патрул.  При вида на униформените буйстващия Г.Н. продължил да се държи агресивно. Той ударил с ръка майка си, счупил холната масичка в едната от стаите, а след това се нахвърлил и върху служителите на реда, като ритнал единия и посегнал да удари другия в главата. След задържането му Г.Н. продължил да се държи агресивно. В сградата на районното полицейско управление във Велико Търново той си събул гащите и отново посегнал да ритне един от полицаите, а след това прегледалият го лекар от спешна помощ. През цялото време той крещял, викал и отправял обиди и закани за саморазправа и убийство към полицейските служители. Заради поведението му, срещу Г.Н. е обраузвано досъдебно производство за хулиганство, извършено в условията на повторност и отличаващо се с дързост и изключителен цинизъм. По искане на прокуратурата, съдът в Търново е наложил на Г.Н. най-тежката мярка за неотклонение „задържане под стража”. Разследването по случая продължава.", "date": "2019.01.08", "title": "Насилник плаши  полицаи с убийство"}
{"url": "https://www.monitor.bg:443/bg/a/view/mashinisti-na-chastna-jp-kompanija-za-malko-da-povtorjat-hitrino-153981", "text": "Тежък жп инцидент се е разминал за малко, след като машинисти на транспортната компания „Булмаркет Рейл Карго“ не спазили сигнализация на гара Ветово, научи „Монитор“. Инцидентът се е случил в понеделник сутрин в 5,22, когато влакова композиция с 24 вагона биодизел преминава през гара Ветово. Малкият град се намира на 60 км от Хитрино по същата жп линия. Отделно фирмата-превозвач е собственик на взривилия се влак в селото близо до Шумен. композицията на частната фирмата да спре в гарата, за да бъде задминат от пътнически влак. Подминават червения изходен сигнал, срязват изходната стрелка и продължават към следващата гара Ястребово, където най-сетне влакът принудително е спрян. Там те са задържани от служители на НКЖИ, а по-късно композицията е продължила по маршрута си Варна – Русе. Според официална позиция на компанията, цитирана от онлайн медии, машинистите са получили сигнал с фенерче за продължаване транзит от дежурния ръководител на гара Ветово. На следващата гара Ястребово в 5.35 часа са спрени и получават телефонно обаждане, че са преминали транзит през гара Ветово при забранителен изходен сигнал, при което се е получило принудително обръщане на езиците на изходна стрелка, в резултат на което тя е повредена. Други щети и пострадали няма. за малко е можело да завърши с десетки жертви, коментираха експерти по противопожарни системи. Вчерашният случай напомня от трагедията от 10 декември 2016 г., когато влак, натоварен с пропан-бутан, дерайлира и се взриви на гара Хитрино. Броят на жертвите беше седем, десетки бяха ранени, а част от селото напълно унищожена. За разлика от лесно изпаряеми горива като пропан-бутанът, дизелът не може да се взриви, но евентуалното му коментира доц. инж. Георги Илчев пред изданието. Вече е сформирана оперативна група по безопасност, която се състои от инспектори по безопасност към НКЖИ и представители на превозвача. Очаква се изясняване на причините за произшествието и изготвяне на доклад в срок от 5 работни дни, съобщава превозвачът „Булмаркет Рейл Карго“. Ако има разминавания какво точно се е случило на гара Ветово, тогава докладът ще се разгледа от Съвета по безопасност към ИАЖА. Звеното по безопасност трябва да излезе с финално решение.", "date": "2019.01.08", "title": "Машинисти на частна жп компания за малко да повторят Хитрино (ОБНОВЕНА)"}
{"url": "https://www.monitor.bg:443/bg/a/view/v-ribnovo-horata-bedstvat-osmi-den-njamat-voda-153980", "text": "   Вече осми ден в над 4-хилядното село Рибново, община Гърмен няма вода – замръзнал е водопроводът. Вчера жителите на селото се събраха на протест и категорично заявиха, че ако до ден-два общинското ръководство и асоциацията ВИК-Благоевград не решат бедствената ситуация хората ще откачат водомерите си и солидарно всички жители ще откажат да плащат сметките за вода: „Вече цяла седмица  по голямата част от селото е без вода , водопровода който погълна милиони левове  замръзна при водохващането. Оставени сме на произвола на съдбата . Всеки ден откакто е замръзнал водопровода  организираме  групи да  чистим  ледовете и да размразяваме тръбите  защото нямаме вода  дори и за пиене. Мием си ръцете и очите със сняг. Ами с децата какво да правим?! Не потече ли вода по чешмите ни до ден-два всички ще откачим водомерите си и ще отказваме да плащаме сметките за вода“, категорични са жителите на Рибново.    От неделя в планината над селото група от служители на ВИК и жители на селото се борят със замръзналото трасе на двата водопровода по най- първобитния начин, т.е. с палене на огньове. От седмица хората ходят с колите си  да  пълнят туби и бидони от чешми в съседните села: „Имаме 40 км. гора,  и вместо да пием най- хубавата и чиста Родопска вода ние нямаме никаква“,  заявиха на протеста   жителите  на гърменското село Рибново.    В селото има два водопровода - стар и нов, безводието в селото е целогодишно . Проектът на новия водопровод от 2016 г. е бил изпълнен некачествено, потвърди и кметът на село Рибново Феим Иса. В момента питейна вода за населението осигурява единствено старият водопровод, изграждан през 1965 година. От необходимите 11 литра в секунда жителите на Рибново разполагат едва с 1,5 литра, което е крайно недостатъчно, признават от ВиК Благоевград.    Днес на нарочна пресконференция управителят на дружеството ВИК-Благоевград инж. Росица Димитрова изясни защо се е създал проблема и как ще бъде решен: „Общинският кмет на Гърмен Минка Капитанова се опитва да прехвърли вината за замръзналия водопровод само към нас, но дано паметта й не е толкова къса и, дано не е забравила, че проекта за първия етап от новия водопровод е задължение на общината както и финансирането му. Той е прокаран некачествено, само на 2 см под земята и затова водопровода е замръзнал. Ние приехме да го поддържаме, въпреки резервите ни, за да се реши проблема с водата на най-голямото село в района.“ Инж. Димитрова обясни още, че община Гърмен все още не е предприела никаква инициатива за реализиране на втория етап за прокарване на новия водопровод, който изцяло ще реши проблема с водата в селото. Снимки:toppresa.com    ", "date": "2019.01.08", "title": "В Рибново хората бедстват, осми ден нямат вода"}
{"url": "https://www.monitor.bg:443/bg/a/view/evropa-i-rusija-spasjavat-karierata-na-kevin-spejsi-153972", "text": "Кевин Спейси, чиято кариера потъна, след като бе обвинен в сексуален тормоз за първи път в края на 2017 г., ще търси професионално спасение в Европа и Русия. Това заяви колега, близък до актьора пред The Post. По думите му, звездата от „Къща от карти“ все още получава оферти за филмови продукции, като според прогнозите му, Спейси ще може да направи бляскаво завръщане и в Холивуд до няколко години. Междувременно вече се проведе и първото дело, в което актьорът бе подсъдим за сексуално насилие. Както бе обявил по-рано, той пледира невинен. Въпреки това получи ограничителна заповед, като трябва да стои на разстояние от предполагаемата си жертва. Следващото прослушване ще бъде на 4 март. Въпреки че ищецът бе заявил, че има видеозапис на нападението, адвокатите на Спейси бяха категорични, че клипът не може да служи като доказателство. Нещо повече, по думите им, в него може да фигурират кадри, които да оневиняват актьора. Самият Спейси няма да бъде задължен да присъства на следващото дело, след като съдът му отказа това веднъж. Актьорът ще трябва да бъде на разположение обаче за телефонна връзка. Броени часове, след края на делото пък полицаи спряха екранния Франк Ъндърууд зад волана. Това обаче се оказало по-скоро рутинна проверка, пишат от Express. Припомняме, че делото се състоя във връзка с твърденията на телевизионната водеща Хедър Унру, която още миналата година проговори за инцидент от 2016 г., при който Спейси посегнал сексуално на тогава 18-годишния й син. По думите й, двамата се засекли в бар в Нантъкет. „Синът ми е излъгал, че има необходимата възраст, за да употребява алкохол (в САЩ тя е 21 години), след което Спейси му е поръчвал питие, след питие, след питие... Когато синът ми вече е бил пиян, той го е нападнал“, обясни Унру преди година.", "date": "2019.01.08", "title": "Европа и Русия спасяват кариерата на Кевин Спейси"}
{"url": "https://www.monitor.bg:443/bg/a/view/pravitelstvoto-otnovo-zastana-zad-prevozvachite-sreshtu-evropravilata-153971", "text": "Правителството отново застана зад исканията на транспортния бранш у нас за новия \"пакет за мобилност\", който ще бъде гласуван тази седмица от транспортната комисия в Европейския парламент.  Това стана ясно по време на среща на министър-председателя Бойко Борисов с министъра на транспорта Росен Желязков, на която бяха обсъдени предстоящият протест на превозвачите в Брюксел на 10 януари и исканията им Комисията по транспорт в Европейския парламент да приеме предложените няколко поправки в пакета „Мобилност“, касаещи регламента за командировките им, връщането до страната на регистрация на всеки 4 седмици и нощните почивки на шофьорите. За срещата съобщи правителственият пресцентър. В началото на май м.г., преди срещата на върха Европейски съюз - Западни Балкани, правителството за първи път се солидализира с позицията на родните превозвачи.  Българската държава подкрепя протеста на превозвачите в центъра на европейската столица, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия. Ограниченията, които се налагат с пакета „Мобилност“, ще се окажат рестриктивни и изключително затормозяващи за превозваческия бизнес в периферните страни на Съюза и на практика ще го изтласкат от пазара, заяви министър Росен Желязков. Ако пакетът бъде приет без поправките, за които настояват българските превозвачи, България и изброените страни ще загубим голяма част от своя икономически потенциал и вътрешния ни продукт, нашите превозвачи ще бъдат принудени да изнесат бизнеса си на друго място, а това е неприемливо за нас като държава“, коментира премиерът Борисов. Министър-председателят Бойко Борисов и транспортният министър Росен Желязков още веднъж изразиха подкрепата на правителството за исканията на българските превозвачи. Като израз на тази солидарност министър Желязков лично ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия.", "date": "2019.01.08", "title": "Правителството отново застана зад превозвачите срещу европравилата"}
{"url": "https://www.monitor.bg:443/bg/a/view/sportna-interpretacija-na-kompaktnija-krosouvyr-153950", "text": "С пускането на първото поколение на BMW X6 през 2008 г. баварците създадоха нова тенденция в автомобилната индустрия, наречена SAC, което произлиза от Sports Activity Coupe. Няколко години по-късно семейството на високопроходимите купета се допълни от BMW X4, което е с един размер по-малко. През миналата година дойде ред и на купето, базирано на компактния кросоувър BMW X1. Макар да носи индекс X2, новият модел е по-нисък и по-къс от X1, като междуосието е същото. Новото BMW X2 е изградено върху същата платформа, на която са построени X1 и MINI Countryman. Двигателят е разположен напречно, основното задвижване е на предните колела, а задните се свързват с допълнителен съединител. Въпреки роднинската връзка с BMW X1, новият модел Х2 определено е по-красив с атлетичните си форми и динамични линии. Благодарение на силуета с наклонен покрив и къси задни колони, X2 веднага е разпознаваем като високопроходимо и спортно BMW. Пакетът M Sport придава на автомобила приятна агресивност. С дължина от само 4,36 метра, широчина 1,82 метра, височина 1,53 метра и междуосие 2,67 метра, новото BMW Х2 е с размерите на хечбек, но макар и малък, моделът е кросоувър. Един отличителен детайл в екстериора на BMW X2 е логото на задните колони на колата. С този елемент баварците отдават почит към легендарните спортни купета BMW 2000 CS и 3.0 CSL, произвеждани през 60-те и 70-те години на миналия век и идеологически предшественици на всички настоящи баварски купета с 2 врати. Ако в екстериора новото BMW Х2 се различава кардинално от Х1, то в интериора инженерите са направили съвсем малки промени, като най-сериозната разлика е М-спортният трилъчев волан в Х2. Бутоните, лостовете и приборите са изцяло същите като в Х1. В подлакътника е вградената система за безжично зареждане на телефон. В тестваната версия на върха на централната конзола е поставен 8,8-инчов дисплей на мултимедийната система iDrive. Менюто на системата се управлява с кръгъл джойстик на централния тунел, което е много удобно и в движение. Седалката на водача е доста удобна, въпреки че има странични опори, които придържат тялото в острите завои. Пакетът M Sport включва спортни седалки и волан. На втория ред седалки има достатъчно пространство удобно да пътуват двама пътници, както и трима, ако са със слабо телосложение. В багажника с обем 470 литра се събират два големи куфара, три сака и една раница, а при необходимост от повече товарно пространство, задните облегалки се сгъват и се увеличава до 1355 литра. Капакът на багажника може да се отваря със сензори под бронята и с електрическо задвижване. Новото BMW X2 се предлага с бензинови и дизелови двигатели с мощност от 116 до 231 к.с., но най-оптималният модел е xDrive20d с 2,0-литров турбодизелов агрегат с мощност 190 к.с. и впечатляващ въртящ момент от 400 Нм. Моторът е съчетан с 8-степенна автоматична скоростна кутия Steptronic и е идеално оборудван за зимата със система за задвижване на четирите колела xDrive. С този двигател ускорението от място до 100 км/ч отнема едва 7,7 секунди. Най-приятното нещо в управлението на тази кола е невероятно хармоничната връзка между автоматичната скоростна кутия и двигателя. Във всеки един момент има достатъчно тяга за пъргаво ускоряване, без да се налага ръчна смяна на предавките. Тази трансмисия е просто фантастична, демонстрирайки бързо, гладко и компетентно превключване. Освен отличната динамика, с този 2,0-литров двигател BMW X2 е истински спестовник на гориво. При около 120 км/ч на магистралата кросоувърът харчи 5 л/100 км, а в града разходът не надхвърля 6 литра на 100 км. Тестваното BMW X2 е оборудвано с М-спортно кормилно управление, благодарение на които точността на реакцията е невероятно прецизна за кросоувър. Това дава положителен знак и върху пътното поведение, тъй като в завоите Х2 е стабилно, не се наклонява като повечето високи кросоувъри и SUV, но в същото време не се плаши от черни пътища и няма проблеми с преодоляването на стръмни заснежени улици. С опционалните 19-инчови колела с гуми Runflat колата реагира остро на ударите от големите дупки, каквито има безброй по българските пътища. Ето защо за да шофирате спокойно в родната действителност, която крие неприятни изненади, по-добре изберете стандартните 17-инчови джанти и адаптивното окачване. Новото BMW X2 е невероятно ярка и впечатляваща модерна кола с класически функции в нова опаковка. Тя е красива, стилна, мощна и висококачествена, като всички автомобили на германския производител. Интериорът е приветлив, макар и не толкова просторен отзад, но пък има голям багажник. Благодарение на уникалния синхрон на двигателя и трансмисията, шофирането на BMW X2 е истинска наслада. Това удоволствие обаче струва доста скъпо. Макар цените на BMW X2 да стартират от ниво 64 900 лева, за модела с 2,0-литров дизелов двигател, автоматик и задвижване на четирите колела ще платите най-малко 82 700 лева. В дългия списък с опции на тестваното BMW Х2 има какво ли не, но цената стига почти 114 000 лева – твърде много за този автомобилен клас.", "date": "2019.01.08", "title": "Спортна интерпретация на компактния кросоувър"}
{"url": "https://www.monitor.bg:443/bg/a/view/65-godishen-myj-ubi-mladata-si-sypruga-153967", "text": "65-годишен мъж от Стара Загора е задържан по обвинение в убийство на 25-годишната си съпруга, намерен е ножът, с който я пробол в сърцето, мъжът е направил самопризнания, образувано е досъдебно производство, предстои да бъде поискана крайна мярка за неотклонение . Трагичният инцидент е станал около 16 часа на 7 януари, когато работещият като шофьор във фирма за хляб и хлебни произведения Митко Симеонов позвънил на свой приятел лекар, за да му съобщи, че е се нуждае спешно от помощ, защото е тежко ранен.Когато пристигналият  на място медик пробвал да отвори вратата на апартамента тя се оказала здраво затисната. С помощта на съсед успели да я открехнат и пред очите им се разкрила зловеща гледка: на пода лежало мъртвото тяло на жертвата, 25-годишната Юлияна Симеонова, в съседната стая плачела 8-месечната й дъщеричка Християна, а в коридора с кървави ръце седял безмълвен убиецът. От гърдите на жертвата стърчала дръжката на кухненския нож, разказва позвънилият на телефон 112 съсед на улица „Младост“ 21 в старозагорския квартал „Железник“ Стойчо Канев. Съседи разказват, че Симеонов се познавал с много по-младата си съпруга от десетина години, когато тя пристигнала с пастрока и сестра си да живее в съседния вход на блока. Тогава мъжът имал друго семейство:жена и две деца, с които се разделил, за да заживее той с друга жена, която имала свое си дете. С Юлияна сключили брак преди 3-4 години, родило им се момченце, но то починало едва на 9 месеца. Междувременно младата красавица завършила тукашната гимназия по облекло и хранене, записала да учи социални дейности в Тракийския университет. Малката Християна се появила на белия свят преди 8 месеца, майката била изключително щастлива, коментират съседите, които не крият изумлението си от случилото се. По думите им нищо не предполагало подобна развръзка – часове преди трагедията жената се прибрала с бебето си от контролен преглед при педиатър. Мъжът не бил пияница, рядко повишавал тон, но не обичал да плаща редовно сметките за общите части във входа, разказват хората. Жилището на четвъртия етаж било под наем, собственичката му живеела в квартала и рядко се появявала. От фирмата, където работи Симеонов лаконично споделиха, че той започнал при тях като шофьор на бусче за разкарване на стоката по магазините през м.г., нямал провинения, не знаели да има някакви криминални прояви. Преглед  в профила на Юлияна в социалните мрежи показва, че през декември м.г. тя афиширала, че е “обвързана“ с 28-годишния Ники Иванов.Младият мъж побърза да постави на профила си траурен знак часове след като изтече информация от МВР за смъртта на жената. Най-вероятно тази афиширана връзка между Юлияна и Ники е провокирала агресията в далеч по-възрастния Митко Симеонов, предполагат психолозите. Жертвата е била облечена с палто, убийството е извършено на входната врата на апартамента, ударът с нож е бил еднократен, острието е пронизало сърцето фатално, коментираха съдебни медици. Кръстницата на малката Християна, която живее в съседна кооперация отказа коментар за случилото се.Пристигналият на мястото на инцидента по молба на убиеца д-р Мохаб Хабиб не бе открит за подробности. Предстои да бъде повдигнато обвинение на задържания за предумишлено убийство, осигурен му е служебен адвокат.Малката дъщеричка на Юлияна е настанена в социално жилище под закрилата на полицията.", "date": "2019.01.08", "title": "65-годишен закла майката на 8-месечната си дъщеричка(Обновена)"}
{"url": "https://www.monitor.bg:443/bg/a/view/prikluchi-bylgarskoto-uchastie-pri-jenite-v-melbyrn-153966", "text": "Българското участие в турнира при жените на Откритото първенство на Австралия по тенис приключи още след първия кръг на квалификациите. Виктория Томова, Елица Костова и Сесил Каратанчева загубиха своите мачове от пресявките. Първата ракета на България Томова отстъпи на играещата за САЩ Варвара Лепченко след 6:4, 2:6, 6:7(6:10), а Костова загуби от американката Никол Гибс с 4:6, 2:6. Именно Гибс миналата година отстрани Томова в първия кръг на основната схема. Тогава 23-годишната софиянка влеза като \"щастлива губеща\". Сега Вики влезе в историята на \"Аустрелиън Оупън\". Тя участва в първия мач при жените, в който бяха приложени новите правила на турнира. От тази година в Мелбърн въведоха тайбрек до 10 точки при резултат 6:6 в решителния сет, докато преди се играеше до два гейма разлика в последната част. Каратанчева излезе последна от нашите на корта, но и тя отстъпи пред американката Ейша Мухамад с 6:3, 1:6, 4:6 след час и 54 минути игра. Сесил водеше с 4:2 в третия сет, но допусна обрат. Така тя записа трето поражение срещу тази съперничка при само една своя победа. \"Имах шанс при 5:4, когато сервирах за мача, но понякога не се получава така, както е планирано. Гледам напред. Не е станало нищо грандиозно“, коментира Томова пред пратеника на Sportal.bg. 23-годишната софиянка ще остане да тренира на топло в Мелбърн до края на месеца, след което ще се отправи към остров Тасмания, където ще играе в два турнира. Така на Australian Open единственият участник ще е първата ни ракета при мъжете Григор Димитров, който ще е поставен под номер 20 в схемата. „Всеки път, когато идвам в Мелбърн, усещането е специално. Обичам да играя тук. Това е едно ново начало“, каза Димитров в интервю за официалния сайт на турнира. Втората ракета на България Димитър Кузманов не бе допуснат до квалификациите при мъжете, заради разделението на ранглистите на АТР и на ITF. В първата официално публикувана тази седмица на ITF той заема 4-о място с актив от 904 т. Пред него са само испанците Давид Перес Санс с 962 т. и Ориол Рока Батая с 960 т., както и Петер Хелер (Гер) с 950 т. В ранглистата на ITF се събират точки само от турнири от сериите „Фючърс“ и „Чалънджър“, в каквито Мико предимно участва. При жените с най-предно класиране от българките е Диа Евтимова, която заема 20-ата позиция. Кузманов и Адриан Андреев ще играят с „уайлд кард“ в основната схема на „София Оупън“ (3-10 февруари). Преди Нова година и двамата играха с деца в софийски мол като част от промотирането на събитието, а Мико ще се срещне с деца и в Plovdiv Plaza в сряда от 18 ч., след което заминава за турнири във Франция.", "date": "2019.01.08", "title": "Приключи българското участие при жените в Мелбърн (ОБНОВЕНА)"}
{"url": "https://www.monitor.bg:443/bg/a/view/ukrajna-sydi-rusija-v-strasburg-zaradi-morjacite-153958", "text": "Украйна подаде в Европейския съд по правата на човека иск срещу Русия заради задържането на 24-мата украински моряци до Керченския пролив на 25 ноември, предаде Дойче веле. Новината беше огласена от украинския заместник-министър на правосъдието Иван Лищина. Украйна призовава съдът да се произнесе по нарушаването на човешките права на пленените моряци. \"Правителството на Украйна изпълни инструкциите на съда и на 7 януари 2019 г. внесе пълноценен иск по дело №55855/18. Правителството призовава съдът да признае нарушаването на правата на 24-мата украински моряци при незаконното нападение срещу украински кораби, раняването и пленяването на моряците на 25 ноември 2018 г., както и незаконното им държане в руски пенитенциарни учреждения и започването на наказателно преследване срещу тях.\" - посочва Лищина в социалната мрежа Фейсбук. Той посочва, че с действията си Москва е нарушила чл. 2, 3, 5, 6 и 38 от Конвенцията за защита на правата на човека.", "date": "2019.01.08", "title": "Украйна съди Русия в Страсбург заради моряците"}
{"url": "https://www.monitor.bg:443/bg/a/view/12-000-deca-sa-napusnali-obrazovatelnata-sistema-153964", "text": "12 000 деца са напуснали образователната система, 8000 от тях са заминали в чужбина. Това съобщи пред BTV образователният министър Красимир Вълчев. Броят на рисковите деца, които от МОН констатират, е между 60 и 70 000. При 2,5%-3% от учениците, които отпадат, причината са ранните бракове. Вълчев заяви и че на практика няма промяна при матурата след 7 клас. Той уточни, че изпитът ще бъде в две части, а не с два модула. Ако някой ученик реши, може да не участва във втората част. „Разликата е, че оценката ще бъде една. Всяко участие във втората част ще даде допълнителна възможност на ученика да кандидатства в повече училища”, посочи Вълчев. „Дали ще се казва две части или два модула, няма голяма разлика. Първата част ще са 25 задачи, а втората част – преразказ. Запазва се продължителността и форматът на изпита. Той ще бъде върху материала само от 7 клас. Това, което променяме, е, че вместо два модула ще се казва две части и оценката ще бъде една”, обобщи той. След увеличението след Нова година средната брутна учителска заплата ще е близо 1300 лв., а минималната – 920 лв. Така средното „чисто” възнаграждение ще е близо 1100 лв. „Тази година след увеличението за първи път средната учителска заплата ще бъде над средната за страната от години, десетилетия дори“, отчете Вълчев. Според него традиционно има недостиг на учители по чужди езици и информатика, задълбочава се недостигът по математика и физика. „Затова ще стартираме нова национална програма, с която ще финансираме обучението за придобиване на учителска правоспособност от лица, завършили висше образование в други сектори“, допълни министърът. По повод тежките ученически раници министърът изтъкна, че са реализирани мерки, като някои от тях ще дадат ефект от началото на идната учебна година. „Закупихме ученически шкафчета за нас 300 000 ученици на стойност близо 10 милиона лева, осигурихме достъп до електронни варианти на учебниците, препоръчахме на училищата да оптимизират учебните разписания, така че децата да носят учебници за по-малко дисциплини“, отбеляза Вълчев.", "date": "2019.01.08", "title": "12 000 деца са напуснали образователната система"}
{"url": "https://www.monitor.bg:443/bg/a/view/zimen-ad-otne-jivota-na-petima-v-avstrija-153960", "text": "Петима туристи намериха смъртта си, а двама са в неизвестност след значителните снеговалежи в Австрия. Рискът от лавини затрудняват движението в няколко провинции, някои местности са откъснати от света. Трима скиори, двама германци и словенец, загинаха през уикенда при каране на ски извън регламентираните писти. В провинция Залцбург бе измерена снежна покривка от близо 3 м на 2317 м надморска височина. Заради метеорологичните условия е обявена дървена ваканция в няколко училища в провинцията. В провинция Щирия около 2000 души бяха блокирани в няколко местности заради непроходими пътища. Междувременно новата вълна от лошо време обхвана и Гърция беше наречена от метеоролозите \"Телемах\". Тя донесе сняг в столицата Атина и предизвика затварянето на редица пътища и повечето училища в страната. Министерството на правосъдието съобщи, че съдилищата в Атина ще останат затворени заради евентуалните проблеми с придвижването на участниците в делата. До минус 21 градуса по Целзий падна температурата в Като Неврокопи (близо до границата с България). Един пакистанец загина, а други двама пострадаха поради задушаване от дим от самоделна печка, с която се опитвали да се стоплят в студената вълна, обхванала остров Родос. Турция също остава в плен на мразовито време, учениците от трийсетина окръга на страната са пуснати във ваканция, а за първи път от години сняг валя в турския егейски курортен град Бодрум. Снежно покривало обви и мегаполиса Истанбул. Натрупалият сняг е от едва 3-4 см, но е създал затруднения в пътното движение.    ", "date": "2019.01.08", "title": "Петима гинат в Австрия, един задушен от печка в Гърция"}
{"url": "https://www.monitor.bg:443/bg/a/view/otbeljazvame-babinden-153968", "text": "На 21 януари (8 януари по нов стил) българинът отдава почит на своите баби акушерки, които някога са били единствената родилна помощ, помагали са не само в мига на самото раждане, но и преди и след него. Лекарите-акушери го отбелязват 21 януари, независимо, че по църковния календар се води на 8 януари. Според традицията рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата). Жената дарява бабата с риза, чорапи, платно и кърпа с вързана в нея пара. Бабата връзва на детето мартеничка от бял и червен конец и паричка и също дарява детето с чорапки и ризка. На коляното на детето слагат малко сол да близне, за да няма разстройство през годината, или пепел, за да не го хващат бабици. Бабата обикаля къщите, в които е бабувала, и къпе малките. Носи бяла и червена вълна, мед и просо. Бялата вълна представлява магическа благословия, за да доживее детето дълги години, червената – за да е здраво и румено, просото – за да пълнее, медът – да е работно като пчелата и да умножи човешкия род. След къпането маже децата с прясно масло и мед. Това е начинът, по който тя миросва малките. С мед и благослов бабата миросва и булките: „Да са сладки на мъжете си, както е сладък медът.“ Бабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки.", "date": "2019.01.08", "title": "Отбелязваме Бабинден"}
{"url": "https://www.monitor.bg:443/bg/a/view/makedonija-se-nadjava-na-avtokefalija-do-kraja-na-godinata-153957", "text": "Македонската православна църква се надява да получи автокефалия до края на годината. Това заяви главата на МПЦ митрополит Петър, цитиран от изданието vesti.mk \"Надяваме се през тази година и ние да се зарадваме като автокефална църква, да бъдем признати от Вселенската патриаршия и от останалите поместни православни църкви, тъй като изпълняваме всички условия за това\", коментира той. Изявлението беше направено по повод на томоса, връчен от Вселенския патриарх на Православната църква на Украйна, с която тя става независима от руската. Македонският владика признава, че към момента липсва постоянство в контактите с Вселенската патриаршия, но се надява на положително развитие след празниците. По думите му, македонската църква е втората след украинската, която трябва да получи томос. Така тя ще стане независима от сръбската царква. Той коментира и заплахите на Москва за разкол в православието, след като Вселенският патриарх Вартоломей не се съобрази с руските искания и даде независимост на украинската църква. По думите на митрополит Петър, позицията на Московската патриаршия е продиктувана от политически мотиви, които с времето ще бъдат превъзмогнати. Москва се противопоставя и на църковната независимост на Македония, подкрепяйки позицията на Сърбия.", "date": "2019.01.08", "title": "Македония се надява на автокефалия до края на годината"}
{"url": "https://www.monitor.bg:443/bg/a/view/opasnost-ot-zaledjavane-na-mostove-i-viadukti-premahvat-visulki-153969", "text": "Настилките по съоръженията - виадукти, мостове и водостоци, се обработват превантивно срещу заледяване предвид ниските температури. Постоянно се извършват и огледи за премахване на евентуални ледени висулки, съобщават от Агенция „Пътна инфраструктура“ (АПИ). През нощта близо 540 машини са обработвали пътните настилки, за да се осигури безопасността на пътуване при зимни условия. Ограничено е движението за МПС над 12 тона и тегленето на ремаркета и полуремаркета през прохода „Превала“, както и на всички автомобили през прохода „Троянски“. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа, уверяват от пътната агенция. За днес Националният институт по метеорология и хидрология определи жълт код за опасно време и понижение на температурите за по-голяма част от страната.", "date": "2019.01.08", "title": "Опасност от заледяване на мостове и виадукти, премахват висулки"}
{"url": "https://www.monitor.bg:443/bg/a/view/blizki-i-prijateli-se-sboguvat-s-aktiora-ivan-laskin-153951", "text": "Днес казваме последно сбогом на актьора Иван Ласкин, който почина на 48-годишна възраст. Поклонението ще бъде от 12:30 в храма „Свети Седмочисленици”. Малко по-късно погребението ще се състои в Алеята на творците на Централните софийски гробища. Ласкин прекара последните 10 дни в реанимацията на ВМА с тежка чернодробна недостатъчност и нужда от трансплантация. Навръх Богоявление за съжаление загуби битката за живота си, Иван Ласкин отдавна имаше сериозни здравословни проблеми. През февруари 2016 г. в Плевен той се почувства зле преди представление и не успя да излезе на сцената. Тогава беше приет в спешното отделение на университетската болница в града. Малко по-късно призна пред медиите за проблемите си с алкохола, като обясни, че пие, защото нищо край него не му харесва, държавата не цени труда на талантите, а той страда, като гледа в каква простащина растат децата му. Само преди няколко месеца, в средата на септември миналата година, Ласкин влезе по спешност в гастроентерологията на Втора градска болница. Две седмици преди това актьорът бе загубил баща си Славчо, който го е отгледал след развода с майка му.", "date": "2019.01.08", "title": "Близки и приятели се сбогуват с актьора Иван Ласкин"}
{"url": "https://www.monitor.bg:443/bg/a/view/rapyryt-21-savidj-ne-sliza-ot-vyrha-na-top-200-na-bilbord-za-albumi-153926", "text": "Рапърът 21 Савидж за втора поредна седмица е начело в престижната седмична класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новата тава \"I Am > I Was\" на 26-годишния изпълнител за периода на отчитане са продадени 65 000 албумни единици, които отново й отреждат златния медал в подредбата. Второто си място в седмичния чарт запазва и рапърът Ей Буги Уит Да Худи с 58 000 продадени единици от албума \"Hoodie SZN\". Трета позиция си извоюва рапърът Мийк Мил с малко над 48 000 продадени единици от албума \"Championships\". Челната петица в класацията Топ 200 на \"Билборд\" се допълва от рапъра Пост Малоун с албума \"Beerbongs & Bentleys\" (48 продадени единици) и саундтрака към анимацията \"Спайдърмен: В Спайди-вселената\" (46 000 продадени единици). Интересното при новата подредба е, че останалите пет места в Топ 10 се заемат от бивши първенци в седмичния чарт. От шеста до десета позиция в албумната класация на \"Билборд\" са класирани Дрейк със \"Scorpion\", Травис Скот с\"Astroworld\", саундракът към филма \"Най-великият шоумен\", Кодак Блек с \"Dying to Live\" и саундтракът към филма с Лейди Гага и Брадли Купър \"Роди се звезда\".", "date": "2019.01.08", "title": " Рапърът 21 Савидж не слиза от върха на Топ 200 на „Билборд“ за албуми"}
{"url": "https://www.monitor.bg:443/bg/a/view/rosen-jeljazkov-sporyt-za-libijskija-korab-e-chastno-praven-no-pridobi-diplomaticheski-ottenyk-153963", "text": "Спорът за либийския кораб е частно-правен, но придоби дипломатически оттенък. Това коментира министърът на транспорта, информационните технологии и съобщенията Росен Желязков пред БНТ във връзка с обвиненията на Либия, че България е участвала в отвличането на кораб в Черно море. „Безспорно става въпрос за частно-правни взаимоотношения с международен елемент - вземане на българска компания „Булгаргеомин“ от 1989 г., които са признати от либийските власти през този некратък период. Компанията е претърпяла трансформации през несъстоятелност, с продажба на предприятие заедно с правата и задълженията, но в крайна сметка се стига до това, че българската компания е упражнила морската ипотека, която документите сочат, че е учредена в Гърция с апостил на гръцкото външно министерство. В края на 2017 г. корабът е арестуван, а в последствие му се забранява отплаването, докато траят процедурите през ЧСИ. Тези действия водят до възлагане на публична продан на кораба на „Булгаргеомин“, която компания сменя регистрацията на кораба в Панама. Корабът е под панамски флаг и на 27 декември 2018 г., след предоставяне на необходимите документи на „Морска администрация“ корабът получава разрешение да отплава. В момента това, което знаем за локацията, е около 20 мили от Созопол в изключителната икономическа зона извън териториалните води на България“, обясни министър Желязков.", "date": "2019.01.08", "title": "Росен Желязков: Спорът за либийския кораб е частно-правен, но придоби дипломатически оттенък"}
{"url": "https://www.monitor.bg:443/bg/a/view/opasno-studeno-vreme-153953", "text": "Опасно студено време ни очаква през днешния ден. Температурите на места ще паднат до минус 14 градуса. По данни на метеоролозите, очаква се това да е най-студеният ден за седмицата. В почти цялата страна е обявен жълт код за потенциално опасно време с отрицателни температури през целия ден, сочи справката на сайта на Националния институт по метеорология и хидрология (НИМХ). Предупреждението се отнася за: Видин, Монтана, Враца, София област, София град, Перник, Кюстендил, Благоевград, Пазарджик, Смолян, Ловеч, Плевен, Габрово, Велико Търново, Русе, Търговище, Разград, Шумен, Варна, Добрич, Стара Загора, Кърджали, Пазарджик и Пловдив. Във всички тези области дневните температури ще останат отрицателни. На места сутрешните ще достигат до минус 14. В София дневните температури ще останат отрицателни, а нощните ще са до минус 13 градуса. Единствено в Бургас, Ямбол, Сливен и Хасково няма издадено предупреждение за опасно студено време. ", "date": "2019.01.08", "title": "Опасно студено време"}
{"url": "https://www.monitor.bg:443/bg/a/view/rumynija-predstavja-prioritetite-na-predsedatelstvoto-si-v-bruksel-153954", "text": "Брюксел се събира Съветът по общите въпроси на ЕС Днес в Брюксел се събира Съветът по общите въпроси на Европейския съюз. На срещата се очаква Румъния да представи приоритетите на своето председателство и да огласи информация за започването на преговорите по следващата многогодишна финансова рамка. Съветът ще обсъди и представеният в края на годината Съвместен план за действие по дезинформацията, който цели осигуряването на единен европейски отговор на заплахите, произтичащи от разпространението на фалшиви новини. През изминалите две години властите в Букурещ се опитаха да си прокарат своя дневен ред зад гърба на ЕС, като - за разлика от правителствата в Полша и Унгария - те избягваха откритата конфронтация с Брюксел. С началото на европейското председателство това вече не е възможно. И в този смисъл това председателство може би е и шанс за Румъния. За ЕС обаче то идва в неподходящ момент. И то не заради характера на това правителство. Дееспособността на Букурещ е под въпрос, защото правителството и президентът се намират в един вид състояние на война. А това засилва и без това непредвидимите рискове, които може да предизвика един некоординиран Брекзит.", "date": "2019.01.08", "title": "Румъния представя приоритетите на председателството си в Брюксел"}
{"url": "https://www.monitor.bg:443/bg/a/view/maja-manolova-podava-dnes-jalba-v-ks-sreshtu-zakona-revizoro-153952", "text": "Обмбудсманът на България Мая Манолова подаде днес жалба в Конституционния съд срещу Закона за административното регулиране на икономическите дейности, свързани с нефт и продукти от нефтен произход или известен като закона „Ревизоро”. Намерението си тя обяви в сутринта в ефира на Нова телевизия. „Абсолютно са прави малките собственици на бензиностанции и превозвачи на горива”, заяви тя. „Законът, който придоби по-широка популярност като „картелния закон” наистина е тежък удар върху малките търговци в полза на големите. Той е удар срещу българските граждани в качеството им на потребители. Фалитът на малките бензиностанции ще доведе до ограничаване на конкуренцията и засилване на монополизма. Реално са поставени на малките търговци невъзможни условия, свързани с висок уставен капитал. 20 000 лв. за малки бензиностанции, 1 милион за т. нар. търговци на едро. Абсурдни изисквания за големина на складовете, за вместимост на съдовете и брой газови бутилки за втечнен газ. Ангажименти да се обезпечават евентуални задължения към държавата”, каза Манолова. „В крайна сметка законът ще доведе естествено до увеличаване на цената на горивата. Той ще доведе и до затрудняване на достъпа на гражданите, защото в отдалечените и бедни райони на страната големите вериги нямат интерес да правят големи бензиностанции. Примката продължава да се затяга около врата на българския потребител”, категоричен е омбусдманът. Според Манолова, това е поредна стъпка по отношение на горивата по отношения на българските граждани, след ангажимента за двойно внасяне на ДДС, по който срещу България има наказателна процедура. „Сега се удря и търговията на дребно”, добави тя. По отношение новите по-високи цени на водата почти в цяла България, омбудсманът, припомни за логичното недоволство на хората. „Те питат какви са плюсовете то поредните увеличения на цената на водата и отговор няма. Проблемите са не само в слабия контрол от страна на КЕВР, защото регулаторът обикновено е по-благосклонен към монополистите, отколкото към гражданите, а би следвало да поддържа баланс. Проблемите са и в законодателството. Законът за водоснабдяването е написан така, че да защитата интересите на ВиК дружествата и не защитава интересите на потребителите”, коментира тя. „Шумен е районът с най-драстично повишаване на цената на питейната водата, която е и некачествена. С местния омбудсман за тази част от страната организираме голям форум, на който да обсъдим нашите предложения за промени в законодателството и в практиките. Освен това подготвям и конституционна жалба срещу този закон. Например срещу текста за единната цена на водата в рамките на една територия. С него на практика не се държи сметка за системата на водоснабдяването - дали е гравитачно, помпено или смесено. Така хората от малките и бедни населени места, които са на гравитачно водоснабдяване и с най-големи проблеми с доставките, спонсорират по-заможните. Всички граждани пък спонсорират ВиК дружествата, които могат да си позволяват всякакви загуби и течове, защото има кой да им плати сметката”, смята Мая Манолова. Третата жалба, която Мая Манолова ще срещу уволненията на държавни служители, придобили право на пенсия. Омбудсманът коментира и проблемът с електронните винетки и поиска хората да не бъдат глобявани на пътя, докато системата за продажбата им не заработи безупречно.", "date": "2019.01.08", "title": "Мая Манолова внесе жалба в КС срещу закона „Ревизоро” (ОБНОВЕНА)"}
{"url": "https://www.monitor.bg:443/bg/a/view/emil-radev-sytresenijata-v-rumynija-ne-biva-da-vlijajat-na-dnevnija-red-na-es-153939", "text": "След референдума за Брекзит има отрезвяване в британското общество, казва в интервю за \"Монитор\" евродепутатът от ЕНП/ГЕРБ. - Не смятам, че има опасност от провал, защото председателят на Европейската комисия Жан-Клод Юнкер заяви в прав текст, че Румъния е готова технически да поеме председателството. Оттам насетне какви сътресения ще има в Румъния по време на председателството е тема, която се надявам да не повлияе на дневния ред на Европейския съюз и на задълженията, които трябва да изпълни съседката ни. Това обаче, което ми прави впечатление, са досиетата, по които работя. Мога да дам пример с триалозите по досието за пране на пари, което започна в мандата на румънското председателство и докладчик съм аз. Това е едно много важно досие, което е свързано с правомощията на звената за финансово разузнаване в ЕС. И нещо много важно - размяната на информация между държавите членки и разследващите органи. Видяхме, че в края на декември, когато се проведе последният триалог с двама комисари, нямаше представители на румънското председателство. Следващата седмица в Страсбург те трябва да поемат преговорите по това досие. Малко е притеснително дали ще успеят да влязат бързо в тематиката, за да може бързо този важен доклад да бъде приет до края на мандата на този Европарламент. Ще видим още в първите работни дни как Румъния ще се справя със задълженията си. Надявам се да не изоставят дневния ред, защото имаме прекалено малко време да довършим ключови досиета. - Според мен нито можем да извлечем някаква полза, нито да загубим. Трябва да се стремим да изпълним приоритетите. България постигна успешно председателство, надявам се да няма сътресения. Сигурността на региона и благосъстоянието на гражданите са на първо място. Затова се надявам колегите да имат едно успешно председателство. - Тези избори са наистина в един важен и критичен за Европейския съюз период. Период, в който популистичните настроения се надигат в цяла Европа. Виждаме, че Европа е поставена пред много изпитания, свързани със сигурността, миграцията, с икономическата стабилност. Затова е много важно проевропейските сили да имат мнозинство и след този мандат и да се провеждат проевропейски политики. Трябва да се справим успешно с миграцията, а не само с популистични изказвания. Защото е много лесно да критикуваш, но в същото време да не казваш как да се реши даден проблем. В ЕНП поставихме наистина много голям акцент върху сигурността на българските граждани, справянето с нелегалната миграция, реадмисията. И тук България е сочена за пример. Според нас през следващия мандат тази политика трябва да продължи. Така ще се справим и с негативни последствия като Брекзит. Добре е проевропейски настроените граждани да отидат да гласуват, защото оттук насетне е заложено бъдещето на обединена Европа. - Гражданите на ЕС вече гледат с реалистично око на евроскептиците, на популистите, защото видяха, че когато управляват, не успяват да се справят с нормалния дневен ред. Само когато работим заедно всички държави членки можем да решим проблеми като миграция и сигурност. Няма как да се справим сами. Тук е важно да имаме общи цели. - Надявам се, че през всички тези години, през които сме членове на Европейския съюз, българите вече са много по-информирани и знаят какви са механизмите, как действат институциите. Виждаме пряко последствията от тази солидарност. Би трябвало да сме осъзнали, че ЕС е гарант за нашата сигурност. Само когато сме част от обединена Европа, сме с много по-големи възможности. И като част от обединена Европа България има много по-голяма тежест на световната сцена. - Ще видим преките резултати от Брекзит още преди края на мандата на този Европарламент. Това е едно огромно предизвикателство както за обединена Европа, така и за Великобритания. През следващите няколко дни ще разберем дали ще има споразумение. Видяхме как антиевропейското говорене в един момент доведе до това гражданите на Великобритания да поискат в референдум да излязат от ЕС, но сега виждаме, че настроенията са отрезвяващи. Хората прецениха икономическите загуби, всички негативи. Така че след референдума има едно отрезвяване в английското общество. Надявам се това да послужи като пример, ако има антиевропейски настроения в други държави. - Важна и тежка година. Виждате, че проблемите с миграцията продължават. Особено по Средиземно море, гръцките острови. Има още много да се работи в тази посока. Също така за съжаление трябва да отчетем и че терористичната вълна не е спряла. Случилото се по коледните празници в Страсбург показва, че трябва да сме нащрек. Нужни са мерки за борбата с тероризма. Смятам, че следващият парламент и следващата комисия ще положат много усилия в тази посока. Най-важно е да гарантираме сигурността, така че този приоритет ще бъде водещ тази година. - Ние напълно подкрепяме този протест и ще бъдем там. Предприемаме всички мерки, за да предотвратим влизането в сила на пакет „Мобилност“. Успяхме повече от година и половина да забавим приемането му в Европейския парламент. За съжаление се стигна до преговори в съвета. Надявам се да отложим и законът да не се гласува до края на мандата. След това ще търсим нови съюзници и да защитим интересите на българските превозвачи. - Поздравихме се с успех, защото успяхме временно да спрем приемането на пакета „Мобилност“. Ако не бяхме го направили, този пакет вече щеше да бъде в сила. Така че битката продължава. Надявам се колегите, които подкрепят тези дискриминационни правила, да проявят разум. - Не знам колко ще се съберем, не това е важното. Важното е да покажем позицията си. За съжаление срещу нас работи много силна машина на държави, които имат силно влияние. Виждаме това по начина на гласуване в съвета, така че битката ще продължи и се надявам, че румънското председателство ще забави приемането на този пакет. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-вото НС, а през 2013 г. е избран за депутат в 42-рото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2019.01.08", "title": "Емил Радев: Сътресенията в Румъния не бива да влияят на дневния ред на ЕС"}
{"url": "https://www.monitor.bg:443/bg/a/view/britanski-medii-putin-lichno-e-razporedil-otravjaneto-na-skripal-153955", "text": "Британските власти са убедени, че вече знаят за случая Скрипал \"всичко, което трябва да се знае\" - за покушението с нервно-паралитичното вещество \"новичок\", включително за ролята на руския президент Владимир Путин в организирането на престъплението, пише \"The Daily Telegraph\" с позоваване на източници от британското правителство. Изданието посочва, че агентурната мрежа на руското военно разузнаване, стояща зад нападението срещу Сергей и Юлия Скрипал, е била разобличена и впоследствие ликвидирана. Източници, които не са свързани помежду си, твърдят, че всички подробности от операцията вече за известни, включително участието на Владимир Путин, \"който е дал зелена светлина за използването на бойно нервно-паралитично вещество на британска територия\". Според единия от събеседниците на изданието, на руските спецслужби ще са им необходими десетилетия, за да компенсират щетите, нанесени на агентурната им мрежа след провала със случая Скрипал.", "date": "2019.01.08", "title": "Британски медии: Путин лично е разпоредил отравянето на Скрипал"}
{"url": "https://www.monitor.bg:443/bg/a/view/pak-se-schupi-germanski-pravitelestven-samolet-153956", "text": "Самолетът, с който германският министър по икономическото развитие Герд Мюлер е на обиколка в Южна Африка, се повреди, поради което се налага министърът да коригира програмата на пътуването си, предаде Дойче веле. Уточнява се, че има проблем в десния двигател. Това е вторият инцидент с германски правителствен самолет в последно време. През ноември заради проблем с електронните системи на самолета на канцлера Ангела Меркел се наложи тя да пропусне откриването на срещата на G20 в Буенос Айрес. Лайнерът на Мюлер се е повредил в Малави, откъдето министърът трябваше да отпътува за Замбия. Вероятно той ще направи това с редовен полет. Сега специалисти се опитват да установят дали техническият проблем може да бъде отстранен. Ако това не стане, те ще трябва да изчакат пристигането на ремонтен екип от Германия, който да достави резервни части. В този случай обаче ремонтът ще отнеме около два дни. Уточнява се, че самолетът е нов, за разлика от лайнера на Меркел, носещ името на Конрад Аденауер - Airbus A340-300, който е на служба в правителството от 20 години.", "date": "2019.01.08", "title": "Пак се счупи германски правителествен самолет"}
{"url": "https://www.monitor.bg:443/bg/a/view/nacionalnijat-syvet-za-tristranno-sytrudnichestvo-shte-provede-izvynredno-zasedanie-153959", "text": "Националният съвет за тристранно сътрудничество ще се събере на извънредно събрание днес заради поскъпващия ток за бизнеса. Срещата е по настояване на КНСБ. През последните месеци цената на електроенергията на борсата, откъдето купува индустрията, върви стремглаво нагоре. От синдикатите са притеснени, че поскъпването ще се прехвърли и върху цените на стоките. Те искат да се приеме спешен комплекс от мерки, които да защитят населението от спекулативно поскъпване на основни стоки в разгара на зимния сезон. Настояват за по-силен контрол от страна на държавния регулатор върху цените на борсата, както и да се въведат механизми, с които да се компенсира индустрията.", "date": "2019.01.08", "title": "Тристранката се събира извънредно заради тока за бизнеса"}
{"url": "https://www.monitor.bg:443/bg/a/view/kim-chen-un-pristigna-s-broniran-vlak-pri-si-153962", "text": "Севернокорейският лидер Ким Чен Ун е на посещение в Китай, по покана на президента Си Дзинпин. Визитата е на фона на предположенията, че скоро предстои втора среща на Ким Чен Ун с американския президент Доналд Тръмп. Севернокорейският лидер пристигна в Пекин със специалния брониран влак, с който обичайно пътува, без посещението да бъде обявено предварително. То е четвъртото в Китай за последната година. Придружават го съпругата му, заместник-председателят на Корейската трудова партия и външният министър на страната. Междувременно на учениците в Пхенян бяха раздадени лакомства като подарък по случай рождения ден на държавния лидер Ким Чен Ун. Комплектът включва сладкарски изделия, произведени в КНДР - бонбони драже, желирани резанки, вафли, бисквити, дъвки и карамелизирани бонбони. Всеки ученик в страната е получил по един килограм сладки подаръци. Рожденият ден на Ким Чен Ун - председател на Държавния съвет, не се отбелязва официално. Във всички местни календари 8 януари е обозначен като обикновен делничен ден. Нито официалната информационна агенция КЦТА (Корейска централна телеграфна агенция ), нито вестниците и телевизията не споменават за рождения ден на висшия ръководител.Всички жители на страната обаче знаят с какво е свързана днешната дата. Връчвайки подаръците на своите ученици, севернокорейските учители посочват, че този жест на специално внимание се прави по повод рождения ден на Ким Чен Ун. Рождените дати на двамата предишни държавни лидери Ким Ир Сен и Ким Чен Ир са сред най-големите празници в страната, съпроводени са с пищни тържества - 15 април, когато през 1912 г. е роден основателят на народната република Ким Ир Сен, се отбелязва като \"Ден на слънцето\". Ким Чен Ир е роден на 16 февруари 1942 г. и в КНДР този празник носи името \"Ден на ярката звезда\". Знае се, че сегашният севернокорейски водач е роден на 8 януари, но годината не се съобщава официално. В различни източници, използвани от медиите, се споменават като възможни 1982, 1983 и 1984 г. Откакто Ким Чен Ун е поел властта през 2011 г., рожденият му ден никога не е бил честван като национален празник.", "date": "2019.01.08", "title": "Ким Чен Ун пристигна с брониран влак при Си"}
{"url": "https://www.monitor.bg:443/bg/a/view/sled-bebe-4-kim-kardashijan-ne-iska-poveche-deca-153931", "text": "Риалити сензацията Ким Кардашиян заяви, че не иска повече деца, след като гушне четвъртата си рожба. Наскоро стана ясно, че отново сурогатна майка износва наследник за звездата и съпругът й – рапърът Кание Уест. Ким е решена това да е последното им дете. Това призна самата тя в интервю за сп. Elle. Времето ми е много ограничено. И мисля, че при всички двойки е важно майката да отделя толкова внимание на съпруга си, колкото и на децата си.“, разказа 38-годишната брюнетка. Междувременно се засилват слуховете, че новият член в прочутия клан Кардашиян ще е момченце. „Те винаги са казвали, че искат четири деца: две момчета и две момичета. Това е планът. издаде близък пред двойката пред сп. People. Очаква се детето да се появи на бял свят през месец май. Новината за новия наследник на Ким и Кание не дойде като изненада за феновете. Дни след като в дома на Кардашиян се появи малката Чикаго преди година, стана ясно, че Ким води преговори за още едно дете от жената, дарила ги с момиченцето. Причината звездата от Keeping Up with the Kardashians да не износва децата е, че и при двете си бременности е имала усложнения и затова специалистите й препоръчали да обмисли варианта със сурогатната майка. Освен Чикаго, Ким и Кание възпитават 5- годишната Норт и малкия Сейнт, който се роди в края на 2015 г.", "date": "2019.01.08", "title": "След бебе № 4: Ким Кардашиян не иска повече деца"}
