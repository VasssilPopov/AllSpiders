{"url": "http://www.monitor.bg/a/view/79738-%D0%91%D0%BE%D1%80%D0%B8%D1%81%D0%BE%D0%B2-%D0%A1%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8/", "text": "Премиерът влиза в ролята на посредник между Гърция и Турция\n                    Да се продължи споразумението за мигрантите с Турция, тази единствена цел си е поставил премиерът Бойко Борисов за срещата във Варна на 26 март между европейските лидери и турския президент Реджеп Ердоган. Това стана ясно от коментар на самия Борисов преди заседанието на Европейския съвет в Брюксел.Премиерът бе категоричен, че такава среща ще има и това е последната възможност да се продължи диалогът със съседна Турция. „Напрегнато ми е, притеснено ми е, всички имат огромни очаквания да се опитаме да успокоим отношенията\", каза той. Борисов увери, че подготовката за срещата с Ердоган върви с пълна сила. Шефът на Европейския съвет Доналд Туск, който ще присъства на срещата заедно с председателя на ЕК Жан-Клод Юнкер дори му казал кога точно ще пристигне, за да го посрещне. Борисов подчерта, чеса се влошили, водят се войни, а много хора „гинат“. Борисов дори припомни и за бунтовете преди година в центровете за мигранти в Харманли и квартал „Овча купел“ в столицата. Според него това може да се възобнови и в „хиляди пъти по-големи размери“. „Затова заедно с Туск и Юнкер ще се опитаме да водим този диалог“, каза още той.Борисов ще влезе в ролята на посредник между Турция и Гърция, стана ясно още от думите на премиера. Поводът е задържането на двама гръцки войници в началото на март, които незабелязано преминали границата с Турция и бяха обвинени в шпионска дейност. „Пратих съобщение до Ердоган във връзка с двамата гръцки граничари“, съобщи Борисов, който очаквал двамата на четири очи във Варна да разговарят по този въпрос.По-рано през деня Борисов обсъди с Туск срещата във Варна и темата за Турция. След разговора им стана ясно, че срещата между европейските лидери и президента на Турция е належащ за възстановяване на диалога с турската държава. “Предстоящата среща между лидерите на ЕС и на Турция във Варна е необходима за нормализирането на отношенията между съюза и Анкара“, коментира Борисов и допълни: „Имаме нужда отс нашия съсед Турция. Диалогът с турския президент трябва да бъде продължен“.Преди заседанието на съвета Борисов коментира още отравянето на бившия руски агент Сергей Скрипал. Той даде да се разбере, че има съмнение, че именно Кремъл стои зад атаката. \"Обикновено в такива случаи никога не е това, което изглежда на пръв поглед\", каза премиерът. Въпреки това той бе категоричен, че на всяка цена трябва да се намерят извършителите и поръчителите. „Който го е направил, трябва да си понесе цялата суровост и строгост на закона\", категоричен бе Борисов. Той обясни, че щом могат да пуснат такъв газ в ресторант във Великобритания, то същото могат да направят в Брюксел, в метрото или другаде.Борисов бе попитан и за защитата на личните данни, а поводът бе тв репортаж, в който само за 15 минути в интернет са открити ЕГН-тата на Борисов и на главния прокурор Сотир Цацаров. Премиерът обясни, че всички негови данни са в интернет и това не го притеснява. Според него така му правят „добра услуга“, а хакерите ще могат да проверят „всички глупости, които пишат“ за него, в това число и сметките му. „Неслучайно всички говорим за киберсигурност, хакват ни непрекъснато по цял свят“, заяви премиерът.\n                    ", "date": "2018.03.22", "title": "Борисов: Споразумението за мигрантите трябва да се продължи"}
{"url": "http://www.monitor.bg/a/view/17361-%D0%91%D0%BE%D0%BB%D0%BD%D0%B8%D1%86%D0%B0-%D1%81%D0%B5%D0%B7%D0%B8%D1%80%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0-%D0%BB%D0%B5%D0%BF%D0%B5%D0%BD%D0%B5-%D0%BD%D0%B0-%D0%BE%D0%B1%D1%8F%D0%B2%D0%B8-%D0%BF%D0%BE-%D1%81%D1%82%D0%B5%D0%BD%D0%B8%D1%82%D0%B5/", "text": "\n                    Университетската болница „Св. Георги” в Пловдив смята да сезира прокуратурата и да съди всички, които лепят рекламни стикери и фирмени обяви по стените, вратите и асансьорите в здравното заведение, съобщиха оттам. Особено фрапиращи са вандалските прояви в чисто новите асансьори в сградата на Хирургиите на бул. „Пещерско шосе“ №66 – База 2 на УМБАЛ „Свети Георги“. Веднага след пускането им в експлоатация започна и тяхното замърсяване с лепила и хартия от рекламни стикери и обяви, които недобросъвестни граждани и фирми безразборно лепят по стените и вратите на новите съоръжения. Някои от вандалите оставят дори вулгарни надписи, драскотини и друг следи, заради които се налага да се прави ремонт на съвсем нови асансьори, казват от ръководството на болницата. От там са пращали писма до фирмите нарушителки, но въпреки това те продължавали да лепят стикери с рекламата на дейността си. Затова от лечебното заведение планират да заведат дела за посегателство върху имуществото си и да търсят обезщетение за нанесените вреди. Всеки от нарушителите е записан от камерите в хирургичния блок на УМБАЛ „Свети Георги“, а видеозаписите от тези вандалски прояви се пазят. Наказателният кодекс и Законът за задълженията и договорите предвиждат отговорност за повреждането на общественото имущество, уточняват от болницата.\n                    ", "date": "2018.03.22", "title": "Болница сезира прокуратурата за лепене на обяви по стените"}
{"url": "http://www.monitor.bg/a/view/3409-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%89%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%BF%D0%BE%D0%B2%D0%B8%D0%BA%D0%B2%D0%B0%D0%BD%D0%B5-%D0%B8-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%84%D0%B8%D1%80%D0%BC%D0%B8/", "text": "Сега 25% от трудещите се са с гъвкаво време\n                    През 2050 година: Всеки втори ще работи на повикване и за няколко фирми Сега 25% от трудещите се са с гъвкаво време Анна Ефтимова Всеки втори европеец ще работи на повикване, според нуждите на шефа си или ще се труди за няколко фирми едновременно. Това показва проучване на Международната организации на труда (МОТ) за новите типове заетост през 2050 г. „Очакваме развитието на 4 вида нестандартни форми на труд, които хората ще избират по лични причини или заради изискванията на пазара на труда“, заяви икономистът от МОТ Джанин Берг на конференция „Бъдещето на труда“. И след 32 години договорите за временна работа по различни проекти ще бъде една от най-разпространените форми на заетост. Хората ще се наемат за извършване на конкретна задача, а продължителността на контракта ще бъде обвързана с времето за изпълнение на задълженията. Все повече служители ще работят по повикване, в зависимост от нужните на работодателя си. Така, един счетоводител няма да се налага да ходи всеки ден в офиса, а само, когато има конкретни задачи за изпълнение. Това ще позволи на все повече служители да работят за няколко компании, което е третата нова форма на труд, която ще става все по-популярна в следващите години. „Последният тип ще прикрива фалшива форма на самонаетост. Това са хора, които с течение на времето започват да работят постоянно с един клиент“, заяви още Джанин Берг. По думите й тези 4 нови форми на заетост ще се прилагат най-вече в сферата на туризма хотелиерството и строителството. Според прогнозите на Международната организация на труда нови форми на заетост ще се развиват заради изискването за гъвкавост на трудовия пазар. Статистиката показва, че сега всеки пети европеец има гъвкаво работно време. С нестандартно начало и край на трудовия ден са основно ИТ специалистите и заетите в сферата на аутсорсинга. В същото време данни на Европейския институт за равенство между половете показват, че 30% от мъжете и 19 на сто от жените в сферата на информационните и компютърните технологии са наети на непълно работно време. „В ЕС има около 8 млн. заети в този сектор, а в близко бъдеще ще се търсят още 700 000 души“, заяви научният сътрудник в института Йоланта Рейнгерде.\n                    ", "date": "2018.03.22", "title": "Всеки втори ще работи на повикване и за няколко фирми"}
{"url": "http://www.monitor.bg/a/view/48107-%D0%9C%D0%BB%D0%B0%D0%B4%D0%B5%D0%B6%D0%B8-%D1%89%D0%B5-%D1%81%D1%8A%D0%B1%D0%B8%D1%80%D0%B0%D1%82-%D1%85%D1%80%D0%B0%D0%BD%D0%B0-%D0%B7%D0%B0-%D1%81%D1%82%D0%B0%D1%80%D0%B8-%D1%85%D0%BE%D1%80%D0%B0/", "text": "\n                    Младежите от кауза „отГОворните“ се присъединяват към третото издание на националната кампания „Великден за всеки“ - „Дари празник на баба и дядо“, която се провежда под патронажа на омбудсмана на Република България Мая Манолова. Те ще бъдат доброволци в събирането на храна за възрастни хора, което ще се проведе на 23, 24 и 25 март и 30 и 31 март и 1 април в Горна Оряховица. В тези дни между 18:00 и 20:00 ч. в магазините на „Кауфланд“ и „Лидл“ всеки гражданин ще може да остави продукти, които да бъдат дарени на нуждаещи се възрастни хора в навечерието на християнския празник. В кампанията ще се приемат пакетирани ориз, леща, боб, брашно, олио, макарони, бисквити и сухи пасти, шоколадови изделия, захар и консерви. Разпределянето на събраните хранителни продукти ще се извърши съвместно с Домашния социален патронаж в Горна Оряховица, който обслужва 320 души в общината. „отГОворните“ канят и повече техни връстници да се включат в инициативата. Освен дарители на храна, те могат да бъдат и доброволци в организирането на акцията на местно ниво. Всеки желаещ да се включи, може да се свърже с „отГОворните“ през фейсбук-страницата им като остави имената си и телефонен номер за връзка. В третото издание на „Великден за всеки“ отново ще се набират парични средства и хранителни продукти за възрастните хора, които няма да получат надбавка за големия християнски празник. В предишните две издания, кампанията събра близо 1 млн. лева и тонове храна, с които бяха зарадвани десетки хиляди пенсионери.\n                    ", "date": "2018.03.22", "title": "Младежи ще събират храна за стари хора"}
{"url": "http://www.monitor.bg/a/view/4713-%D0%A4%D0%BE%D1%82%D0%BE%D0%BC%D0%BE%D0%B4%D0%B5%D0%BB-%D0%BE%D1%82-%D0%9A%D0%B0%D0%B7%D0%B0%D0%BD%D0%BB%D1%8A%D0%BA-%D0%BE%D0%B1%D0%BB%D0%B5%D1%87%D0%B5-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D1%83%D0%BD%D0%B8%D1%84%D0%BE%D1%80%D0%BC%D0%B0/", "text": "\n                    25-годишната Боряна Назарова, бивша подгласничка на Царица Роза в Казанлък през пролетта на 2011 година и един от най-вървежните български фотомодели в съседните Турция и Гърция облече полицейската униформа навръх Първа пролет. Пъстрооката красавица пусна в личния си фейсбук профил първи снимки със сините дрехи на охранителната полиция в родния си град и събра стотици лайкове и пожелания за успешна кариера в редиците на МВР. На този етап Боряна все още не е сложила на кръста си служебни пистолет и белезници, това ще се случи след като положи успешно изпитите на финала на 6-месечната школа в парка Тюлбето. От сега обаче няма съмнение, че дипломата й от там ще бъде с отличен успех, твърдят познаващи добре стоманения й характер и хъса , с който се яви на конкурса за редовата полицейска позиция.Преди да съобщи промяната в местоработата си майката на тригодишната прелестна Дея  е „прочистила “ част от албумите си в личния си профил, за да не дава „хляб“ на завистници.  \n                    ", "date": "2018.03.22", "title": "Фотомодел от Казанлък облече полицейска униформа"}
{"url": "http://www.monitor.bg/a/view/49056-%D0%A9%D1%8A%D1%80%D0%BA%D0%B5%D0%BB%D0%B8-%D1%82%D1%80%D0%B5%D0%BF%D0%B5%D1%80%D1%8F%D1%82-%D0%BE%D1%82-%D1%81%D1%82%D1%83%D0%B4-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D0%B5%D0%BB%D0%BE/", "text": "\n                    Семейство щъркели треперят от студ в Кюстендилското село Пиперков Чифлик. Причина за това са изключително ниските температури и падналия сняг в региона през последното денонощие. За щъркелите в беда вече има подаден сигнал чрез телефон 112 в оперативния център на Община Кюстендил, обяви експертът „Отбранителна и мобилизационна подготовка” към Община Кюстендил, Ивайло Чалъков. „Малко преди обяд бяхме сигнализирани от Димитър Славков, който пътувайки от областния град до Пиперков Чифлик, е видял 6 щъркела, които треперят в гнездата си. Причините са ясни – ниските температури и снегът, които ни изненадаха ден след посрещането на пролетта“, коментира Чалъков.По негови думи в района има три броя гнезда, в които има щъркели, но към момента не е необходимо да се предприемат каквито и да било действия.„Казаха ни, че има и други подобни сигнали от цялата страна. За момента е по-добре те да са в гнездата си, отколкото в ниската част и по полето, където могат да бъдат нападнати от хищници“, обясни още Чалъков.\n                    ", "date": "2018.03.22", "title": "Щъркели треперят от студ в Кюстендилско село"}
{"url": "http://www.monitor.bg/a/view/4609-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%82%D0%B0%D0%BD%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Представителят на България в ЕП от ГЕРБ и ЕНП Андрей Ковачев стана \"Евродепутат на годината\". На престижна церемония, която се проведе в сряда вечерта в зала „Нобел“ в Брюксел той беше отличен за приноса си в работата на ЕП.\n\nОсвен Ковачев бяха отличени и други двама български евродепутати-Илхан Кючюк от Алианса на либералите и демократите в Европа (за принос в категорията \"Култура и медии\"), и Петър Курумбашев от Прогресивния алианс на социалистите и демократите (за принос в категория \"Транспорт\").\n\nСлед церемонията Ковачев заяви, че наградата не е признание само за неговата работа, а за цяла България.\n                    ", "date": "2018.03.22", "title": "Българин стана евродепутат на годината"}
{"url": "http://www.monitor.bg/a/view/59193-%D0%9E%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B8-%D1%81%D0%BD%D1%8F%D0%B3-%D0%B2-18-%D0%BE%D0%B1%D0%BB%D0%B0%D1%81%D1%82%D0%B8/", "text": "\n                    Оранжев код за силен вятър и сняг е обявен за 18 области, а жълт за останалата част от страната. Това сочи справка на сайта на Националния институт по метеорология и хидрология (НИМХ) при БАН. Оранжев код за силен вятър и снеговалежи е обявен в 18 области на страната. Кодът е в сила за София-град, София - област, Перник, Кюстендил, Видин, Враца, Монтана, Габрово, Плевен, Ловеч, Велико Търново, Търговище, Русе, Разград, Шумен, Варна, Добрич, Силистра. В тези области се очаква образуване на снежна покривка от 10 до 30 сантиметра. От НИМХ предупреждават за снежни виелици и опасности от образуване на преспи и навявания.Жълт код за валежи от дъжд, който до вечерта ще премине в сняг и силен вятър е в сила за областите Благоевград, Пазарджик, Пловдив, Смолян, Стара Загора, Хасково, Кърджали, Сливен, Ямбол, Бургас. В областите ще духа умерен североизточен вятър и има опасност от образуване на поледици. Очакваните количества валежи ще са между 15 и 35 литра на кв./м.\n                    ", "date": "2018.03.22", "title": "Оранжев код за силен вятър и сняг в 18 области"}
{"url": "http://www.monitor.bg/a/view/67590-%D0%94%D0%BE-10-%D0%B0%D0%BF%D1%80%D0%B8%D0%BB-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5/", "text": "\n                    Във връзка с наближаващия християнски празник Великден Българската агенция по безопасност на храните (БАБХ) организира засилени проверки на обекти за производство и търговия с храни съобщиха от контролното ведомство.\n\nИнспекциите започнаха на 21 март и ще продължат до 10 април. Освен пакетиращи центрове за яйца и хранителни складове за търговия на едро на проверки подлежат също заведения за обществено хранене, обекти за търговия на дребно, пазари и борси за традиционно предлагани храни (агнешко месо, козунаци, яйца, включително боядисани яйца, пресни зеленчуци и др.), както и на боя за яйца.\n\nПрез почивните дни ще бъдат осигурени и дежурни екипи, които ще осъществяват официалния контрол в цялата страна, уточняват от БАБХ.\n                    ", "date": "2018.03.22", "title": "До 10 април продължават великденските проверки на храните"}
{"url": "http://www.monitor.bg/a/view/43041-%D0%9F%D1%80%D0%B5%D0%B1%D0%B8%D1%85%D0%B0-20%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B2-%D0%A1%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4/", "text": "21-годишната девойка се прибирала от дискотека \n                    Двама въоръжени мъже пребиха и ограбиха момиче в „Студентски град“. 21-годишната девойка, която учела в близък университет, се прибирала от дискотека рано сутринта. Около 6 часа тя била нападната от мъжете, които я заплашили с пистолет и й казали да дава всичко ценно, което има. Студенткатас пистолета през лицето, другият започнал да я налага по главата.След като приключили с побоя, те отмъкнали всичко, което момичето имало. Отнесли и вече изпразнената й чанта, след което се качили на такси и избягали. Девойката събрала сили и сама се обадила на спешния телефон 112. На мястото веднага се озовала линейка и полицейски коли. Униформените започнали да издирват двамата нападатели, а лекарите откарали пострадалата в Университетската болница „Царица Йоана“, където било установено, че тя еПо късно в четвъртък стана ясно, че състоянието й е добро и тя е била изписана. Нараняванията й не са били сериозни, което не е наложило по-дълга хоспитализация.Вътрешният министър Валентин Радев съобщи, че се прави всичко възможно извършителите да бъдат открити, но не може да коментира нищо извън официалното съобщение на столичната полиция.Последният по-тежък случай в „Студентски град“ беше регистриран през май миналата година, когато мъж в безпомощно състояние беше открит на спирка на градския транспорт в кампуса. Тогава стана ясно, че е 30-годишният купонджия е пострадал след сбиване. Той беше настанен в реанимацията на болница „Св. Анна“ с опасност за живота. Имаше фрактури на долна и горна челюст, както и на черепа. Най-запомнящият се случай на побой след дискотека в „Студенски град“ е на Стоян Балтов. Младото момче беше пребито до смърт на 5 декември 2008-а година.Преди издаването на 18-годишните присъди Александър Данаилов и Светлозар Стоилов бяха с наложени от Софийския градски съд мерки за неотклонение „парична гаранция“ и забрана да напускат страната. Вили Георгиев бе с мярка „подписка“, а на него не е била издавана забрана за напускане на пределите на България. Мярката \"забрана за напускане на пределите на страната“ се изпълнява и контролира от МВР. В случая с Вили Георгиев обаче е нямало какво да се контролира. Момчетата все още се издирват.\n                    ", "date": "2018.03.22", "title": "Пребиха 20-годишно момиче в Студентски град (ОБНОВЕНА)"}
{"url": "http://www.monitor.bg/a/view/46715-%D0%A4%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D1%81%D0%B0-%D0%BE%D1%81%D0%BD%D0%BE%D0%B2%D0%B5%D0%BD-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F/", "text": "Следят през смартфона ви как реагирате на тях   * По текстовете, които четете, изграждат профил за политическите и социалните ви  пристрастия\n                    - Целта на Facebook, Google,  и която и да е социална мрежа е да ви държи максимално дълго във въпросния сайт и да ви облъчи с максимално количество реклами и различни продукти. Затова съветвам потребителите, когато дадено приложение ви предложи да ви създаде профил как например ще изглеждате след 30 години или пък бихте изглеждали като звезда, обикновено кара потребителите да излязат от социалната мрежа и отново да си въведат потребителското име и парола. При такъв сигнал трябва да знаете, че някой в този момент ви краде профила. Facebook няма такава практика, напротив. Те ще се постараят да ви задържат възможно най-дълго време в тяхната страница, за да разберат какво харесвате като приложение. По този начин искат да ви съставят още по-точен профил, който впоследствие да продават. Така че забравете като легитимна практика такива приложения. Също така трябва да внимавате, когато харесвате страници и инсталирате приложения. Повечето от тях искат да дадем разрешение до различна информация от профила ни. Обикновено потребителят се съгласява само и само за да продължи и не чете условията.- Добре е да се дават такива съвети, само че те са трудно осъществими. В крайна сметка Facebook е легитимно приложение за комуникация и бих казал, че да изтриете профила си, е твърде крайно. Трябва обаче да знаете следното нещо. В момента, в който сте инсталирали Facebook приложение на вашия смартфон, а не на компютъра, вие реално давате достъп до целия си живот, социалната мрежа ви анализира във всеки един момент. Дори когато не сте отворили приложението. Проверяват обажданията ви, с кои телефони работите през деня, дали вие или вашите приятели имат рожден ден. Вариантът да не се стига дотам е да използвате социалната мрежа само през компютър и да няма постоянно логване от телефона ви. Иначе всичко се рапортува на Facebook, без да ви питат искате ли или не.- Да внимаваме, е силно казано. Това влияе на нашия профил. Според това какви текстове четем и какви снимки лайкваме Facebook изгражда този профил, за който говоря, и го продава срещу пари на съответните рекламни агенции, които търсят конкретни хора.- Да, показва го. Профилът се изгражда по най-различни ключови показатели - по думите, които най-често търсите, по текстовете, които четете, изграждат профил за политическите и социалните ви пристрастия, също това кое негативно влияе на вашите настроения. Оттам насетне по списъка с приятелите, събитията, на които се записвате, че ще отидете, допълват картината за вашия характер. В крайна сметка това може да предвиди с огромна точност за кого бихте гласували на следващите избори или дали бихте харесали даден продукт или услуга. Като хора ние всъщност сме много предвидими, защото имаме постоянни навици, разглеждаме едни и същи неща. Facebook дори може да чете данни от смарт устройства - да речем смарт гривни, и всичко останало, свързано с телефона ви. Включително в момента, в който ви облъчват с т.нар. фалшиви новини, могат да следят реакцията на пулса ви и да знаят коя новина ви е повлияла положително и коя отрицателно. Това са данни, които се вземат в реално време от смартфона ви. В момента, в който сте си инсталирали Facebook, вие сте се съгласили данните ви да бъдат ползвани.- Точно така, те стават основен инструмент за манипулация по начина, по който хората реагират на тях.- Само по себе си това не е престъпление, въпреки че на някои места се опитват да криминализират фалшивите новини. Изграждането на профили по този начин може да се смята за престъпление. Имайте предвид, че покрай новия европейски регламент ще имате възможност да се откажете от това профилиране във Facebook и те повече да не разполагат с тази информация. Така че от 25 май ще можете да се възползвате от тази опция и да се откажете да ви профилират по начина, по който са го правили досега. И те нямат основание да ви откажат, в противен случай ги грози глоба от 4% от годишния оборот. Това едва ли ще им хареса.- Аз също имам деца. Така че мога да говоря от личния си опит.- Не, нямат. Контролирам телефоните им със специален софтуер. Единственото, което съм им разрешил, е да използват , защото в училището им това е прието като начин за комуникация. А и те не прекаляват. Смятам, че това е допустимо. Затова съветвам родителите да държат децата си колкото може по-далеч от Facebook, тъй като е изключителен инструмент за манипулация, включително и за създаване на възпитание на децата. Знаете за играта „Син кит“, която се разпространява основно по Facebook и ги кара да изпълняват все по-невъзможни мисии и накрая достигат до самоубийство. На този етап не съм видял социалната мрежа да се грижи по прецизен начин за подрастващите. Има една-единствена услуга, която в общи линии е изключително полезна. Тя действа на следния принцип - ако дете под 16 години е изчезнало и е докладвано за това, снимката му ще бъде изпратена до всички телефони в радиус 200 км от последното място, на което е тагнато, със зов за помощ. Така че посланието достига до много хора в рамките на секунди. Това е положителната страна.- Смятам, че да. Светът на Facebook е пълен с по-големи или по-малки лъжи. Със самозалъгвания, фалшиви профили, с начина на живот, който искаме да имаме, а не който действително водим. Категорично смятам, че социалните мрежи създадоха фалшиво усещане на хората за това как живеят. Колкото по-бързо се върнем към истината, по-добре за всички нас. Лично аз постнах във Facebook преди няколко години и нямам активност там. Спас Иванов е одитор по информационна сигурностКомпанията му осигурява информационната защита на международната олимпиада по информатика през 2009 г. в гр. Пловдив Лектор и водещ на конференцията за информационна сигурност Reality in the cloud, Катарино 2010 г., и Real security in a digital world, Велинград 2012 г., и 15-ата международна конференция по информационна сигурност и съхранение на данни \"Критичното значение на информационната сигурност и съхранението на данните за бизнеса и администрацията\", 2016 г.  \n\n\n                    ", "date": "2018.03.22", "title": "Фалшивите новини са основен инструмент за манипулация "}
{"url": "http://www.monitor.bg/a/view/11691-%D0%9A%D0%BE%D0%B4%D0%B7%D0%B8%D1%8F%D1%81-%D0%B2-%D0%A1%D0%BA%D0%BE%D0%BF%D0%B8%D0%B5-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Днес в македонската столица Скопие ще започнат ключовите преговори между министрите на външните работи на Македония и Гърция Никола Димитров и Никос Кодзияс.\nКодзияс ще кацне на \"Международното летище Скопие\", което промени името си от Александър Велики в знак на добра воля. Това ще бъде и първото пристигане със самолет на гръцки дипломат. Преди два дни властите в Атина и Скопие официално съобщиха, че са си разменили проекторешения за спора. Димитров призна, че има \"известни различия\" между двата пакета.\nИ двете страни обаче отказаха да коментират документите и да дават подробности относно тяхното съдържание. В същото време в гръцката преса бяха публикувани предложенията на Атина. В пакета фигурират следните предложения: Република Северна Македония, Република Нова Македония, Република Горна Македония, Република Вардарска Македония, Република Македония (Скопие).\nМакедонският премиер Зоран Заев заяви, че \"гръцките предложения са само инструмент, който трябва да помогнат\" на преговорите във Виена на 30-ти март. Тогава делегациите на двете страни ще проведат поредният кръг от преговори с участието на международния посредник Матю Нимиц. След срещата в Давос в края на януари между Зоран Заев и неговия гръцки колега Алексис Ципрас властите предприеха конкретни мерки в знак на добра воля. Те преименуваха летището и магистралата от Скопие за Солун, която вече се казва \"Приятелство\". В навечерието на визитата на Кодзияс в Скопие Държавния департамент излезе със специална декларация, в която се подчертаваше, че \"САЩ се надяват на бързо решение на дългогодишния спор за името\". \"Надяваме се лидерите на Македония и Гърция да постигнат взаимно приемливо решение, което е в интерес на евроатлантическата интеграция, икономическия напредък, мира и сигурността в региона\", пишеше още в документа.\n                    ", "date": "2018.03.22", "title": "Кодзияс в Скопие за преговори за името на Македония"}
{"url": "http://www.monitor.bg/a/view/30080-%D0%96%D0%B8%D0%B7%D0%B5%D0%BB-%D0%91%D1%8E%D0%BD%D0%B4%D1%85%D0%B5%D0%BD-%D0%BE%D0%BF%D0%B8%D1%81%D0%B2%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%BA%D0%BD%D0%B8%D0%B3%D0%B0/", "text": "\n                    Бразилският супермодел Жизел Бюндхен намери ново амплоа – да напише биографична книга. Четивото ще носи името „Уроци: Моят път към пълноценен живот“ и ще проследи както професионалните постижения на красавицата, така и подробности около личните й трепети, като майчинството и брака й със звездата по американски футбол Том Брейди. Сюжетът ще се завърти и около детството й, което е било споделено с пет сестри и белязано от подигравки към нея от страна на съучениците й. За вдъхновението си чаровната блондинка се похвали с пост в профила си в Инстаграм. „Обръщайки поглед назад към изминалите 37 години осъзнавам, че преживяванията ми, пътеводните ценности и научените уроци са оказали силно и трансформиращо въздействие върху мен и са допринесли да се превърна в това, което съм. Щастлива съм да споделя с вас моето житейско пътуване“, написа тя. Бюндхен намигна, че се надява чрез книгата си да вдъхнови читателите да открият собствените си възможности, същност и цели.Очаква се „Уроци: Моят път към пълноценен живот“ да излезе на пазара през октомври тази година. \n\n\n                    ", "date": "2018.03.22", "title": "Жизел Бюндхен описва живота си в книга"}
{"url": "http://www.monitor.bg/a/view/46589-%D0%95%D0%B9%D0%BC%D0%B8-%D0%9F%D0%BE%D0%BB%D1%8A%D1%80-%D0%B2%D1%8A%D0%B7%D0%BF%D1%8F%D0%B2%D0%B0-%D0%B2%D0%B8%D0%BD%D0%BE%D1%82%D0%BE/", "text": "\n                    Комедийната звезда Ейми Полър ще отдаде почит към любимата си напитка – виното, в режисьорския си дебют. Лентата ще носи името Wine Country, очаквано – ще има хумористични елементи и ще бъде излъчена по Netflix.\n\nСлед като завладяха публиката като ководещи на наградите „Златен глобус“ в три поредни години (от 2012 до 2015 г.) и се сродиха за „Сестри на макс“, и тук за доброто настроение на любителите на седмото изкуство ще се грижат Полър и Тина Фей. Сред останалите актьори, които ще се включат в каста на Wine Country, са Рейчъл Драч, Ана Гастайър, Пола Пел, Емили Спайви и др.\n\nСюжетът на комедията ще се завърти около група приятели, които пътуват до Напа, Калифорния, за да отпразнуват рожден ден. Сценарият е дело на Лиз Какоуски и Спайви, която ще видим и на екрана. Клапата на продукцията се очаква да щракне още в края на този месец, като снимките ще се проведат в Лос Анджелис и окръг Напа, смятан за един от най-големите винарски райони в света.\n                    ", "date": "2018.03.22", "title": "Ейми Полър възпява виното"}
{"url": "http://www.monitor.bg/a/view/17581-%D0%9B%D0%B5%D1%87%D0%BA%D0%BE%D0%B2-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2-%D0%BA%D1%80%D0%B8%D0%BC%D0%B8-%D0%BE%D1%82%D0%B1%D0%BE%D1%80/", "text": "Падовано и Робиньо водят нападението\n                    Вицепрезидентът на БФС Йордан Лечков попадна в изключително любопитна единайсеторка, изготвена от испанското издание \"Марка\". В нея са включени футболисти, които в даден етап от живота си са попадали под ударите на закона.Както е известно, легендарният български футболист имаше неприятности с властите, докато заемаше кметския пост в Сливен. Тогава той бе обвинен в злоупотреба със служебно поведение, а в последствие бе оправдан.В сравнение с останалите си съотборници от единайсеторката обаче Лечков е с най-малките проблеми.Вратар на сборния тим е бразилецът Бруно Фернандес, който през 2010 г. бе осъден на 22 г. затвор, защото е поръчал убийство на своята приятелка и майка на по-малкия му син.Като десен бек в състава „играе“ Серж Орие. Защитникът на ПСЖ получи двумесечна присъда, тъй като на излизане от нощен клуб през септември 2016-а нападна полицейски служител. Заради наказанието, националът на Кот д'Ивоар получи забрана да влиза в Англия и той пропусна гостуването на „Арсенал“ от Шампионската лига.В центъра на отбраната е поставен португалецът Рубен Семедо - футболист на „Виляреал“, който лежи в затвора заради предумишлено убийство. Партнира му Брено Родригес. През 2011 г., като играч на „Байерн“ (Мюнхен), той запалва къщата си и е обвинен в предумишлено нанасяне на имуществени щети. Присъдата му е 3 години и 9 месеца.Алексис Сарате е левият бек в „идеалния“ състав. През миналата есен аржентинецът изнасили приятелката на съотборника си в „Индепендиенте“ Мартин Бенитес, заради което ще лежи в затвора 6 години и половина.В сексуално посегателство над малолетна пък е обвинен бившият халф на „Манчестър Сити“ Адам Джонсън, заради което получава място в средата на терена в класацията. Освен Лечков тук се подвизава и англичанинът Джоуи Бартън, който стоя 74 дни зад решетките заради участие в нападение, а преди година отнесе и нова санкция от 18 месеца за залози на футболни мачове. В халфовата линия е поставен и футболистът на „Расинг“ Рикардо Сентурион, който наскоро бе хванат в опит да подкупи служител на реда. Аржентинецът вероятно ще получи присъда между 1 и 6 г. лишаване от свобода.За нападатели на криминалния екип са избрани звездите Микеле Падовано и Робиньо. Бившият играч на „Ювентус“ бе заловен през 2011 г. да разпространява наркотици и бе осъден на 8 години и 8 месеца затвор.Бразилецът пък наскоро бе обвинен в сексуално насилие, случило се на 22 януари 2013 г. в нощен клуб в Милано и получи 9-годишна присъда.Кримиотборът си има и треньор, като за поста бе предпочетен първият наставник на Хамес Родригес - Елкин Монкада, който бе задържан за педофилия.\n\n\n                    ", "date": "2018.03.22", "title": "Лечков попадна в кримиотбор"}
{"url": "http://www.monitor.bg/a/view/78403-%D0%91%D0%B5%D1%80%D0%B1%D0%BE-%D0%BF%D1%83%D1%81%D0%BA%D0%B0-%D1%81%D0%B2%D0%BE%D1%8F-%D0%BC%D0%B0%D1%80%D0%BA%D0%B0-%D0%B1%D0%B5%D0%BB%D1%8C%D0%BE/", "text": "\n                    Димитър Бербатов пуска собствена марка спортни артикули. Първата му серийна поръчка от шапки, тениски и бельо е произведена в шивашка фабрика в село Стоб, съобщи \"Струма\".Върху спортните артикули има лого с неговите инициали \"DB\", между които е вградена деветка - номерът, с който Бербатов играеше в „Манчестър Юнайтед“ и „Тотнъм“.Логото е по идея на Бербо. 37-годишният бивш национал е подал заявки за регистрация на две търговски марки в Патентното ведомство, които се различават само по футболна топка.\n\n\n                    ", "date": "2018.03.22", "title": "Бербо пуска своя марка бельо"}
{"url": "http://www.monitor.bg/a/view/27721-%D0%94%D0%B6%D0%B8%D0%B7%D1%8A%D1%81%D0%B0-%D1%82%D1%80%D0%B5%D0%BD%D0%B8%D1%80%D0%B0-%D0%B2-%D1%81%D0%BD%D0%B5%D0%B3%D0%B0-%D1%81-%D0%9C%D0%9C%D0%90-%D0%B1%D0%BE%D0%B5%D1%86/", "text": "\n                    Бившият национал Благой Георгиев приключи с футбола, но не и със спорта. Той си е в България и не пропуска възможност да се погрижи за физическото си състояние.Цяла нощ в страната вали сняг. Това обаче не попречи на бившия полузащитник да направи пълноценна тренировка с добрия си приятел Георги Валентинов.Двамата се потят здраво в снега под звуците на интересни балкански ритми. Това се вижда от видео, което ММА боецът пусна в Инстаграм.Двамата са добри приятели, като преди няколко дни Благой бе сред близките, които присъстваха на живо на предложението за брак, което Валентинов отправи към Златка Райкова по време на предаването \"Като две капки вода\". Тогава Джизъса не пропусна да сподели в профила си в Инстаграм снимка с бъдещите младоженци и да ги поздрави.\n\n\n                    ", "date": "2018.03.22", "title": "Джизъса тренира в снега с ММА боец"}
{"url": "http://www.monitor.bg/a/view/30254-%D0%93%D1%80%D0%B8%D1%88%D0%BE-%D1%81%D1%82%D0%B0%D0%BD%D0%B0-%D0%BB%D0%B8%D1%86%D0%B5-%D0%BD%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8-us-%D1%87%D0%B0%D1%80%D1%82%D1%8A%D1%80%D0%B8/", "text": "Серена пуска своя линия козметика след загуба от японка\n                    Малко преди да научи първия си съперник в Маями Григор Димитров стана официално рекламно лице на компанията JetSmarter, която осигурява луксозни чартърни полети в цяла Америка. Неслучайно преди няколко дни той пристигна именно на борда на един от техните самолети за участието си в надпреварата. Сега Гришо вече ще може още по-често да се възползва от услугите на JetSmarter, след като бе обявен за негов посланик.Като част от представянето му Григор поигра тенис на кортовете на хотел „Риц Карлтън“ в Кий Бискейн заедно с директорите на компанията и свои фенове, след което участва в мини-коктейл в своя чест.В първия си мач от турнира „Мастърс 1000“ в Маями утре той ще срещне германеца Максимилиан Мартерер. Поставеният под номер 3 Димитров почиваше в първия кръг, в който 22-годишният левичар Мартерер елиминира унгареца Мартон Фучович с 6:4, 6:4. Германецът е 73-и в световната ранглиста в момента, като досега не е играл с хасковлията.26-годишният Димитров, четвърти в класацията на АТР, има два осминафинала в надпреварата през 2012 и 2016 г., а през миналия сезон отпадна още след първия си мач.Вместо да става рекламно лице на чужди компании пък, Серена Уилямс реши да пусне своя собствена линия. Тя ще носи наименованието \"Aneres\" (името на Серена, изписано отзад-напред) и ще включва продукти за красота - кремове за кожа, демакиатори, парфюми, червила, сенки за очи и др. В миналото Серена отново бе регистрирала търговска марка със същото име, но тя бе предназначена за модна.На корта в Маями обаче тя претърпя загуба от японката Наоми Осака още в първия кръг. Осака спечели с 6:3, 6:2 за 77 минути и продължи серията си на осем поредни победи, след като през миналата седмица спечели надпреварата в Индиън Уелс.\"Бях много нервна при излизането на корта. Серена е любимата ми тенисистки, заради която започнах да се занимавам с тенис. За мен беше като сбъдната мечта да играя срещу нея“, сподели след мача Осака, която пласира 7 аса и общо 18 печеливши удара в двубоя. Във втория кръг Осака ще играе срещу поставената под номер 4 Елина Свитолина (Укр).Трикратната шампионка Виктория Азаренка (Блрс) стартира с успех с 6:3, 6:0 над представителката на домакините Катрин Белис в едва втория си турнир в последните осем месеца.\n\n\n                    ", "date": "2018.03.22", "title": "Гришо стана лице на луксозни US чартъри"}
{"url": "http://www.monitor.bg/a/view/76280-%D0%98%D0%B7%D0%B1%D0%B8%D1%80%D0%B0%D1%82-%D0%BD%D0%B0-%D0%A6%D0%B2%D0%B5%D1%82%D0%BD%D0%B8%D1%86%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D0%BA%D0%B0%D1%82%D0%B0/", "text": "\n                    Кралица на Световната купа по художествена гимнастика ще бъде провъзгласена пред зрителите в „Арена Армеец“ навръх Цветница (1 април). За любимката на журналистите е изработена корона с камъни „Сваровски“, каквато миналата година получи Невяна Владинова. Сега капитанката на националния отбор ще пропусне състезанието от 30 март до 1 април, заради неотшумяла още контузия в глезена. „Неви вече е в много добро състояние предвид тежката травма и тренира на сериозни обороти“, обясни президентът на федерацията Илиана Раева, която обясни, че целта пред Владинова е да е готова за следващия турнир от Световната купа в Пезаро (Ит, 13-15 април).В нейно отсъствие в София ще бъдем представени от Катрин Тасева и Боряна Калейн, които този уикенд участват на Гран при в Тие (Фр).За Световната купа в „Арена Армеец“ ще дойдат рекордните 57 гимнастички от 34 държави, а отделно се очакват и 18 ансамбъла. Те ще си разделят награден фонд от 29 500 швейцарски франка.„Световната купа ще е генерална репетиция преди шампионата на планетата в София през есента, който ще е и олимпийска квалификация при ансамблите. Първите три се класират директно за Токио 2020“, обясни Раева.Тя обърна внимание, че в петък (30 март) и събота (31 март) началният час на състезанието ще е съответно в 13 и 14 часа, а не в 10 ч., както е посочено на билетите. За международния турнир входът е свободен, а за СК – цените са от 15 до 25 лв. Срещу тях публиката ще участва в томбола със 150 награди.\n\n\n                    ", "date": "2018.03.22", "title": "Избират на Цветница кралица на гимнастиката"}
{"url": "http://www.monitor.bg/a/view/44299-%D0%93%D0%BB%D0%B0%D1%81%D1%8F%D1%82-%D0%91%D1%83%D1%84%D0%BE%D0%BD-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "„Скуадра адзура“ с жест в памет на починалия Астори\n                    Легендарният страж на „Скуадра адзура“ и любимец на привържениците в Италия Джанлуиджи Буфон ще остане неразделна част от националния отбор на страната въпреки плановете му да прекрати кариерата си в представителния тим. Нещо повече, един от най-добрите вратари в историята на футбола е гласен за изключително важен пост  в А отбора. Според Gazzetta dello Sport Буфон ще продължи работата си за „адзурите“ като президент на националния тим или тим мениджър, отговорен за работния процес в представителния отбор. Не е изключено в даден етап на развитието си Буфон да оглави и като селекционер четирикратния световен шампион. Последният двубой на легендата с фланелката на „Скуадрата“ най-вероятно ще бъде през юни, когато Италия ще се изправи срещу тима на Холандия в Торино. Утре Джиджи и неговите съотборници излизат срещу Аржентина в една от най-интересните контроли за вечерта. Двата тима се изправят един срещу друг от 21:00 часа на стадион „Етихад“ в Манчестър, а италианският национален отбор подготвя пореден жест в памет на починалия капитан на „Фиорентина“ Давиде Астори. Федерацията и съотборниците му решиха да не използват екипа с номер 13 в битките с Аржентина и Англия, като преди приятелските срещи е планирана и минута мълчание.  Всички останали номера от 1 до 27 ще бъдат на разположение за 26-имата избраници на временния селекционер Джиджи ди Биаджо. С 12 ще е Симоне Верди, а номер 14 ще носи Жоржиньо. \n\nВ останалите по-интересни контроли в петък вечер домакинът на Мондиал 2018 Русия приема Бразилия от 18:00, от 21:45 Германия играе с Испания, Холандия приема Англия, европейският шампион Португалия ще се изправи срещу Египет, а от 22:00 часа Франция е домакин на Колумбия. В събота от 19:00 часа пък Швеция ще премери сили с Чили.\n                    ", "date": "2018.03.22", "title": "Гласят Буфон за президент"}
{"url": "http://www.monitor.bg/a/view/54630-%D0%9B%D0%B5%D0%B2%D1%81%D0%BA%D0%B8-%D1%87%D0%B5%D1%81%D1%82%D0%B2%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BD%D0%B0-%D0%93%D1%83%D0%BD%D0%B4%D0%B8-%D1%81%D1%80%D0%B5%D1%89%D1%83-%D0%91%D0%BE%D1%82%D0%B5%D0%B2/", "text": "\n                    Ръководството на „Левски“ ще използва благоприятното стечение на обстоятелствата около обявената официално програма за следващите няколко кръга от първата шестица на Първа лига, за да планира част от честванията по случай 75-годишнината от рождението на Георги Аспарухов. Кулминацията по празненствата в памет на „синята“ легенда ще е на рождената му дата 4 май, когато футболната централа определи и 26-кратните шампиони да домакинстват на „Ботев“ (Пловдив).\n\nОт „Герена“ смятат да влязат във връзка и с колегите си от Пловдив, за да ги запознаят с това, което ще протече като събития в деня на двубоя. Намеренията на „сините“ са гостите да се включат в честванията при желание от тяхна страна, тъй като част от кариерата на Гунди преминава именно в „Ботев“, а по-старите привърженици на футбола под тепетата пазят отлични спомени от легендарния нападател. „Това е подарък от съдбата и трябва да отбележим деня подобаващо“, коментираха пък привържениците на „Левски“. На „Герена“ планират събития през целия месец май, свързани с Георги Аспарухов, сред които детски турнири, излизане на серия от специални артикули и книга, посветена на нападателя.\n                    ", "date": "2018.03.22", "title": "„Левски“ чества годишнина  на Гунди срещу „Ботев“"}
{"url": "http://www.monitor.bg/a/view/50790-%D0%92%D1%8A%D0%B2-%D0%92%D0%B5%D1%80%D0%B5%D1%8F-%D1%81%D0%BF%D1%80%D1%8F%D1%85%D0%B0-%D0%B1%D0%BE%D0%B9%D0%BA%D0%BE%D1%82%D0%B0/", "text": "\n                    Футболистите на „Верея“ прекратиха обявения във вторник бойкот и след два дни без тренировъчен процес подновиха занимания на „Трейс Арена“. Играчите на старозагорския отбор се появиха за обявения днес сбор в 11 часа, а сред първите, които излязоха на терена, бяха лидерите в състава Венцислав Христов и Антон Огнянов. Все още няма яснота дали задълженията към футболистите са изчистени, като те имат да получават по две заплати, голям брой премии, а също така и по няколко наема за квартири.\n\nКатаклизмите във „Верея“се случват в момент, когато старозагорският тим регистрира най-доброто си класиране в елита в своята история. Отборът влезе в първата шестица след края на редовния сезон в Първа лига, а в плейофната фаза трябва да започне с гостуване на „Лудогорец“.\n                    ", "date": "2018.03.22", "title": "Във „Верея“ спряха бойкота"}
{"url": "http://www.monitor.bg/a/view/18059-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D0%B8%D1%82%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81-%D0%BA%D0%B0%D0%BA%D0%B2%D0%B0-%D0%B5%D0%BC%D0%B1%D0%BB%D0%B5%D0%BC%D0%B0-%D0%B4%D0%B0-%D0%B8%D0%B3%D1%80%D0%B0%D0%B5/", "text": "\n                    Ръководството на ЦСКА-София се допитва до своите привърженици за това с каква емблема да играе отборът на 5 май срещу „Лудогорец“, когато „червените“ планират да отпразнуват 70-годишен юбилей. На официалния сайт на клуба се появи материал, с който шефовете на тима от „Армията“ уведомяват феновете, че във въпросния мач на Националния стадион „Васил Левски“ отборът ще излезе със специално изработен екип, който ще бъде направен по модел на първия в историята на отбора.\n\n„През 1948 година тимът ни играе без емблема на гърдите си, но за юбилея искаме на екипа да грее емблема, която да изберем заедно“, заявяват от ЦСКА-София, като предоставят на вниманието на привържениците всички емблеми, с които отборът е играл през годините. Тази от тях, която събере най-много гласове в анкетата на клуба, ще бъде поставена върху юбилейния екип. С него ЦСКА-София ще изиграе само един мач - този срещу „Лудогорец“ на 5 май. Гласуването се провежда на официалния сайт на клуба и ще продължи до 23,59 часа на 25 март (неделя).  \n                    ", "date": "2018.03.22", "title": "ЦСКА-София пита феновете  с каква емблема да играе"}
{"url": "http://www.monitor.bg/a/view/46661-%D0%91%D0%BE%D1%81%D0%BD%D0%B0-%D0%B2-%D1%88%D0%BE%D0%BA-%D0%BE%D1%82-%D1%81%D0%BD%D0%B5%D0%B6%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Националите загубиха Гълъбинов, „Рома“ вади Един Джеко от мача\n                    Лошите атмосферни условия и обилни снеговалежи в България стреснаха сериозно щаба на Босна и Херцеговина в часовете преди приятелската среща с националния ни отбор утре вечер от 19:00 часа на „Лудогорец Арена“. Гостите са силно притеснени от условията, които мокрият терен ще предостави и евентуалните контузии, които могат да последват при по-тежки сблъсъци. Днес през целия ден работници ринаха сняг на стадиона, за да осигурят нормални условия за футболистите на Босна, но селекционерът Роберт Просинечки отказа да изведе играчите си на официалната тренировка, за да не рискува здравето им. Босненците дотолкова се стреснаха от снеговалежите, че от местната федерация призоваха феновете си да се въздържат от пътуване до България заради тежките зимни условия. Иначе в щаба на Босна се опасяват и от синоптичната прогноза по време на самия мач, когато се очакват отрицателни температури и непрестанен снеговалеж. Лошото време принуди и БФС да предприеме мерки, като родната централа обяви, че отворени за срещата ще останат само сектор „В“ и сектор „Моци“ на „Лудогорец Арена“.В щаба на националния ни отбор има един-единствен проблем, свързан с Андрей Гълъбинов, който отпадна от лагера на България и за двете контроли с Босна и Херцеговина и Казахстан. Нападателят получи мускулна травма по време на лагера в Разград и бе освободен от щаба на Петър Хубчев.Гостите нямат проблеми с контузии, като се очаква Роберт Просинечки да излезе с най-доброто, което разполага. Единственият отсъстващ сред титулярите вероятно ще е звездата на „Рома“ Един Джеко, след като римският клуб отправи официална молба играчът да не бъде рискуван в предстоящите две контроли на „драконите“ с България и Сенегал. От „Рома“ изтъкнали като причина за настояването си тежкият завършек на сезона пред тях, както и двете четвъртфинални битки с „Барселона“ в Шампионската лига. Италианците са притеснени най вече от тежката обстановка в България и опасността футболистът да получи травма. Босненците със сигурност ще се съобразят с „Рома“, но все пак се очаква Джеко да се появи за няколко минути в контролата. \"Със сигурност ни чака тежък мач, който е важен за нас и заради отбора, и заради новия треньор\", заяви самият играч преди двубоя.България и Босна се изправят утре от 19:00 часа на стадион „Лудогорец Арена“ в Разград, а три дни по-късно играем с Казахстан на стадион „Панчо Арена“ в Унгария.\n\n\n                    ", "date": "2018.03.22", "title": "Босна в шок от снежна България"}
{"url": "http://www.monitor.bg/a/view/89574-%D0%94%D0%B0%D1%80%D1%8F%D0%B2%D0%B0%D1%82-%D0%BA%D1%80%D1%8A%D0%B2-%D0%B7%D0%B0-%D0%BC%D0%BE%D0%B4%D0%B5%D0%BB%D0%B0-%D0%9A%D1%80%D0%B8%D1%81%D1%82%D0%B8%D0%BD-%D0%98%D0%BB%D0%B8%D0%B5%D0%B2%D0%B0/", "text": "\n                    Моделът Кристин Илиева, която пострада при катастрофата с Дивна преди малко повече от седмица, вече се възстановява. Красавицата е излязла от медикаментозна кома, а към момента се готвят няколко операции на краката й, които бяха пострадали най-тежко при удара. Това е и причината семейството на Илиева да призове приятели и фенове да дарят кръв преди хирургическите интервенции. „Скъпи приятели и познати, хора с добри сърца. На Криси й предстоят операции за възстановяване на крачето и по тази причина се обръщам към всички вас с молба да дарите кръв в нейна полза. Без значение от кръвната група. Кристин Цветозарова Илиева, за операции болница ВМА - Реанимация. След даряването ви издават документ, който е необходимо да бъде предствен в болницата. За да не ви затруднявам излишно, снимайте или сканирайте бележката и я изпратете на личната ми поща shamy@abv.bg. Знам и вярвам че Криси, както и семейството ни, има много приятели и хора които ни обичат, така че смирено ви моля за помощ! Бог да е с всички нас. Благодаря ви! За тези които са от София, моля кръводаряването да става във ВМА по възможност\", написа майката на момичето в социалните мрежи.Припомняме, че Кристин пострада при катастрофа край с. Българене, Плевен, след като пътува заедно с Дивна по пътя Русе-София. Изпълнителката на „Хипноза“ управлявала автомобила, а до инцидента се стигнало, след като тя загубила контрол и се ударила в мантинелата. Самата певица се размина без наранявания.\n                    ", "date": "2018.03.22", "title": "Даряват кръв за модела Кристин Илиева"}
{"url": "http://www.monitor.bg/a/view/10967-%D0%97%D0%BB%D0%B0%D1%82%D0%BA%D0%B0-%D0%A0%D0%B0%D0%B9%D0%BA%D0%BE%D0%B2%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B1%D0%B5%D0%B1%D0%B5/", "text": "\n                    \nДа купува бебешка количка и памперси – на това се надява Златка Райкова и то скоро след предстоящата й сватба. Плеймейтката от много време иска да гушне пеленаче и след като с любимият й - ММА боецът Георги Валентинов, си кажат заветното „да“, двамата ще работят за наследник. „Отдавна съм готова да стана майка. Смятам, че на моята възраст е нормално да имам подобни желания. Но сега с Георги сме много ангажирани. Набрали сме енерция и искаме да използваме този момент. Но, разбира се, ще дойде времето, когато ще станем родители.“, изповяда се пред списание LOVE style тя.\n\nПрипомняме, че Златка получи годежен пръстен преди дни, докато се разхождаше в обувките на Мадона в „Като две капки вода“. Минути след като разгърна вокалния си потенциал с изпълнение на Like A Virgin, на сцената с букет се качи Валентинов. Мъжът, който е 7-години по-млад от Златка, падна на едно коляно в ефир, а тя не се забави да го зарадва с положителен отговор. Специално за събитието се появи баща й, чийто настоящ адрес е в Испания. По думи на Райкова, майка й пък гледала от Ирландия. Искрата между красавицата, преквалифицирала се от модел в дизайнер, и спортистът пламна през 2013 година.\n\n \n \n\n\n                    ", "date": "2018.03.22", "title": "Златка Райкова е готова за бебе"}
{"url": "http://www.monitor.bg/a/view/70730-3000-%D0%B8%D0%B3%D1%80%D0%B0%D1%85%D0%B0-%D1%85%D0%BE%D1%80%D0%BE-%D1%81-%D0%9F%D0%BE%D0%BB%D0%B8-%D0%9F%D0%B0%D1%81%D0%BA%D0%BE%D0%B2%D0%B0-%D0%B2-%D0%9D%D0%94%D0%9A/", "text": "\n                    Фолклорната певица Поли Паскова зарадва над 3000 свои почитатели с патриотичната си китка от песни в рамките на големия си концерт „Аз съм, Българийо, твоя дъщеря“. Изпълнителката на „Богатство“ даде тон за песен в зала 1 на НДК в сряда вечерта, а феновете я дариха с многобройни букети с цветя. Сред специалните гости на събитието бе и посланикът на Кралство Мароко у нас - нейно превъзходителство г-жа Закия Ел Мидауи, която отправи покана на Паскова да се запее и по време на Световната купа по футбол 2026 в африканската страна. „Моята страна, която неотдавна подаде кандидатурата си за домакин на световната купа по футбол през 2026 г., би искала да види изпълненията на Поли Паскова на своя земя, като част от добрите отношения между нашите две приятелски страни. Скъпа Поли, благодаря още веднъж за поканата! Да живее България, да живее Мароко!\", каза Ел Мидауи от сцената на зала 1.Тричасовият спектакъл започна с духовно послание, оставено от предците ни и преведено от интердисциплинарния Екип 2 \"Руните говорят\", на който певицата е активен член. В първата част на концерта Поли представи песни от всички области на България с танците на ансамбъл „Чинари“. Втората „порция“ от шоуто бе кафанска - с музикантите от оркестър Уникат и гостуващи инструменталисти от Македония. На сцената се качи и сръбската легенда Аце Илич. Паскова завърши концерта си с някои от най-запомнящите се песни от репертоара си, а публиката изви невиждани хора между редиците на залата. Сред гост-изпълнителите на спектакъла бяха още Николай Славеев, Здравко Мандаджиев и Росица Пейчева.\n                    ", "date": "2018.03.22", "title": "3000 играха хоро с Поли Паскова в НДК"}
{"url": "http://www.monitor.bg/a/view/38691-%D0%92%D0%BE%D0%BA%D0%B0%D0%BB%D1%8A%D1%82-%D0%BD%D0%B0-hot-chocolate-%D0%B7%D0%B0%D1%81%D0%BD%D0%B5-%D0%BD%D0%BE%D0%B2%D0%BE-%D0%B2%D0%B8%D0%B4%D0%B5%D0%BE-%D0%BD%D0%B0-you-sexy-thing-%D1%83-%D0%BD%D0%B0%D1%81/", "text": "Грег Банис избра да работи с родния режисьор Стефан Балкански\n                    Грег Банис - легендарния фънки вокал на култовата през 70-те банда Hot Chocolate, дойде за пореден път в любимата си България. Поводът този път са снимките на ново видео към супер хита „You Sexy Thing”, които се състояха преди ден. Инициативата за нова версия на емблематичното парче е на българската диджейка Джейн Моник, която го включи в проекта си „Кавър“. С него тя „реставрира“ български и световни хитове от 70-те, 80-те и 90-те.\n\nБанис се влюбил в модерното бийт-звучене на преработката и веднага предложил да направят нов клип. Така зад камерата застава режисьорът Стефан Балкански, а видеото ще бъде издадено през април от немския лейбъл DMN Records, с който родната диджейка работи супер успешно. Към снимките на клипа се присъединяват още родните красавици – моделът Милка Георгиева и певицата Мартина Иванова, която е дъщеря на Джина от „Трамвай 5“. Кадрите проследяват записа на „You Sexy Thing” в студиото, след което шумна компания се отправя към следващата парти дестинация в луксозната обстановка на голяма лимузина.\n\nУспешният финал на снимачния ден Грег Банис и българските му колеги отпразнували в столичен клуб, в компанията на още родни звезди като Теди Кацарова и Ива Екимова. Певецът изненадал с няколко изпълнения на живо, а на сцената се качила и Мартина Иванова, която изпълнила „Истина“ на Милена Славова, ремиксирана от самата Джейн Моник.\n\nПроектът „кавър“ на родната покорителка на винила до момента включва преработка на култовото парче „Sweet Dream“ с вокала на La Bouche Лейн Макрей. Веднага след като излиза, отново през немския лейбъл DMN, песента оглавява шест поредни седмици престижната класация Eurodance Hitlist Top 50. Моник направи и английска версия на песента на Тони „Както преди“, която достигна десето място в British Dance Chart Top 50.\n                    ", "date": "2018.03.22", "title": "Вокалът на Hot Chocolate засне ново видео на You Sexy Thing у нас"}
{"url": "http://www.monitor.bg/a/view/63883-%D0%9C%D0%B8%D1%80%D0%BE-%D0%B7%D0%B0%D1%81%D1%82%D0%B0%D0%BD%D0%B0-%D0%B7%D0%B0%D0%B4-%D0%BA%D0%B0%D0%BC%D0%B5%D1%80%D0%B0/", "text": "\n                    Певецът Миро пое по нов творчески път и застана зад камера, за да режисира най-новото си видео към песента „Лошо скроен“. Парчето направи своята премиера преди ден и за по-малко от 24 часа събра десетки суперлативи. „Когато един артист е изтъкан от таланти, той постига шеметни резултати на всички нива в изкуството. Никой не се съмнява в гениалността на Миро като певец, музикант, текстописец и пр., сега дойде времето да покаже какво може и като режисьор. Адмирации!“, „От музиката, през текста, до самия клип всичко е повече от страхотно! Когато нещо се прави с много любов и мисъл си личи!“, са само част от коментарите под песента, която за няколко часа събреа 15 000 гледания в YouTube.\n\nКлипът е решен основно в черно и бяла, а Миро е сред тълпа от танцьори в черни трика. Картината градира от тъмнина към светлина, а акцентите са поставени от движенията на трупата. Миро също танцува доста разчупено в „Лошо скроен“ и демонстрира топ форма. Песента звучи като лична изповед, в която певецът признава \"Никой на никой нищо не дължи... Мога с тебе, а мога и без тебе\", „Няма да съм винаги млад“.\n\nТова е дебют за Миро в обувките на режисьор, въпреки че той е доказал, че може да се справи чудесно на няколко фронта – певец, композитор, текстописец.\n                    ", "date": "2018.03.22", "title": "Миро застана зад камера"}
{"url": "http://www.monitor.bg/a/view/24735-%D0%92%D0%B5%D1%81%D0%B8-%D0%91%D0%BE%D0%BD%D0%B5%D0%B2%D0%B0-%D0%B8-%D0%A1%D0%B2%D0%B5%D1%82%D0%BB%D0%B8%D0%BD-%D0%9A%D1%8A%D1%81%D0%BB%D0%B5%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%A1%D1%83%D0%BF%D0%B5%D1%80%D0%BC%D0%BE%D0%B4%D0%B5%D0%BB/", "text": "\n                    \n                                        \nСпециална песен за Седмицата на модата в София записаха Веси Бонева и Светлин Къслев. Парчето носи името „Супермодел“, а клипът ще бъде заснет в рамките на събитието, което ще се проведе от 27 до 30 март в столичния хотел „Маринела“. Кадрите от видеото ще обхванат ревютата, моделите и присъстващите. Чаровната брюнетка и Къслев, който често крои музика и аранжимент към творчестото й, ще дадат тон за песен на първата вечер като гост-изпълнители. Тогава дизайнерката Жени Живкова ще открие Седмицата на модата с пролетно-лятната си колекция, последвана от марките Biliana Yotovska Label, IMANE, Djofra Fashion, Kwiat и други. Втората вечер е посветена на Haute Couture линии на родни дизайнери, като сред хедлайнерите са Стоян Радичев и Христо Чучев, който ще зададе актуалните тенденции в булчинските рокли. На 29 март акцент ще са шедьоврите от игла и конец на гост-дизйнери и световни марки, сред които Roccobarocco, Cesare Paciotti, Narcos, Nina Naustdal и други. Седмицата на модата ще бъде закрита с мултимедийно коафьорско шоу на Christiam of Roma и ексклузивни ревюта на Есил Дюран, Евгения Борисова и на бутика Sofia Sposa Milano.\n\nСпециално за събитието у нас ще пристигнат световноизвестните блогърки Алина и Диана. Динамичното дуо, познато още като Fabulous Мuses, ще наблюдава ревютата от една ръка разстояние. Те не пропускат най-големите форуми в Милано, Ню Йорк и Париж, а в България пристигат по специална покана на Code Fashion. За блогърките с румънски корен, които наричат себе си ,,невероятните музи“, водещи списания като Vogue, Glamour, Cosmopolitan и Elle посвещават цели страници.\n\n \n \n                    \n                                    ", "date": "2018.03.22", "title": "Веси Бонева и Светлин Къслев представят „Супермодел“"}
{"url": "http://www.monitor.bg/a/view/28721-%D0%9A%D0%B8%D1%80%D0%BA%D0%BE%D1%80%D0%BE%D0%B2-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%B8%D1%81%D0%BA-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "\n                    Филип Кирокоров няма да бъде съден за плагиатство, след като Московският Савеловски съд отхвърли иска на писателя и музикант Жилбер Синуе. Французинът обвиняваше руската звезда, че е използвал незаконно негова композиция, изпълнявана от легендарната Далида. Искът беше за 15 милиона рубли, които да бъдат изплатени за песента \"Helwa ya Baladi\", изпята от италианската легенда за пръв път през 1979 г . Киркоров изпълнява парчето на руски, а неговият вариант се казва \"Шелковая нить\" и е включено в три от албумите му.\n\nРуската звезда, както и компанията, която разпространява дисковете му, не са съгласни с обвиненията и твърдят, че са съвестни купувачи, които са платили всички разноски за използването на композицията. Руското общество за управление на авторски права, което беше трета страна по казуса, е категорично, че оригиналната песен и по-късно преработената за Кирокоров са две различни композиции и Синуе няма право да има претенции\n                    ", "date": "2018.03.22", "title": "Киркоров се размина с иск за плагиатство"}
{"url": "http://www.monitor.bg/a/view/862-%D0%A8%D0%B0%D1%8F-%D0%9B%D0%B0%D0%B1%D1%8A%D1%84-%D0%B8%D0%B3%D1%80%D0%B0%D0%B5-%D0%B1%D0%B0%D1%89%D0%B0-%D1%81%D0%B8-%D0%B2-%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%87%D0%B5%D0%BD-%D1%84%D0%B8%D0%BB%D0%BC/", "text": "\n                    Да бъде строг и не особено справедлив към себе си на младини е новата задача на Шая Лабъф. Не говорим за машина на времето, а за това, че актьорът ще влезе в кожата на баща си за предстояща биографична лента. Работното заглавие на филма е Нoney Boy, както е прякорът на звездата от „Трансформърс“ от детството. Сюжетът ще се върти около историята на малкия Лабъф, който дълго време се опитва да затопли отношенията с родителя си Джефри. Бащата обаче е престъпник и алкохолик, което възпрепятства процеса на сближаване допълнително. В ролята на самия Шая пък ще влезе колегата му Лукас Хеджис (“Три билборда извън града”). На режисьорския стол сяда Алма Харел, прочута с добрата си работа по филми, вдъхновени от реални събития, като „11/8/16“. Все още не е ясно кога Нoney Boy ще излезе на голям екран.\n\n\n                    ", "date": "2018.03.22", "title": "Шая Лабъф играе баща си в биографичен филм"}
{"url": "http://www.monitor.bg/a/view/66045-%D0%91%D0%B5%D0%BD%D0%B5%D0%B4%D0%B8%D0%BA%D1%82-%D0%9A%D1%8A%D0%BC%D0%B1%D1%8A%D1%80%D0%B1%D0%B0%D1%87-%D0%BF%D1%80%D0%BE%D0%B4%D0%B0%D0%B2%D0%B0-%D0%A5%D0%B0%D0%BC%D0%BB%D0%B5%D1%82/", "text": "Пиесата на лондонския театър Барбикан е привлякла над 800 хиляди зрители в киносалоните \n                    Бенедикт Къмбърбач е сред малцината актьори, чието магнетично присъствие на екрана светкавично ни кара да му простим грешки във филмографията като участието му в плоскосюжетната поредица за супергерои на Marvel. „Доктор Стрейндж“ наистина се откроява като едно от добрите попадения във „вселената“ на продуцентския гигант, но въпреки това талантът на звездата от „Шерлок“ и „Игра на кодове“ остава на заден план на фона на крещящите спецефекти в заглавието.\n\nДнес чистокръвните киномани имат повод за наздравица – Къмбърбач се завръща в родния афиш този път обаче – с\n\n \n\nекранизирана театрална постановка\n\n \n\nСъберете актьор от неговия ранг и една от най-популярните трагедии на Шекспир - „Хамлет“, и резултатът със сигурност ще се материализира в дълги опашки за билети.\n\nМакар пиесата на лондонския театър Барбикан, режисирана от Линдзи Търнър, да не е сред любимите на критиците на запад, тя се разписва в историята като най-бързо разпродаващата се продукция, като е играна пред препълнена зала цели 12 поредни седмици.\n\nСлед като стартира излъчването й по киносалоните в световен мащаб през 2015 г., „Хамлет“ е гледана от над 800 хиляди зрители, а разковничето за успеха на продукцията е не друг, освен Бенедикт Къмбърбач.\n\nУ нас ще можем го видим в ролята на един от легендарните образи на Шекспир още в началото на следващия месец.\n\n \n\n„Хамлет“ ще бъде излъчен на 4 и 25 април\n\n \n\nв столичните салони на Cinema City. Прожекцията е част от програмата NT Live на Британския национален театър за представяне на хитови театрални продукции от Обединеното кралство в кина по целия свят. А в случай, че сте прекарали живота си в пълна изолация, ето и сюжетът в едно изречение - принуден да отмъсти за смъртта на баща си, но парализиран от тежестта на тази задача, Хамлет се изправя срещу невъзможността на съдбата си, застрашавайки както собствения си разсъдък, така и сигурността на държавата.\n                    ", "date": "2018.03.22", "title": "Бенедикт Къмбърбач продава „Хамлет“"}
{"url": "http://www.monitor.bg/a/view/82797-%D0%92%D0%B0%D0%B4%D1%8F%D1%82-6-%D0%BC%D0%B5%D1%82%D1%80%D0%BE%D0%B2%D0%B0-%D0%BA%D1%83%D0%BA%D0%BB%D0%B0-%D0%BD%D0%B0-%D1%81%D1%86%D0%B5%D0%BD%D0%B0-%D0%BE%D1%82-%D0%A2%D1%83%D1%80%D0%B0%D0%BD%D0%B4%D0%BE%D1%82/", "text": "   Интернационален състав  готви последната опера на Пучини под липите      \n                    6-метрова кукла  на Императора от последната опера на Пучини „Турандот“ ще видят  на старозагорска сцена меломаните, които очакват премиерното представление  на 29 март с нетърпение. За пръв път в България усилията си за създаването на спектакъла са обединили оперни и куклени артисти под палката на двамата режисьори – директори Огнян Драганов и Дарин Петков. В няколко ателиета, пръснати из цялата страна се  приговят 21 кукли, като едната – тази на тримата министри Пинг, Панг и Понг ще ангажира 8 души , които ще управляват трите глави и двете ръце на чудовището от приказното либрето на Карло Гоци.В образа на Турандот ще се вживее сръбската дива Драгана Радакович, която само преди седмица изпълняваше ролята на Аида от едноименния спектакъл, поставен  на сцена сред пирамидите в Гиза по повод 150-та годишнина от първата постановка на култовата опера. Близо 220, от които 13 куклени актьори  души ще излязат на сцената в най-старата извънстолична опера в Града на липите, като за хористите са подготвени 70 атрактивни маски. Италианецът Дарио ди Виетри ще изпълнява ариите на Калаф, а на някогашния китарист и беквокал от рокгрупите „Тротил“ и „Кокаин“ Юлиян Константинов ще влезе в „кожата“ на Тимур. Зад диригентският пулт ще бъде маестро Владимир Бошнаков, хореографията и танците са дело на тайландката Хзе Фун-чен, а сценографията и костюмите са по проекти на румънеца Каталин Йонеску- Арборе.В аванс Огнян Драганов даде да се разбере, че няма да следва плътно класическото либрето, а ще „самоубие“ на финалната права капризната Турандот.Заради вече разпродадените „на зелено“ билети за премиерата е предвидена и втора – на 12 април, когато  сръбската дива ще отстъпи място на  познатата от „Мадам Бътерфлай“ старозагорското сопрано  Таня Иванова.\n                    ", "date": "2018.03.22", "title": "Вадят 6 – метрова кукла на сцена от „Турандот“  "}
{"url": "http://www.monitor.bg/a/view/3552-%D0%9A%D0%BD%D0%B8%D0%B3%D0%B0-%D0%BD%D0%B0-%D0%B5%D0%BA%D1%81-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%BD%D0%B0-%D0%97%D0%BB%D0%B0%D1%82%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8-30-%D0%B3%D0%BE%D0%B4%D0%B8%D0%BD%D0%B8/", "text": "\n                    Книга на бившия разузнавач и екс шеф на общинската дирекция „Обществен ред и сигурност“ Павлин Павлов разказва за атентата на Златни пясъци преди повече от 30 години. „Не дърпай втори път дявола за опашката“, предупреждава авторът, развивайки сюжета на своя разказ върху терористичния акт на 7 юли, 1987 г. пред хотел „Интернационал“, пресъздавайки творчески събитията от онова време. Новият роман на Павлин Павлов не е просто поредният документален разказ за събитията, предшествали промените у нас. Той е уникална симбиоза от реални спомени, предадени с репортажна точност, безкомпромисен анализ на работата на службите и много, ама много информация за събитията по часове и минути, поднесена с жив език и впечатляваща образност, която не просто те „вкарва в екшъна“, но и отваря очите ти за детайлите на настоящето. Детайли, които, недай Боже, отново да ни изкушат да дръпнем дявола за опашката... „Живеем в такова време, в което сме принудени да реагираме на всевъзможни заплахи и затова е предупреждението, да се внимава и да не се дърпа втори път дявола за опашката. Всичко опира до това специализираните органи да имат оперативна свобода и да са достатъчно добре подготвени, за да успяват в борбата срещу тероризма. Tемата не е избрана произволно, казва авторът, защото терористичният акт е аналогичен на случващите се в момента в Европа. Участниците са самоинициативни терористи, произлизащи от нормални семейства и радикализирали се впоследствие, заради обстоятелства от обкръжаващата ги среда. В случая са трима души, като единият е дори партиен член по онова време и споделя, че бил изключително огорчен от смяната на турското му име. Посланието е, че трябва да се внимава с обстоятелствата и със събитията, при които ние даваме възможност на такива хора да осъществят своите, дотогава неподозирани, радикални действия. Показал съм как професионално може да се реагира на такъв акт. За чест на варненската служба тогава, това е единственият случай, когато терористичният акт от първия момент е бил предмет на оперативно въздействие и се стига до края, когато пострадалите са само терористите, а двете деца-заложници са живи“, обясни при представянето на книгат си Павлов. Всичко става на 8 юли 1987 г, когато д-р Никола Николов (48 г.), синът му Орлин (21 г.) и Невен Асенов (24 г.), качват в Добрич в синята си „Лада” Дарин Христов (12 г.) и Николай Петков (15 г.). Насочват се към „Златни пясъци”, където хвърлят три гранати. Поставят искания да достигнат до Турция, като заплашват, че ще убият децата. След повече от денонощие преговори и пътуване, развръзката настъпва край бургаското село Изгрев. Там пътят им е пресечен от милицията, а похитителите взривяват три гранати в колата. Децата оживяват, а двама от терористите са мъртви. Единственият оцелял е Орлин, който след това е осъден на смърт. Павлов определя книгата като художествено-документален разказ, който изкарва на светло труда на участниците в операцията по спасяването на децата. Единственият човек, с който тогава терористите преговарят в продължение на 36 часа, е бил полковникът от запаса Сава Денев. 45-годишният мъж успял да спечели вниманието на похитителите до такава степен, че те отказват да разговарят с друг, освен с него. Отхвърлят дори собствените си роднини и близки, както и турския консул. Днес 76-годишният полковник помни много от детайлите по случая, след който колегите му казват, че му е побеляла главата. Разказва и за най-трудния момент, когато край село Изгрев, на път за Малко Търново взривяват гранатите. Орлин и двете деца, които бил отзад, оцеляват. Едното от момченцата скача през прозореца още преди първия взрив, а терористът и другото дете са изхвърлени от взривната вълна. Днес спасените деца са вече възрастни мъже и живеят в Добричко. По-малкият Дарин претърпява операция на единия крак, в резултат на което той е скъсен с 5 см. По-големият Николай получава психически травми и се налага да се лекува. Родителите им получават пенсии за децата, които след 1989 година са спрени. След приключването на случая става ясно, че за да се стигне до терористичния акт, оцелелият Орлин е набавил гранатите от поделението в Болярово, където служил. Никой не е забелязал липсите или пък странните действия на войника, който изнесъл цял сандък с боеприпаси, но след това се притеснил, че някой може да го е видяли и ги върнал при началника си. Обяснил, че решил да провери как се пазят складовете. Командирът не се впечатлил от случилото се и просто наредил да върне всичко на място. Оказва се, че по онова време е имало почти пълно затъмнение за атентата пред хотел „Интернационал“, като в кратко съобщение на БТА се споменава бегло за терористичния акт. Много варненци също остават в пълно неведение за станалото на пъпа на Златните и научават по разкрасените разкази на зяпачите, които са се озовали там по онова време. Освен разказите на участниците в спасителната операция, книгата на Павлин Павлов съдържа множество документи и снимки. „Не дърпай втори път дявола за опашката” е вече на книжния пазар.\n                    ", "date": "2018.03.22", "title": "Книга на екс разузнавач разказва за атентата на Златните преди 30 години"}
{"url": "http://www.monitor.bg/a/view/73420-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D1%81%D0%B5-%D1%80%D0%B0%D0%B7%D0%BA%D0%B0%D1%8F-%D0%9D%D0%B5-%D0%B2%D0%B8-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0%D0%BC%D0%B5/", "text": "\n                    Основателят на „Фейсбук“ Марк Зукърбърг наруши мълчанието около злоупотребата с лични данни на потребители на социалната мрежа от компанията „Кеймбридж Аналитика“ (Cambridge Analytica) в сряда и призна, че ръководството на социалната мрежа е допуснало “грешки“, които трябва да поправи, предава АФП.\n„Имаме отговорност да защитаваме личните ви данни и ако не можем да го правим, значи не ви заслужаваме“, заяви Зукърбърг в първия си публичен коментар, откакто избухна скандалът.\n„Работих, за да разбера точно какво се е случило и как да направя така, че това да не се повтаря“, продължи той, като добави още, че „най-важните мерки, за да предотвратим не се повтори това днес, ние предприехме преди години“\nВ заключение собственикът на „Фейсбук“ заяви: „Но ние също направихме грешки и има още какво да се направи и то ще бъде направено“.\nОснователят на социалната мрежа \"Фейсбук\" Марк Зукърбърг наруши мълчанието си във връзка със скандала с използването на личните данни на над 50 млн. потребители от компанията Cambridge Analytica, като пое отговорността: „Направихме грешки и трябва да действаме по-добре\".\n„Фейсбук“ направи грешки и има още какво да прави, за да подобри услугата си, каза той, коментирайки скандала. Зукърбърг пое отговорността за това, което се случва с „Фейсбук“ и обеща на потребителите на мрежата да направи така, че те да могат по-добре да контролират как се използват личните им данни.Кембридж Аналитика\" е основана през 2013 г., но е свързана с \"Ес Джи Ел Груп\" - утвърдена британска компания, работеща от 1993 г. Според страницата на \"Ес Джи Ел\" в интернет тя е \"провеждала програми за промяна в поведението в над 60 страни\", представяйки себе си като услуга за предоставяне на данни, анализи и стратегии \"на правителства и военни структури по целия свят\".\n\"Ес Джи Ел\" създала преди пет години \"Кембридж Аналитика\", за да участва в американската политика; съсобственик на компанията е Робърт Мърсър, американски мениджър на хедж фонд и милиардер.\nНа страницата на компанията в интернет обаче е посочено, че освен в Америка и Великобритания тя има представителства в Малайзия и Бразилия, а дейността й далеч надхвърля границите на САЩ.\nПредполагаемата роля на \"Кембридж Аналитика\" в миналогодишните избори в Кения, които бяха съпътствани от обстановка на хаос, вече е подложена на внимателно проучване. Миналата година компанията отказа да потвърди пред кенийски репортери каква роля играе там, а на нейната страница е посочена единствено дейността й за анализи на данни и проучвания по време на изборния цикъл през 2013 г. На записаните със скрита камера кадри на \"Ченъл фор\" Марк Търнбул, административният директор на \"Кембридж Аналитика политикъл глоубъл\", обаче заявява, че компанията е \"ръководила\" предизборните кампании на кенийския президент Ухуру Кениата през 2013 и 2017 г.\nКениата спечели изборите през август миналата година, резултатите от които бяха оспорвани от опозицията и впоследствие обявени за недействителни от кенийския Върховен съд. През октомври Кениата спечели повторените избори, след като неговият опонент Рейла Одинга отказа да участва. Както и в предишни години, около изборите имаше протести и насилие. Най-малко 92 кенийци загинаха.\nМиналогодишните избори ще бъдат запомнени по-специално с използването на реклами за политически атаки в социалните мрежи, които се оформиха като влиятелна нова медия в Кения. \"Прайвъси интернешънъл\", регистрирана в Лондон благотворителна организация, констатира, че за създаването на тези кампании в интернет в полза на Кениата е спомогнала американска компания от дигиталната сфера на име \"Харис Медия\". Подобно на \"Кембридж Аналитика\", базираната в Тексас \"Харис Медия\" е работила за кампанията на Тръмп през 2016 г., както и в Европа за крайнодесни организации като \"Алтернатива за Германия\".\nНякои от лидерите на кенийската опозиция искат участието на \"Кембридж Аналитика\" в кенийската политика да бъде разследвано, като по всяка вероятност и други страни ще проверят нейната роля в техни избори. Малайзийският премиер Наджиб Разак отрече твърденията, че правителството му е работило с \"Кембридж Аналитика\", и обвини сина на неговия противник Махатхир Мохамад, че е използвал нейните услуги. Австралийските политически партии също отрекоха да са използвали услугите на компанията, макар че бивш министър, в чийто ресор е попадала киберсигурността, заяви пред телевизия Ес Би Ес, че се е срещнал с Никс и други представители на \"Кембридж Аналитика\" на \"частна вечеря\".\nВ Индия отново се прави обстоен преглед на дейността на Ес Джи Ел по време на изборите за законодателно събрание на щата Бихар през 2010 г. В петък вестник \"Хиндустан таймс\" също така съобщи, че преди националните избори догодина \"Кембридж Аналитика\" и индийският й партньор провеждат разговори както с управляващата партия \"Бхаратия джаната\", така и с опозиционната политическа сила Индийски национален конгрес.\nПълният обхват на тази дейност е неизвестен. На излъчените от \"Ченъл фор\" кадри Търнбул заявява, че \"Кембридж Аналитика\" е използвала \"различна организация, за да ръководи много успешен проект в една източноевропейска страна\", добавяйки, че тя \"се е появила, свършила си е работата, изчезнала е и произвела настина добър материал\". Въпросната държава не беше назована.\nВ края на миналата седмица Никс оспори репортажа на \"Ченъл фор\", като заяви, че заснетите му изказвания за подкупи и други подмолни прийоми са \"измислени хипотетични сценарии\", имащи за цел чрез тях да се установи какво представлява потенциалният клиент.\nДейността на компанията обаче сега неизбежно ще попадне под по-внимателно наблюдение по света - а за компании като Фейсбук, които са помогнали на \"Кембридж Аналитика\" да си набави купища данни за избиратели по целия свят, също може да има последствия. \n\n\n                    ", "date": "2018.03.22", "title": "Зукърбърг се разкая: Не ви заслужаваме"}
{"url": "http://www.monitor.bg/a/view/18858-%D0%A1%D0%B0%D1%80%D0%BA%D0%BE%D0%B7%D0%B8-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%96%D0%B8%D0%B2%D0%B5%D1%8F-%D0%B2-%D0%B0%D0%B4%D0%B0-%D0%BE%D1%82-2011-%D0%B3-%D0%BD%D0%B0%D1%81%D0%B0%D0%BC/", "text": "Бившият френски президент Никола Саркози заяви на разпит пред магистрати, че е жертва на клевета,писа френският в. \"Фигаро\". \"От 11 март 2011 г. живея в ада на тази клевета\", заяви Саркози, който подчертава, че няма веществени доказателства за отправените срещу него обвинения. 63-годишният бивш френски президент беше разпитан снощи по обвинения в пасивна корупция, незаконно финансиране на предизборна кампания и незаконно получаване и притежаване на либийски публични средства. Обвиненията по този случай бяха повдигнати преди пет години. Саркози заявява, че е обвинен без никакви веществени доказателства, въз основа на изявления на бившия либийски диктатор Муамар Кадафи и негови приближени, както и на френско-либийския посредник Зиад Такиедин. \"Неведнъж е доказано, че той е получавал пари от либийската държава\", добави Саркози, според когото Такиедин не е доказал, че се е срещал с него в периода 2005 г. - 2011 година. Саркози подчерта също, че в 24-те часа на задържането си е опитал с всички сили да покаже, че не съществуват тежки и убедителни улики срещу него, които са условие за повдигането на обвинение. Според бившия френски държавен глава документът, който е послужил като повод за разследването срещу него е неубедителен, а на обвинилия го Такиедин не може да се вярва поради миналото му. \"Осъзнавам, че това, в което съм заподозрян, е тежко\", заяви Саркози, призовавайки магистратите да преценят каква несправедливост би било да бъде съден поради манипулация на Кадафи или негови приближени. Съдебните власти на Франция му забраниха да общува с други обвиняеми по делото за незаконното финансиране на предизборната му кампания през 2007 г. с пари от Либия. Тази мярка е предвидена в рамките на съдебния контрол, под който беше поставен Саркози в сряда. Освен ограничения на контактите, на бившия президент е забранено да посещава някои държави, между които е и Либия. ", "date": "2018.03.22", "title": "Саркози отрече всички обвинения и се оплака: Живея в ада от 2011 г. насам "}
{"url": "http://www.monitor.bg/a/view/32894-%D0%92%D0%B7%D1%80%D0%B8%D0%B2-%D0%B2-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%B2%D0%BE%D0%B4-%D1%83%D0%B1%D0%B8-%D1%88%D0%B5%D1%81%D1%82%D0%B8%D0%BC%D0%B0-%D0%B2-%D0%A7%D0%B5%D1%85%D0%B8%D1%8F/", "text": "\n                    \nШестима човека загинаха и мнозина бяха ранени при експлозия в химически завод в чешкия град Кралупи над Вълтавоу, северно от Прага, предадоха Асошиейтед прес и Би Би Си. По думите на говорителката на местната пожарна Владимира Керекова в Средночешката област, на място работят няколко екипа на службите. Има и множество линейки. Взривът е ставал в 10 часа сутринта местно време.\n\nРъководството на завода \"Синтос\" и компанията майка \"Унипетрол\" отказаха коментар за причината за експлозията.\n\nПражкият вестник \"Лидове новини\" уточни, че загиналите са шестима, а ранените - четирима, от които двама в тежко състояние. Ранените са откарани в столични болници.\n\nОт мястото на събитието кметът на града Петър Холечек каза по чешката телевизия, че експлозията е станала в цистерна с неуточнена засега субстанция. Той изрази увереност, че няма опасност за здравето на жителите на Кралупи над Вълтавоу. Друг говорител на противопожарните служби каза, че не се очакват нови взривове.\n\nПо-късно от „Унипетрол“ излязоха с кратко изявление, че няма опасност за населението и ситуацията е овладяна.\n\n„Унипетрол“ е най-голямата компания за дистрибуция на петрол в Чехия. Тя също произвежда пластмасови артикули. Заводът, в който стана експлозията, е произвеждал полистирен и синтетични влакна за обувки и спортна екипировка.\n\nВ момента от компанията са се подготвяли за техническа профилактика, писа Ройтерс. Тя е трябвало да започне от 27 март до 9 май. Рафинерията е имала годишен капацитет от 3,2 милиона тона петрол.\n\nТова не е първият подобен инцидент с тази компания. През август 2015 г. имаше взрив на станция на „Унипетрол“ в Литвинов, за щастие без жертви. Той затвори рафинерията за година.\n\nПрез февруари полската компания PKN Orlen обяви, че иска да увеличи дяловете си в чешката компания.\n\n \n \n\n\n                    ", "date": "2018.03.22", "title": "Взрив в химически завод уби шестима в Чехия"}
{"url": "http://www.monitor.bg/a/view/10073-%D0%A1%D0%B5%D0%BB%D0%B8%D0%BD-%D0%94%D0%B8%D0%BE%D0%BD-%D0%B2%D0%BB%D0%B8%D0%B7%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%BE%D1%82%D0%BC%D0%B5%D0%BD%D1%8F-%D0%BA%D0%BE%D0%BD%D1%86%D0%B5%D1%80%D1%82%D0%B8/", "text": "\n                    Канадската певица Селин Дион разочарова феновете си, като отмени всички свои концерти в Лас Вегас за следващите три семици. 49-годишната изпълнителка има основателна причина за това – налага се да бъде приета в болница и спешно да бъде направена операция на средното ухо. Състоянието й в момента създава затруднения с чуването.\n\nСамата Дион се извини на феновете си във Фейсбук. В поста в социалните мрежи състоянието й се описва като Patulous Eustachian tube, което също затруднява и пеенето й.\n\nОт екипа на изпълнителката на хита „My Heart Will Go On”обясняват още, че оплакванията на Селин започнали преди 12-18 месеца, но те успешно били лекувани с капки. В последните месеци обаче лекарствата спрели да действат и лекарите взели решение канадката да мине през минимално инвазивна хирургическа процедура за коригиране на проблема.\n                    ", "date": "2018.03.22", "title": "Селин Дион влиза в болница, отменя концерти"}
{"url": "http://www.monitor.bg/a/view/20601-%D0%A0%D0%B5%D0%BA%D0%BE%D1%80%D0%B4-%D0%9C%D1%8A%D1%81%D0%BA-%D1%81%D1%8A%D1%81-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D1%82-26-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0/", "text": "\n                    Акционерите на високотехнологичната компания Tesla гласуваха да дадат на американския предприемач и инженер Илон Мъск най-голямата заплата в света.\n\nТе гласуваха годишните му доходи да се повишат и вече са 2,6 милиарда долара.\n\nДо момента нито един нает мениджър не е получавал толкова много, коментира Блумбърг.\n\nЗа това решение гласуваха 73% от акционерите, чиято собственост зависи от Мъск или от брат му Кимбал, който е в борда на директорите на компанията.\n                    ", "date": "2018.03.22", "title": "Рекорд: Мъск със заплата от 2,6 милиарда долара"}
{"url": "http://www.monitor.bg/a/view/11570-%D0%9A%D0%B8%D1%82%D0%B0%D0%B9-%D1%82%D0%B5%D1%81%D1%82%D0%B2%D0%B0-%D1%82%D0%B0%D0%BD%D0%BA%D0%BE%D0%B2%D0%B5-%D0%B1%D0%B5%D0%B7-%D1%82%D0%B0%D0%BD%D0%BA%D0%B8%D1%81%D1%82%D0%B8/", "text": "\n                    Китай изпитва самоуправляващи се танкове, които могат да бъдат снабдени с изкуствен интелект, съобщи държавен вестник, цитиран от \"Ройтерс\".\n\nАгенцията отбелязва, че азиатската държава продължава с програмата за модернизиране на армията.\n\nGlobal Times информира, че държавната телевизия показа снимки със самоуправляващи се танкове, които са изпитвани.\n\nНа снимките е танк Тип 59, който е управляван дистанционно. Вестникът пояснява, че за първи път китайски безпилотен танк е показан на обществен форум.\n\nТип 59 е базиран на съветски модел, използван в Китай през 50-те г. на XX век. Той е произведен в големи количества и отдавна се използва от армията.\n\nКитайски представител каза пред вестника, че голям брой танкове Тип 59 могат да бъдат превърнати в самоуправляващи се, ако бъдат оборудвани с изкуствен интелект.\n\nБезпилотните танкове ще могат да работят с други самоуправляващи се технологии и интегрирана информация от сателити, самолети и подводници.\n\n \n                    ", "date": "2018.03.22", "title": "Китай тества танкове без танкисти "}
{"url": "http://www.monitor.bg/a/view/35896-15%D0%B5%D1%82%D0%B0%D0%B6%D0%B5%D0%BD-%D1%85%D0%BE%D1%82%D0%B5%D0%BB-%D0%B3%D0%BE%D1%80%D1%8F-%D0%B2-%D0%94%D1%8A%D0%B1%D0%BB%D0%B8%D0%BD/", "text": "\n                    15-етажен хотел се запали в северната част на ирландската столица Дъблин, предава „Сън“. Всичките 150 гости са спасени благодарение на светкавичната реакция на пожарникари, парамедици и 3 хеликоптера.\n\nХотелът „Метро“, който се намира в северната част на ирландската столица в квартал „Балимън“ до летището, се е запалил през нощта.\n\nДъблинската пожарникарска служба прати над 60 служители в 8 специализирани автомобила да се преборят с пожара. Спасителните екипи пристигнали за седем минути, пише в. „Сън“. Летищните служби също са се отзовали на зова за помощ на гостите.\n\nПричината за запалването не е ясна, но властите в Дъблин не смятат, че е умишлен палеж.\n\n„Пожарът в „Метро“ не може да се сравни с пламъците от „Гренфел Тауър. Там причината беше облицовката на сградата.“, коментира главният офицер от дъблинската пожарна Патрик Флемик, предвид щастливата развръзка на инцидента.\n\nПламъците в \"Гренфел тауър\" отнеха живота на 71 и раниха над 70 душиИнцидентът се случи в средата на юни м.г.\n                    ", "date": "2018.03.22", "title": "15-етажен хотел горя в Дъблин"}
{"url": "http://www.monitor.bg/a/view/6739-%D0%A1%D0%BB%D0%BE%D0%B2%D0%B0%D0%BA%D0%B8%D1%8F-%D1%81-%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9A%D1%83%D1%86%D0%B8%D0%B0%D0%BA/", "text": "\n                    Президентът на Словакия Андрей Киска назначи за премиер Петер Пелегрини от партията \"Посока-Социалдемокрация\" (Смер), предадоха световните агенции.\n\nСловакия е в политическа криза от 25 февруари, когато 27-годишният Ян Куциак и приятелката му Мартина бяха намерени мъртви в дома им край столицата. Журналистът разследваше данъчни измами на бизнесмени, свързани с политическото статукво в страната. Впоследствие се стигна до масови протести и настояване и за промяна в политическия елит на Словакия.\n\nНовото правителство, което бе съставено след оставката на кабинета на премиера Роберт Фицо, трябва в срок от 30 дни да представи програмата си пред парламента. След това новият кабинет ще бъде подложен на вот на доверие.\n\nВ момента управляващата коалиция в Словакия се състои от \"Смер\" (Посока) на бившия премиер Роберт Фицо, Словашката национална партия и партията на унгарското малцинство \"Мост-Хид\" (Мост).\n\nДосега Пелегрини бе вицепремиер от партията на Фицо, който подаде оставка преди седмица, за да бъде запазена управляващата трипартийна коалиция, но при условие новият премиер да бъде излъчен от неговата левоцентристка формация.\n                    ", "date": "2018.03.22", "title": "Словакия с нов премиер след убийството на Куциак"}
{"url": "http://www.monitor.bg/a/view/25631-%D0%97%D0%B0%D1%89%D0%B8%D1%82%D0%BD%D0%B8%D0%BA-%D0%BD%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0%D1%82%D0%B0-%D1%81%D0%BA%D0%BE%D1%87%D0%B8-%D0%BE%D1%82-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                     \n\nМъж пострада, след като скочи от балкон в холандския парламент, завързан за парапета. Той е оцелял и е приет за лечение.\n\nХоландското издание \"Телеграф\" цитира очевидци, по думите на които мъжът първо крачел в превъзбудено състояние, след което завързал нещо за парапета и скочил.\n\nТой в продължение на няколко седмици бил лагерувал пред парламента в подкрепа на легализирането на хашиша и марихуаната.\n\nВ Холандия канабисът на практика е незаконен, но е широкодостъпен и полицията не преследва притежателите и разпространителите на малки количества.\n\nПорталът Nu.nl цитира служител на парламента, който заявява, че мъжът опитал да се обеси.\n\nНа кадри от камера в пленарната зала на парламента се вижда как депутатите реагират с шок, след като се чува силен трясък и заседанието бива прекратено.\n\nНа снимки в социалните мрежи се вижда как мъжът получава първа помощ на една от депутатските банки и след това бива изнесен от парламента на носилка.\n                    ", "date": "2018.03.22", "title": "Защитник на марихуаната скочи от холандския парламент "}
{"url": "http://www.monitor.bg/a/view/8796-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D1%82%D0%B0%D1%87%D0%BA%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Национална стачка блокира Франция, предадоха агенциите. Причинате е недоволство срещу новите реформи на президента на Франция Еманюел Макрон. Масови протести се провеждат във всички големи градове заради идеите на Макрон за намаляване на администрацията и въвеждането на възнаграждения, основани на заслуги. Стачкуват учители, лекари и работещите в транспорта.За първи път в протест срещу Макрон заедно участват държавни служители и железопътни работници. Заради протестите са отменени пътуванията с влак, училища са затворени, а около 30% от полетите в Париж са анулирани.Във всички части на страната са организирани около 150 отделни протеста. В момента правителството на Макрон е изготвило програма за намаляване на разходите.Реформата на Макрон предвижда официално да се \"смекчи\" статутът на държавен служител, като се улесни по-масово използване на назначения на срочни договори, както и план за колективно доброволно напускане, което досега беше табу в сектора. Целта е да бъдат съкратени 120 000 позиции от общо 5,64 млн. държавни служители във Франция, за да бъде сведен бюджетният дефицит под европейския праг от 3% от БВП. Френските власти твърдят, че ограниченията ще компенсират натрупани загуби в миналото. Държавните служители заявяват, че с тази програма може да бъде разбит публичния сектор. До края на седмицата е насрочена стачка и на служителите в авиокомпанията „Ер Франс”. Железопътните профсъюзи планират да протестират по два дни на всеки пет в периода между 3-ти април и 28-ми юни.\n                    ", "date": "2018.03.22", "title": "Национална стачка блокира Франция"}
{"url": "http://www.monitor.bg/a/view/68413-%D0%94%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B0-%D1%83%D0%B1%D0%B8%D0%BB-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Афганистанският мигрант Хусейн Кхавари., който изнасили и уби 19-годишната студентка Мария Ладенбургер през 2016 г., бе осъден на доживотен затвор от съд в Южна Германия. Съдът също така прие, че са налице утежняващи вината обстоятелства и разпореди кандидатът за убежище да бъде превантивно задържан, което прави евентуална пробация почти невъзможна.\n\nСлед като доживотната присъда беше прочетена, присъстващите в залата представители на обществеността започнаха да ръкопляскат.\n\nПреди две години жертвата на изверга Кхавари, Мария Ладенбургер бе намерена удавена край брега на река Драйзам в югозападния университетски град Фрайбург, след като бе изнасилена от Хусейн. Кхавари призна, че преди да нападне Ладенбургер е изпил голямо количество алкохол и е пушил неразрешени от закона субстанции. След това скочил на случайно минаващата Ладенбургер, свалил я от велосипеда й, изнасилил я, душил я с шала й и накрая я хвърлил в реката.\n\nМомичето е дъщеря на високопоставен служител на ЕС.\n\nСлед като бе заловен за убийството, Хусейн помоли семейството на Мария за прошка. Тогава Катрин Шенк от съдийския състав коментира, че Хусейн е знаел, че Мария е все още жива,но я оставил да се удави. Освен това още от началото Кхавари лъжеше за възрастта си, което доведе до разследване от съд за непълнолетни. Оказа се, че към момента на престъплението възрастта му е била поне 22 години.\n\nПри арестуването на Хусейн Кхавари стана ясно,че при бягството си от Афганистан едва не е убил 20-годишна жена в Гърция. Бил арестуван, но по-късно го освободили.\n\nПрисъдата на Хусейн идва ден след като германският канцлер Ангела Меркел заяви, че повече няма да позволи такава мигрантска вълна като през 2015 г. Това стана при първата й реч в парламента, откакто миналата седмица встъпи в длъжност за четвърти мандат на поста. Меркел призна, че дебатите за миграцията \"и до ден днешен поляризират\" страната. Германия, която между 2015 и 2016 г. допусна на своя територия над 1 милион мигранти, може да се гордее със себе си, заяви тя. \"Разбира се, вярно е и че това беше извънредна хуманитарна ситуация. А подобна хуманитарна ситуация не трябва да се повтаря\", добави Меркел.\n\nГерманският канцлер призна, че споразумението с Турция от 2016 г. за ограничаване на миграцията има много противници, но даде да се разбере, че \"винаги ще го защитава\".\n                    ", "date": "2018.03.22", "title": "Доживотен затвор за мигранта, убил студентка в Германия"}
{"url": "http://www.monitor.bg/a/view/10565-%D0%9E%D1%81%D1%82%D1%80%D0%BE%D0%B2%D1%8A%D1%82-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D1%82%D0%B5%D1%80%D0%BE%D1%80%D0%B0-%D0%BF%D1%80%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Британският премиер Тереза Мей положи венец в памет на петте жертви на терористичната атака на Уестминстърския мост в Лондон точно преди 1 година на 22 март. Тогава шофьор умишлено връхлетя с колата си върху минувачи по моста, след което уби и невъоръжен полицай пред парламента.\n\nНа лентата на венеца пише: \"В памет на онези, които загубихме, и срещу онези, които биха искали да заглушат нашата демокрация\".\n\nМей положи венеца на площада пред парламента, на метри от мястото, където 52-годишният Халид Масуд извършва нападението. Веднага след това бе застрелян. Това бе първата от общо пет подобни атаки във Великобритания миналата година, които полицията определи като терористични. Убитият полицай бе 48-годишният Кийт Палмър, а сред останалите жертви двама бяха британци, един - румънец и един - американец. Ранените бяха около 50.\n\nСъщевременно Мей коментира случая с отровения руски шпионин Сергей Скрипал. „Руската заплаха не зачита граници“, заяви британският премиер пред среща на върха на ЕС. Мей допълни, че отравянето на шпионина в Солсбъри е модел на руска агресия срещу Европа и нейните близки съседи на Западните Балкани и в Близкия изток. В Брюксел Мей ще се срещне с френския президент Еманюел Макрон и германския канцлер Ангела Меркел, съобщи Елисейският дворец. Те ще дискутират множество международни въпроси, включително случая с отравянето.\n\n \n\n \n                    ", "date": "2018.03.22", "title": "Островът отбеляза година от терора пред парламента в Лондон"}
{"url": "http://www.monitor.bg/a/view/31670-%D0%A2%D1%80%D1%8A%D0%BC%D0%BF-%D0%BC%D0%B0%D1%85%D0%B0-%D0%95%D0%A1-%D0%BE%D1%82-%D1%81%D0%BF%D0%B8%D1%81%D1%8A%D0%BA%D0%B0-%D1%81-%D0%BC%D0%B8%D1%82%D0%B0%D1%82%D0%B0/", "text": "\n                     \n\nЕС и редица други страни засега ще бъдат изключени от митата, обявени от президента Доналд Тръмп върху вноса на стомана и алуминий, съобщи постоянният търговски представител Робърт Лайтхайзър, цитиран от АФП.\n\nНа въпрос при изслушване в Конгреса кои са изключенията Лайтхайзър отговори: \"Става дума за две страни от НАФТА и знаем кои са (Канада и Мексико - бел. ред.). Става дума за Европа. Става дума за Австралия, Аржентина и Бразилия и разбира се (...) Южна Корея, с която сме в преговори\".\n\nАмериканската администрация започна процедура за подаване на молби за изключения при прилагането на тези мита, които са от 25 на сто за стоманата и 10 на сто за алуминия и бяха обявени от Тръмп\n\n\n\nЛайтхайзър допълни при изслушването си, че докато бъдат разглеждани исканията за изключване от митата, внесени от тези страни по силата на обявената процедура, за тях митата няма да важат.\n\nРедица европейски високопоставени представители посетиха Вашингтон тези дни, сред които бе и еврокомисарят за търговията г-жа Сесилия Малмстрьом, за да настояват за ЕС тези мита да не се прилагат.\n\nРешението на Вашингтон да наложи въпросните мита породи заплаха от търговска война, а ЕС заяви категорично, че ще отговори с ответни мерки, въвеждайки мита върху редица американски стоки, внасяни в 28-те, припомня Франс прес.\n\nВ течение на седмица имаше преговори между представители на ЕС и на САЩ. В четвъртък еврокомисарят за търговията Сесилия Малмстрьом коментира, че се очаква Европейският съюз като цяло да бъде освободен от митата на САЩ за вноса на стомана и алуминий. Тя имаше очаквания, че министърът на търговията Уилбър Рос \"ще препоръча\" на Тръмп \"ЕС да бъде изключен като цяло\". Рос и Малмстрьом заявиха в сряда в съвместно комюнике, че \"започват незабавно процес на преговори с президента Тръмп и администрацията на Тръмп по търговските въпроси\", включително за стоманата и алуминия, за да \"се намери взаимно приемливо решение възможно най-бързо\".\n\nПо-рано Европа заплаши, че е готова да наложи ответни мерки на американските, но се надява това да не се наложи. Според председателя на Европейската комисия Жан-Клод Юнкер, Европа не иска война, която не би била от полза за никого. Ние обаче можем\n\n\n\nказа Юнкер.\n\nТемата за митата бе предвидена за обсъждане от европейските ръководители на среща на върха в Брюксел. Прилагането им щеше да породи опасност от търговска война, която може да стане повсеместна, тъй като Тръмп вече обяви търговски санкции срещу Китай в областта на интелектуалната собственост. Китай е обвиняван от САЩ в кражба на американска интелектуална собственост и технологии.\n\nДоналд Тръмп обмисли нови мита за до 60 милиарда долара върху вноса от Китай, предаде Ройтерс, като се позова на двама добре осведомени представители на администрацията. Китай има огромен излишък от 375 милиарда долара годишно в търговията със САЩ, отбелязва Ройтерс.\n\n \n\n\n\nАкциите поевтиняха при откриването на сесията на Уолстрийт заради търговските санкции срещу Китай. Инвестиротите са обезпокоени от нарастващото напрежение в търговските отношения след обявяването на мита върху вноса на стомана и алуминий, припомня АП. Промишленият индекс Дау Джоунс изгуби 228 пункта или 1 процент и се понижи до 24 444 пункта малко след откриването. По-широкообхватният индекс Стандард енд Пуърс 500 спадна с 22 пункта или с 0,8 на сто до 2689 пункта, а индексът на високотехнологичните дружества Насдак изгуби 73 пункта или 1 процента и спадна до 7272 пункта.\n\n \n\n \n\n951901\n\nРобърт Лайтхайзър обяви добрата новина.\n                    ", "date": "2018.03.22", "title": "Тръмп маха ЕС от списъка с митата "}
{"url": "http://www.monitor.bg/a/view/63493-14-%D1%83%D0%B1%D0%B8%D1%82%D0%B8-%D0%B2-%D1%85%D0%BE%D1%82%D0%B5%D0%BB-%D0%B2-%D0%9C%D0%BE%D0%B3%D0%B0%D0%B4%D0%B8%D1%88%D1%83/", "text": "\n                    Най-малко четирима души са били убити при взрив, проехтял пред хотел \"Уелие\" в сомалийската столица Могадишу и последвала стрелба, предаде Ройтерс, като се позова на полицията и спасителните служби.\nВъзможно е жертвите да се окажат повече.\nТелевизия \"Ал Джазира\" съобщи за 14 убити. Според катарската медия е избухнала кола бомба.\n                    ", "date": "2018.03.22", "title": "14 убити в хотел в Могадишу"}
{"url": "http://www.monitor.bg/a/view/41318-%D0%9A%D0%B0%D0%BA%D0%B2%D0%BE-%D0%BD%D0%B8-%D0%BD%D0%BE%D1%81%D1%8F%D1%82-%D1%89%D1%8A%D1%80%D0%BA%D0%B5%D0%BB%D0%B8%D1%82%D0%B5/", "text": "\n                    Според народното поверие видиш ли щъркел, трябва да си намислиш нещо хубаво, защото те сбъдват желания. Британският вестник “Гардиън” също разсъждава по въпроса: “Какво бихте направили, ако срещнете десетки бедстващи щъркели, приземени в снежната пустош, заради обледени крила?”, пита в статия. И отговаря: “В България хората ги завеждат у дома”. Ние обаче бихме попитали и друго: къде са родните “защитници” на природата!? Защо “жълтопаветниците”, които безцеремонно блокират движението в столицата и скандират лозунги, не са сред спасителите!?... Тези, които от близо седмица всекидневно спасяват десетки щъркели по техния миграционен път в Североизточна България, са местни хора, в акцията се включиха и ловци от областните центрове. Заради снега и студа, се спасяват не само щъркели, но и диви животни, и други птици. Още от края на февруари горски и ловци изнасят на гръб стотици килограми царевица и фураж за хранилките в Стара планина. Дават и дежурства, за да предпазят дивеча от набезите на вълци и чакали. “Премръзнахме, но спасихме доста животни и птици, - казва Стоян Ангелов шеф на ловната дружинка в Беркоца. - Но не видяхме в снеговете нито един от природозащитниците, които иначе раздават акъл на всички и прибират милиони за броене на лалугери и комари”. Нищо ново под слънцето всъщност. Не е нужно да припомняме десетките случаи на пожари и наводнения, в които се включваха доброволци, но сред тях липсваха “борците” за чиста природа. Те не познават безкористната помощ. Но са винаги там, където звънтят сребърници, подхвърлени им от подсъдни олигарси. Затова те никога няма изпитат радостта на един от приютилите щъркели, Сафет Халил от село Зарица, близо до Дулово: “Вече ми донесоха няколко чорапа...Те много помнят и догодина ще дойдат тука пак на същото място.”\n                    ", "date": "2018.03.22", "title": "Какво ни носят щъркелите?"}
{"url": "http://www.monitor.bg/a/view/87666-%D0%9E%D0%B3%D0%BD%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D1%82%D0%BE%D0%BF-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82/", "text": "\n                    Пироман драсна клечката на колата на шефа на криминална полиция при районното управление във Враца. Лекият автомобил „Фолксваген Пасат“, собственост на Любомир Симеонов е изгорял напълно. Според съседи, това е вторият палеж срещу Симеонов през последните месеци. Пламнал е и „Фолксваген Поло“, който бил паркиран в съседство. Автомобилът пък е на ченге от полицията в Бяла Слатина и са му нанесени сериозни щети.\n\nСигнал за горящите коли пред блок в съседство с хипермаркет „Била“ е получен точно в 4,20 часа сутринта в четвъртък, съобщиха от областната дирекция на МВР. Екип огнеборци е потушили пламъците, но автомобилите са съсипани, а този на топ криминалиста направо е за боклука. След направения оглед обаче и двете возила са премахнати от мястото. Започнало е разследване, което ще се опита да стигне до причините за огнения атентат, до извършителя и поръчителя им. Засега колегите на ченгето не дават подробности по какви версии работят.\n\n \n                    ", "date": "2018.03.22", "title": "Огнен атентат срещу топ криминалист"}
{"url": "http://www.monitor.bg/a/view/38038-%D0%A5%D0%B2%D0%B0%D0%BD%D0%B0%D1%85%D0%B0-%D1%86%D0%B8%D0%B3%D0%B0%D1%80%D0%B8-%D0%B1%D0%B5%D0%B7-%D0%B1%D0%B0%D0%BD%D0%B4%D0%B5%D1%80%D0%BE%D0%BB-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D1%85%D0%BE%D1%82%D0%B5%D0%BB-%D0%B7%D0%B0-%D0%BD%D0%B0%D0%B4-150-000-%D0%BB%D0%B5%D0%B2%D0%B0/", "text": "\n                    Благоевградски полицаи откриха контрабандни цигари без бандерол в товарен автомобил „Мерцедес“. Те се натъкнали на „находката“ в камиона, паркиран в двора на хотел “Nice” в Симитли. 1500 кутии цигари от марката “Sax Blue” и 18 999 кутии марка “Fortuna Blue” били конфискувани от правоохранителните органи. Общата стойност на акцизната стока възлиза на 153 742,50 лева. Районната прокуратура в Благоевград внесе обвинителен акт срещу Р.К. и С.С. за извършено от тях престъпление по чл. 234 от Наказателния кодекс. Предстои съдебен процес.\n\n\n                    ", "date": "2018.03.22", "title": "Хванаха цигари без бандерол в двора на хотел за над 150 000 лева "}
{"url": "http://www.monitor.bg/a/view/43001-%D0%9C%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D1%85%D0%B0-%D0%BD%D0%B0%D0%B4-1-%D1%82%D0%BE%D0%BD-%D0%B4%D0%BE%D0%BC%D0%B0%D1%88%D0%BD%D0%B0-%D1%80%D0%B0%D0%BA%D0%B8%D1%8F/", "text": "\n                    1150 литра нелегален етилов алкохол и 220 литра дизелово гориво в туби и бидони откри екип на митническа мобилна група при проверка в Свиленград.В къща с двор митничарите открили първо под навес 22 пластмасови туби по 10 литра, пълни с дизелово гориво. В двора имало още три големи бидона, съдържащи общо 340 л етилов алкохол. В таванско помещение в жилищната постройка са открити още 810 л домашна ракия, също в туби по 10 литра. Ползвателят на къщата не е представил никакви документи за произход и платен акциз на алкохола и горивото. Етиловият алкохол - общо 1150 литра, и горивото 220 литра, са иззети.\n\n \n                    ", "date": "2018.03.22", "title": "Митничари конфискуваха над 1 тон домашна ракия"}
{"url": "http://www.monitor.bg/a/view/46842-%D0%94%D0%B0%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%A1%D0%B8%D0%BD%D0%B1%D0%B0%D0%B4-%D0%BE%D1%82-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BF%D1%80%D0%B5%D0%B4%D0%B8-14-%D0%B3/", "text": "Наръгал в гърба 26-годишен заради жена, бил на 15\n                    Никола Камберов с прякор Синбад от „Столипиново” отива на съд по обвинение за убийство, извършено преди 14г. Тогава 30-годишният в момента мъж е бил непълнолетен. Това обаче не му е попречило да забие нож в гърба на 26-годишния Божидар Моллов и да го остави на място, твърдят от окръжната прокуратура в Пловдив. Престъплението бе разкрито само година преди да изтече давностият му срок.\n\nНа наръгването на 13 декември 2003г. имало свидетели, които били приятели на Синбад – 27-годишният Феруб, Янко на 16 г. и фаталната Зоя. Именно заради нея станало кървавото меле, тъй като тя първо била гадже с жертвата Божидар, а след това започнала да спи с Феруб. След убийството свидетелите се уговорили да мълчат, но договорката им се пропукала през пролетта на 2017г. Тогава Янко срещнал Никола Камберов – Синбад и му казал, че ще го издаде. За да го изпревари, Синбад разказал на полицията, че Янко е убил Божидар. Стартирало разследване, в което първият заподозрян бил именно Янко.\n\nПри разследването обаче било установено друго. Престъплението станало след 23 часа, когато Синбад с двама свои приятели и въпросната Зоя пътували с кола към така наречения „боклук блок” в гетото. Божидар вървял сам по ул. „Сокол“ и приближил автомобила им, който бил спрял. Той се навел през прозореца, хванал с двете си ръце един от пътниците, започнал да го обижда и попитал защо му е  отнел приятелката, която била в автомобила. В това време Никола Камберов слязъл от автомобила, започнал да го удря с юмруци, при което Божидар паднал в близка локва. След като станал и си тръгнал, Синбад го настигнал. Извадил нож с дървена дръжка, с дължина на острието 12 см и пробол в гърба Божидар. После изхвърлил ножа в река Марица и се уговорил с пътниците в автомобила да си мълчат. През това време пострадалият започнал да вика за помощ, успял да се добере до близкия блок на ул. „Сокол“, почукал на една от вратите. Жена го видяла да лежи пред апартамента, излезли други хора и повикали Спешна помощ. Мъжът обаче издъхнал след остра кръвозагуба. По делото са разпитани 27 свидетели, назначени експертизи и др. Синбад е в затвора, а по повдигнатите му обвинения го грози лишаване от свобода от 5 до 12г., защото по време на убийството е бил непълнолетен.\n                    ", "date": "2018.03.22", "title": "Дават на съд Синбад от „Столипиново” за убийство преди 14 г."}
{"url": "http://www.monitor.bg/a/view/45772-%D0%9F%D0%B8%D1%8F%D0%BD%D1%81%D0%BA%D0%B8-%D0%B7%D0%B0%D0%BF%D0%BE%D0%B9-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81%D1%8A%D1%81-%D1%81%D0%BC%D1%8A%D1%80%D1%82-%D0%BD%D0%B0-%D1%81%D1%82%D0%B0%D1%80%D0%B5%D1%86/", "text": "\n                    Започнал с „Наздраве“ приятелски запой в сливенското село Сотиря завърши със смъртта на 74-годишния домакин , който чествал наскоро отминалия си рожден ден.\n\nТрупът на възрастния Петър Икономов, който след като овдовял живеел самичък в къщата си недалеко от центъра на селото открили съседи, които около обяд на 21 март подали сигнал за зловещата гледка на телефон 112. Съдебните лекари установили , че смъртта е следствие нанесени множество удари по цялото тяло, фатален се оказал последния по главата, като най-вероятно е бил нанесен с цепеница. Нямало данни за грабеж, на масата имало две чаши  и полупразна бутилка букилка домашна ракия. По горещи следи в ранния следобед бил открит и извършителят, 60 – годишният местен жител Тодор Иванов, който все още не бил изтрезнял.Бързо се изяснили, че ударите били нанесени в момент на афект и под въздействие на голямо количество изпит алкохол.\n\nПо думите на кмета на Сотиря Димчо Георгиев дядо Петър и събутилникът му Тодор честичко се събирали на по „чашка“, но и двамата имали сприхав нрав и нерядко разпивките им завършвали с караници.\n\nОбразувано е досъдебно производство , Янков е задържан с разпореждане на прокуратурата за 72 часа, очаква се държавното обвинение да поиска от съда постоянното му оставяне зад решетките.\n\n \n                    ", "date": "2018.03.22", "title": "Пиянски запой приключи със смърт на старец"}
{"url": "http://www.monitor.bg/a/view/70984-%D0%9E%D1%81%D1%8A%D0%B4%D0%B8%D1%85%D0%B0-%D0%BD%D0%B0%D0%B4%D1%80%D1%83%D1%81%D0%B0%D0%BD-%D1%83%D0%B1%D0%B8%D0%B5%D1%86-%D0%BD%D0%B0-%D0%BF%D1%8A%D1%82%D1%8F-%D0%B8-%D1%85%D0%BE%D0%BB%D0%B0%D0%BD%D0%B4%D0%B5%D1%86-%D0%BF%D1%80%D0%B5%D0%B3%D0%B0%D0%B7%D0%B8%D0%BB-%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8%D1%81%D1%82/", "text": "\n                    Варненския окръжен съд осъди на 4 години лишаване от свобода надрусан шофьор, причинил в пътен инцидент смъртта на велосипедист под въздействието на три вида наркотици. Постоянно пребиваващ у нас холандец, прегазил варненец с джип пък получи при условията на съкратено съдебно следствие 1 година лишаване от свобода с 3-годишен изпитателен срок.При първия инцидент 19-годишният Селим Ахмедов бе признат за виновен за смъртта на 32-годишния Г.М. в пътно-транспортно произшествие, извършено след употреба на три вида наркотични вещества. Пътният инцидент станал на главния път Варна – Бургас, където при натоварено движение Селим предприел рязко изпреварване на движещите се пред него два автомобила. В дясната лента се движел и пострадалият велосипедист, който не бил забелязан от него и при удара с колата, тялото му отхвръкнало на 24 метра от мястото на сблъсъка. След завъртане, колата на Селим се спряла в крайпътно дърво. Пристигналият екип за пътен контрол тествал водача за алкохол, който се оказал отрицателен. На един от пътните полицаи му направило впечатление, че зениците на 19-годишния водач били разширени. На въпрос дали е употребил наркотични вещества, Селим отговорил уклончиво. Отведен бил за изследване, като съдебно-химическата експертиза показала, че е управлявал колата след интоксикация от комбинирана употребата на наркотични вещества – екстази, амфетамини и марихуана. В съдебната зала на Варненския окръжен съд той поиска делото срещу него да се гледа при условията на съкратено съдебно следствие. Въпреки чистото му съдебно минало, съдът му наложи наказание от 6 години лишаване от свобода, които след редукцията намали с една трета. Така Селим ще изтърпи общо наказание 4 години лишаване от свобода, като бе лишен и от право да управлява МПС за 8 години.Условна присъда получи 69-годишен поданик на Кралство Нидерландия, предаден на съд също за причиняване на смърт в пътно-транспортно произшествие. Ван Ееде Е. бе лишен и от право да управлява МПС за срок 1 година. Роденият в Индонезия мъж, който е със статут на продължително пребиваващ в България чужд гражданин, прегазил с личния си джип варненец, който нарушил правилата за движение по пътищата. Според съда, холандецът извършил престъпление по член 343, ал.1, буква „в“ от НК, като по непредпазливост причинил смъртта на мотоциклетист, който се движел с превишена скорост и в забранена улица. Пострадалият се забил челно в джипа и починал 21 дни след тежкото произшествие.\n                    ", "date": "2018.03.22", "title": "Осъдиха надрусан убиец на пътя и холандец, прегазил мотоциклетист"}
{"url": "http://www.monitor.bg/a/view/86337-%D0%9D%D0%B0%D0%B4-100-%D1%87%D0%BE%D0%B2%D0%B5%D0%BA%D0%B0-%D0%B2-%D0%BC%D0%B5%D0%BB%D0%B5-%D0%BC%D0%B5%D0%B6%D0%B4%D1%83-%D0%B4%D0%B2%D0%B5-%D1%80%D0%BE%D0%BC%D1%81%D0%BA%D0%B8-%D1%84%D0%B0%D0%BC%D0%B8%D0%BB%D0%B8%D0%B8-%D0%B2-%D0%A0%D0%BE%D0%B7%D0%B8%D0%BD%D0%BE/", "text": "\n                    Над 100 човека от две ромски фамилии влязоха в схватка в карловското село Розино. Кметът на селото Ангел Шаламанов в четвъртък сутринта си бил в кабинета, когато в 9,30 часа му съобщили, че роми са се скарали люто на центъра пред кметството. „Докато ми се обадят и сляза, минаха минута – две и вече на площада нямаше никой. След това се пренесли в махалата и когато отидох там, имаше доста яко меле. Радвам се, че и едните, и другите ми имат уважението и като ме видяха, спряха”, разказа какво се е случило кметът на селото. Заедно с него напълно случайно в махалата отишъл и униформен полицай от районното управление в Карлово. Мъжът бил спрял в центъра на Розино, за да си вземе кафе и кметът му казал за мелето в махалата. Полицаят веднага тръгнал със Шаламанов натам. „Благодарение на това, че беше спрял да си вземе кафе и той тръгна веднага с мен, без да му казвам дори за какво става дума. Даже с неговата кола отидохме в махалата. Само като ме видяха с него, извиках им няколко пъти и веднага спряха двата рода да се бият”, обясни Ангел Шаламанов. Ромите се биели с всичко, което докопат – камъни, дървета, колове, селскостопански инвентар. Имало и много жени, които също участвали в мелето. Междувременно кметът се обадил на шефа на районното управление в Карлово и 15 минути по-късно в селото се изсипали полицаи от общинския център. Малко по-късно дошли и Специализираните полицейски сили от Пловдив. „Благодаря на полицията за бързата реакция. Много бързо и адекватно се отзоваха”, каза Шаламанов. Леко ранен при мелето бил един ром, а други четирима били отведени в районното в Карлово за разпити. Специализираните полицейски сили са останали в Розино, уточни кметът.\n                    ", "date": "2018.03.22", "title": "Над 100 човека в меле между две ромски фамилии в Розино"}
{"url": "http://www.monitor.bg/a/view/77352-%D0%97%D0%B0%D0%BF%D0%B0%D0%BB%D0%B8%D1%85%D0%B0-%D0%BC%D0%B8%D0%BA%D1%80%D0%BE%D0%B1%D1%83%D1%81%D0%B8-%D0%BD%D0%B0-%D1%85%D0%BB%D0%B5%D0%B1%D0%B0%D1%80%D1%81%D0%BA%D0%B0-%D1%84%D0%B8%D1%80%D0%BC%D0%B0/", "text": "\n                    Два микробуса собственост на новорегистрирана фирма за търговия с хляб и хлебни произведения  са били унищожени чрез поливане и запалване на лесногорима течност върху двигателите и шофьорските кабини. Сигналът за пламъците е бил подаден  към 01,39 часа в четвъртък от охраната на складовете в квартал „Индустриален“  в Стара Загора. Два екипа на РД ПБЗН са били изпратени на местопроизшествието, огънят обаче е успял на унищожи безвъзвратно двигателите на закупените м.г. „Мерцедес  Спринтер“ и „Фиат Дукато“. Колите са собственост на регистрираното с капитал от 2 лв на 27 март 2017 г. „Зара Хляб“ ЕООД. Дружеството е на 46-годишния Любомир Петров Рашев, те са били паркирани при входа на складовете предния ден. Районът има денонощна жива охрана, монтирани са и няколко охранителни камери, чийто записи са иззети от криминалистите при Второ РУ „Полиция“, които в светлата част на денонощието извършиха повторен оглед.От  офиса на пострадалата фирма отказаха какъвто й да е коментар под претекст, че вече вървяло разследване.От началото на годината това е четвърти случай на палеж на транспортно средство на територията на Стара Загора, до момента няма задържани извършители.\n\n\n                    ", "date": "2018.03.22", "title": "Запалиха микробуси на хлебарска фирма"}
{"url": "http://www.monitor.bg/a/view/14455-%D0%96%D0%B5%D0%BD%D0%B0-%D1%81-13-%D0%BF%D1%80%D0%B8%D1%81%D1%8A%D0%B4%D0%B8-%D0%BF%D0%B0%D0%BA-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Жена с 13 присъди за пореден път отива зад решетките за кражба на пари. 31-годишната Десислава Е. ще лежи 2 години в пандиза при строг режим. Тя е призната за виновна за това, че в периода от 21 до 25 юни 2017 г. във Велико Търново, от павилион на ул. „Сан Стефано” присвоила 1080 лв. На 21 юни тя се явила по обява за работа и поискала да присъства на една нощна смяна, за да разбере дали ще се справи с и евентуално след това да сключи трудов договор. По времето на тази смяна обвиняемата трябвало да бъде обучена от служител, който да й обясни и покаже естеството на работата. Обвиняемата издебнала момент в който продавачката излязла извън павилиона и взела 500 лв. от оборота. На сутринта обвиняемата помолила управителя да изкара още една смяна, след която ще вземе решение дали да започне работа. По време на втората нощната смяна, отново изчакала служителката да излезе извън павилиона и от оборота взела още 580 лева. По искане на прокуратура Десислава Е. е с взета мярка за неотклонение „задържане под стража“. Присъдата подлежи на обжалване пред Окръжен съд – В. Търново.\n                    ", "date": "2018.03.22", "title": "Жена с 13 присъди  пак влиза в затвора"}
{"url": "http://www.monitor.bg/a/view/72848-%D0%A1%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D1%86%D0%B8-%D0%BD%D0%B0-%D1%82%D0%B0%D1%80%D0%B0%D0%BB%D0%B5%D0%B6%D0%B8/", "text": "\n                    Четирима мъже, които превозвали 5 таралежа, са били заловени от полицаи от Райнното управление на МВР в Пазарджик. Тъй като животните са от защитен вид, са били предадени на експерт от Регионалната инспекция по околната среда и водите в областния град. Униформените спипали крадците по време на полицейска акция в района на селата Пищигово и Черногорово, където на черен път автопатрул засякъл лек автомобил «БМВ» с кърджалийска регистрация. Последвала проверка, при който станало ясно, че возилото било управлявано от Г.Н.- 23г. от пловдивското село Ягодово, а с него пътували Д.В.- 22г. и В.Г.- 27г. от село Цар Асен, както и К.Т.- 20г. от Съединение. Униформените извършили щателна проверка на мъжете и возилото, като в багажника открили чувал с пет таралежа. Органите на реда се свързали със зеления телефон в екоинспекцията, откъдето изпратили техен служител да вземе бодливите животинки, тъй като те са под закрила и са  от защитен вид.  \n                    ", "date": "2018.03.22", "title": "Спипаха крадци на таралежи"}
{"url": "http://www.monitor.bg/a/view/53917-50-%D0%BA%D1%83%D0%B1%D0%B8%D0%BA%D0%B0-%D0%BA%D0%B0%D0%BC%D1%8A%D0%BD%D0%B8-%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%85%D0%B0-%D0%B6%D0%BF-%D0%BB%D0%B8%D0%BD%D0%B8%D1%8F%D1%82%D0%B0-%D0%9A%D0%B0%D1%80%D0%BB%D0%BE%D0%B2%D0%BE-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    50 кубика скални маси са паднали между гарите и Долна махала и Карлово прекъснаха движението на влаковете между подбалканския град и Пловдив, съобщиха от НК „Железопътна инфраструктура”. Според експерти на компанията, причината за срутването е преовлажняване на ската и големите температурни амплитуди.\n\nСъздадена е организация за разчистване, тежка механизация и аварийни екипи на НКЖИ пътуват към мястото. Районът е достъпен единствено по железен път, което допълнително затруднява дейностите по осигуряване на проходимост на жп участъка.\n\nОчаква се в рамките на деня движението в участъка да бъде възстановено.\n\nКлиентите на националния железопътен превозвач от крайградските пътнически влакове № 82201 (Пловдив-Карлово) и № 82202 (Карлово-Пловдив) са превозени с автобуси в участъка Долна махала-Баня. Осигурен е превоз с автобуси за пътниците от всички влакове през деня до възстановяване на движението по направлението Пловдив-Карлово.\n                    ", "date": "2018.03.22", "title": "50 кубика камъни прекъснаха жп линията Карлово - Пловдив"}
{"url": "http://www.monitor.bg/a/view/71366-%D0%A7%D0%95%D0%97-%D0%A0%D0%B0%D0%B7%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8%D0%B5-%D1%81-300-%D0%B5%D0%BA%D0%B8%D0%BF%D0%B0-%D1%81%D1%80%D0%B5%D1%89%D1%83-%D1%81%D0%BD%D0%B5%D0%B3%D0%B0/", "text": "\n                    300 екипа на „ЧЕЗ Разпределение България” са в готовност да реагират при последици в резултат на влошените метеорологични условия. Компанията е в готовност при необходимост да пренасочва или да мобилизира допълнително екипи за извънредна работа. При нужда „ЧЕЗ Разпределение” ще осъществи контакт с местните власти по места, с цел осигуряване на възможности за незабавна реакция, съобщиха от ерепето, отговарящо за обслужващо Западна България.\n\nКъм момента обстановката, на територията, обслужвана от ЧЕЗ Разпределение, е в рамките на обичайното и няма населени места без електрозахранване, уточняват от фирмата.\n                    ", "date": "2018.03.22", "title": "„ЧЕЗ Разпределение” с 300 екипа срещу снега"}
{"url": "http://www.monitor.bg/a/view/62450-%D0%97%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BE%D1%89%D0%B5-2-%D0%BA%D0%BC-%D0%BE%D1%82-%D0%A1%D1%82%D1%80%D1%83%D0%BC%D0%B0/", "text": "\n                    Регионалният министър Николай Нанков издаде разрешение за строеж за още близо 2 км от лот 3.1. на АМ „Струма“ за участъка от изхода на бъдещия тунел „Железница“ в посока Симитли. В разрешението на строеж са предвидени и строително-монтажни работи за реконструкция на далекопровод, пресичащ аутобана.\n\nЛот 3.1 от Благоевград до Крупник включва строителство на автомагистрален път от 17 км. Разделен е условно на два участъка – преди и след тунел „Железница“.\n\nИзпълнител на проектирането и строителство е ДЗЗД „АМ Струма 3.1, а стойността на проекта е почти 186 млн.лв. с ДДС. Изграждането на участъка между Благоевград и Крупник от автомагистрала \"Струма\" се финансира от Оперативна програма „Транспорт и транспортна инфраструктура“ 2014-2020 г.\n\nНационална компания \"Железопътна инфраструктура“ получи разрешение за строеж за реконструкция и модернизация на сградата на приемното здание на жп гара „Казичене“ в район Панчарево, която е част от проект „Развитие на железопътен възел София“.\n\nСъс заповед на заместник-министъра на регионалното развитие и благоустройството Валентин Йовев е одобрен подробен устройствен план – парцеларен план (ПУП-ПП) за близо 17-километров участък от автомагистрала „Хемус“ от пътен възел Буховци при пресичането с път ІІІ-5102 до началото на пътен възел „Белокопитово“. Парцеларният план засяга землищата на селата Макариополско и Буховци в Община Търговище, както и землищата на с.Черенча и с. Градище, намиращи се на територията на Община Шумен.\n                    ", "date": "2018.03.22", "title": "Започва строежа на още 2 км от „Струма“"}
{"url": "http://www.monitor.bg/a/view/49443-kaufland-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B5%D0%B7%D0%B5%D1%82%D0%B0/", "text": "\n                    Kaufland Българияи сдружение „Традиционни сурово-сушени месни продукти” започват съвместна инициатива за популяризиране на храни с традиционно специфичен характер от утвърдени български производители. Инициативата се провежда в партньорство с Министерството на земеделието, храните и горите (МЗХГ) и Българската агенция по безопасност на храните (БАБХ).\n\nЗабележителният вкус на традиционните продукти се дължи на употребата на характерни български подправки като чубрица, сминдух, млян червен пипер. Чубрицата пък придава уникалния покривен цвят на любимото на поколения „Филе Елена“, а хубавото бяло вино, подправено с чесън, чимен (или сминдух) и червен пипер е тайната съставка в рецептата за „Кайсерован врат Тракия“.\n\nВ периода от 22 март до 15 април Кауфланд ще акцентира върху месните деликатеси. Част от инициативата ще бъдат дегустации на „Филе Елена“, „Луканка Панагюрска“, „Роле Трапезица“, „Пастърма Говежда“, „Кайсерован врат Тракия“ и регистрирания със защитено географско указание „Горнооряховски суджук“. Всички продукти в дегустационния асортимент са защитени и вписани в Европейския регистър на храните с традиционно специфичен характер.\n\n„Министерството винаги се е стремяло да подкрепи усилията на българските производители да съхранят и възродят производството на автентични наши продукти по традиционни рецепти“, заяви министърът на земеделието Румен Порожанов.\n\nПо думите му България е вписала в Европейския регистър за защитените наименования две защитени географски указания - „Горнооряховски суджук“ и „Българско розово масло“. Вписани са и 5 месни продукта - „Филе Елена“, „Луканка Панагюрска“, „Роле Трапезица“, „Кайсерован врат Тракия“ и „Пастърма Говежда“.\n\nПорожанов уточни, че регистрирането на странджанския манов мед като защитено наименование за произход е в процедура на европейско ниво. На национално ниво пък се разглежда заявлението за регистрация на защитено наименование за произход на месо от източно-балканска свиня.\n                    ", "date": "2018.03.22", "title": "Kaufland България популяризира традиционните български мезета"}
{"url": "http://www.monitor.bg/a/view/83065-%D0%9F%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-40-%D0%BC%D0%BB%D0%BD-%D0%BB%D0%B2-%D1%81%D1%83%D0%B1%D1%81%D0%B8%D0%B4%D0%B8%D0%B8/", "text": "\n                    Производители на плодове и зеленчуци получиха близо 40 млн. лева субсидии от Държавен фонд „Земеделие“ по схемите за обвързано с производството подпомагане. \n\nЩе бъдат финансирани 9 450 стопани, които са представили документи за реализация на произведената продукция до 31 януари 2018 г., съобщиха от фонд „Земеделие“.\n\nЗа плодове (основна група) са разпределени 29,2 млн. лева, за сливи и десертно грозде - 6,2 млн. лева, за зеленчуци (зеле, дини и пъпеши) - 4,3 млн. лева.\n\nГрадинарите получават завишено плащане на площ за първите до 30 хектара и плащане с по-нисък размер за площи над 30 хектара, добавиха от фонд „Земеделие“.\n                    ", "date": "2018.03.22", "title": "Производители на плодове и зеленчуци ще получат 40 млн. лв. субсидии"}
{"url": "http://www.monitor.bg/a/view/89369-%D0%97%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B0%D1%82%D0%B0-%D0%B7%D0%B5%D0%BC%D1%8F-%D1%83-%D0%BD%D0%B0%D1%81-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D0%BB%D0%B0-%D0%B4%D0%B2%D0%BE%D0%B9%D0%BD%D0%BE-%D0%B7%D0%B0-5-%D0%B3/", "text": "\n                    Цената на земеделската земя у нас е скочила почти двойно за петгодишен период отчита анализ на Евростат за цените и наемите на земеделска земя в ЕС през 2016 г. През 2011 г. един хектар (1 хектар е равен на 10 декара) земеделска земя у нас е струвал средно около 2100 евро, докато през 2016 г. цената му се е покачила почти до 4 000 евро, сочат данните, цитирани от БТА.\n\nНай-скъпо се е продавала земята у нас в Североизточния район, където един хектар се е търгувал почти за 6 000 евро през 2016 г., при цена от 2 800 евро през 2011 г.\n\nВисоки цени държи у нас и земята в Северен централен район - 4600 евро за хектар през 2016 г. при цена от 2300 евро през 2011 г. \n\nВ Северозападния район земеделската земя се е търгувала за около 3800 евро за хектар през 2016 г. спрямо 2200 евро пет години по-рано. Съотношението за Югоизточния район е 3600 евро за хектар (2016 г.) към 1400 евро (2011 г.).\n\nПочти непроменена, а дори и поевтиняла се оказва земеделската земя в Югозападния район - 1166 евро през 2016 г. при цена от 1190 евро през 2011 г.\n\nАрендата на един хектар земеделска земя у нас се е покачила средно с над 60 процента в границите на отчитания 5-годишен статистически период - от 153 евро за хектар през 2011 г. до средна цена от 225 евро през 2016 г.\n                    ", "date": "2018.03.22", "title": "Земеделската земя у нас поскъпнала двойно за 5 години"}
{"url": "http://www.monitor.bg/a/view/37654-%D0%90%D0%9F%D0%98-%D0%BE%D0%B1%D1%8F%D0%B2%D0%B8-%D1%82%D1%8A%D1%80%D0%B3%D0%BE%D0%B2%D0%B5-%D0%B7%D0%B0-%D0%BF%D1%8A%D1%82%D1%8F-%D0%9C%D0%B5%D0%B7%D0%B4%D1%80%D0%B0-%D0%91%D0%BE%D1%82%D0%B5%D0%B2%D0%B3%D1%80%D0%B0%D0%B4-%D0%B8-%D1%81%D1%82%D0%BE%D0%BB%D0%B8%D1%87%D0%BD%D0%BE%D1%82%D0%BE-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE-%D1%81%D0%BD%D0%B8%D0%BC%D0%BA%D0%B8/", "text": "\n                    \nАгенция „Пътна инфраструктура“ стартира тръжни процедури за строителство за 425 млн. лв. без ДДС. Открити са обществените поръчки за изграждането на 33 км от път I-1 между Мездра и Ботевград и за 6 км от Софийския околовръстен път - от пътен възел „Цариградско шосе“ до пътен възел „Младост“. Проектите ще се изпълняват със средства от републиканския бюджет, съобщиха от пътната агенция.\n\nСтроителството на пътя Видин - Ботевград ще започне от една от най-сложните отсечки Мездра - Ботевград, която е с дължина 33 км. Индикативната стойност на поръчките е близо 302 млн. лв. без ДДС. Участъкът е разделен в два лота. Лот 1 е 20 км, а лот 2 от 13 км. Участъкът ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дерманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.\n\n\n\nИндикативната стойност на пътя Мездра - Ботевград за допълнително проектиране и строителство е почти 179 млн. лева без ДДС. Срокът на изпълнение е 1096 дни, от които 180 дни за проектиране и 916 дни за строителство.\n\nЗа участъка от път E-79 Мездра – Ботевград индикативната стойност на поръчката за допълнително проектиране и строителство е 123 млн. лева без ДДС. Срокът на изпълнение е 1096 дни, от които 180 дни за проектиране и 916 дни за строителство.\n\nОткрита е и обществената поръчка за проектиране и строителство на часто от Софийския околовръстен път между пътните възли „Цариградско шосе“ и „Младост“. Общата й дължина е 6,08 км. Проектът ще се изпълнява изцяло със средства от републиканския бюджет. Индикативната й стойност е 123 млн. лв. без ДДС.\n\n\n\nНачалото на проектния участък е малко след края на пътния възел при пресичането на бул. „Цариградско шосе“ и Софийския околовръстен път. Краят е при реконструирания през 2012 г. участък от околовръстното на София. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари.\n\nПресичането на Софийския околовръстен път с по-големите пътни артерии в района ще се осъществява чрез 4 пътни възела - „Стар Лозенски път“, „Патриарх Герман“, „Самоковско шосе“, „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др., уточняват от АПИ. Срокът за изпълнение е 910 календарни дни, от които 180 дни за проектиране и 730 дни за строителство.\n \n\n\n                    ", "date": "2018.03.22", "title": "АПИ обяви търгове за пътя Мездра - Ботевград и столичното околовръстно (снимки)"}
{"url": "http://www.monitor.bg/a/view/74761-%D0%95%D0%B4%D0%BD%D0%B0-%D0%BF%D0%B5%D1%82%D0%B0-%D0%BE%D1%82-%D1%85%D0%BE%D1%82%D0%B5%D0%BB%D0%B8%D1%82%D0%B5-%D0%BA%D1%80%D0%B8%D1%8F%D1%82-%D1%86%D0%B5%D0%BD%D0%B8%D1%82%D0%B5-%D1%81%D0%B8/", "text": "\n                    Едва 22 на сто от родните хотелиери не обявяват цените на сайтовете си. Това показват резултатите от проучването на Travel Academy за маркетинговото позиционирането на българските хотели.В същото време световните тенденции показват, че 73% от потребителите не биха потърсили контакт на сайта на хотела, ако там няма цени, а 36% биха потърсили резервация чрез онлайн система или туроператор. При 75% от изследваните хотели се оказва, че не е ясно определено обявените цени за какъв сезон или година се отнасят и често е причини за загуба на клиенти.Един от изводите от проучването между 425 произволно избрани места за настаняване е, че има изостаналост в маркетинга и технологиите сред хотелиерите, които очакват материално-техническата база сама да привлича туристи, отбеляза Димо Желев от Travel Academy.Само 15 на сто от хотелите у нас имат вариант за виртуална разходка, докато в местата за настаняване от страните от Западна Европа този процент достига до 25 на сто. Международни изследвания показват, че около два пъти е по-голяма вероятността за интерес за резервация на стая, ако хотелът предлага панорамна разходка.Около половината от хотелите имат мобилна версия на сайтовете си, а през последните 6 години ръстът на резервации през смартфони е нарастнал с 2300%. Тенденция до 2020 г. резервациите през мобилни телефони да доминират над тези през компютрите. 30 на сто от изследваните обекти с по-ниски категории нямат изобщо интернет страници или ако имат, то информацията не е актуална.По думите на Антон Пенев от Travel Academy сред основните предизвикателства пред бранша в следващите две години е гарантиране безопасността на туристите, и навлизането на технологиите и споделената икономика. Тази година запазване на нивата от предходната, която беше най-успешна за туристическия бранш. Водещите пазари се запазват Германия, Румъния и Русия, а ръст се отчита на записванията от Великобритания, Украйна и Полша връщат се и полските туристи. Българите основно търсят системата \"ол инклузив\", особено в морските курорти.На 15 септември 80 хотела в София Пловдив ще се включат в \"Нощ на хотелите\". Срещу 50 лева ще може да пренощуваме в хотел от висока категория с включена закуска.\n\n\n                    ", "date": "2018.03.22", "title": "Една пета от хотелите крият цените си "}
{"url": "http://www.monitor.bg/a/view/4823-%D0%93%D0%B0%D0%B7%D1%8A%D1%82-%D0%B7%D0%B0-%D0%B1%D0%B8%D1%82%D0%BE%D0%B2%D0%B8-%D0%BD%D1%83%D0%B6%D0%B4%D0%B8-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B5/", "text": "\n                    \nГазта за битови нужди ще поскъпне, ако парламентът гласува внесения за разглеждане в Народното събрание законопроект за горивата се приеме, смятат от Асоциацията на производителите, разпространителите и потребителите на бутилиран пропан-бутан. Промените в законопроекта, регулиращ пазара на горивата, ще засегнат над 100 000 домакинства и над 80% от ресторантьорския бизнес у нас, алармираха от асоциацията.\n\nБраншът подкрепя всички действия, които водят до ефективна борба със сивата икономика, но така предложените промени ще доведат единствено до намаляване на конкуренцията в сектора.\n\nПо данни на асоциацията в момента има 67 обекта, които са собственост на 54 компании, от които може да се пълни и доставя бутилиран пропан-бутан. Цените сега на 10-литрова бутилка пропан-бутан са между 14 и 24 лева. На новите законодателни изисквания ще отговарят само 7 обекта, които ще са собственост на едва 5 компании, твърдят от асоциацията. Освен това се залага изискване за наличие на минимален обем на складове от 500 кубични метра, както и финансови изисквания към търговците за уставен капитал от 3 млн. лева и изискване за минимално количество от 10 000 бутилки.\n\n\n\n                    ", "date": "2018.03.22", "title": " Газта за битови нужди ще поскъпне"}
{"url": "http://www.monitor.bg/a/view/71330-54-%D0%BC%D0%BB%D1%80%D0%B4-%D0%BB%D0%B2-%D1%81%D0%B0-%D0%BD%D0%B5%D1%81%D1%8A%D0%B1%D1%80%D0%B0%D0%BD%D0%B8%D1%82%D0%B5-%D0%B2%D0%B7%D0%B5%D0%BC%D0%B0%D0%BD%D0%B8%D1%8F-%D0%BE%D1%82-%D0%94%D0%94%D0%A1/", "text": "Шефката на НАП: Този тип измами не са български феномен\n                    \n\n\nПо думите й за периода от 2000 до 2017 г. данъчните са събрали близо 200 млрд. лв. приходи в бюджета. „При ръст на БВП за последните 3 години от 18%, ръстът на приходите за бюджета, които НАП е събрала, е 33% - почти двойно. Това мисля, че доказва добрите резултати от нашата работа в посока на изсветляване на икономиката и постигане на по-добро спазване на законите“, категорична бе Димитрова.Думите й бяха по повод твърденията на сдружение „Боец“, че държавата не успявала да събере 16,32 млрд. лева ДДС. От сдружението се позоваха на данни, получени по закона за достъп до обществена информация, но се оказва, че данните са съвсем различни.5,4 млрд. лева е сумата на несъбираемите вземания от ДДС за периода от 2000 до 2017 година, подчерта Димитрова в отговор на нападките на гражданското сдружение \"Боец\".Според нея общият размер несъбран ДДС възлиза на 5,8 млрд. лв., от които 5,4 млрд. лв. са категорично несъбираеми. „Това са задължения наСрещу които обективно не е възможно да насочим принудително изпълнение“, уточни Димитрова.Директорът на НАП заяви, че ДДС измамите не са български феномен, а ги има в целия свят. Тя цитира данни, според които само„Данните от изследването на Европейската комисия за липсите от ДДС показват, че за 2015 г. по този показател след България има 7 европейски страни, сред които са Португалия, Италия и Румъния“, добави тя.Димитрова каза още, че НАП упорито се бори с всякакъв тип измами. Поради тази причина е била въведена специална система за превенция, която не позволява на установени лица, които участват в данъчните измами, да влязат отново в системата на ДДС. Имало и специален софтуер, който търсел несъответствия и данъчни злоупотреби.Прилага се солидарната отговорност от собствените и управителите на фирмите и ревизии са установилипрез последните две години. Голям резултат дава и сътрудничеството с ГДБОП, МВР, прокуратурата, където има командировани служители на НАП. Вече четвърта година има засилен фискален контрол, чрез който в реално време се наблюдава превоза на стоките, допълни Димитрова.На последна съдебна инстанция НАП печели над 85 процента от делата за данъчно-ревизионни актове. Проверките на фирми от групата на „Инерком“, която купува „ЧЕЗ - България\" досега не се открили нарушения, каза още Галя Димитрова в отговор на журналистически въпрос.\n \n\n\n                    ", "date": "2018.03.22", "title": "НАП вкарал 5 млрд. лева повече в хазната"}
{"url": "http://www.monitor.bg/a/view/74189-%D0%A5%D0%B8%D0%BB%D1%8F%D0%B4%D0%B0%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%BA%D1%80%D0%B0%D0%B9-%D0%92-%D0%A2%D1%8A%D1%80%D0%BD%D0%BE%D0%B2%D0%BE-%D0%BE%D1%82%D0%BA%D1%8A%D1%81%D0%BD%D0%B0%D1%82-%D0%BE%D1%82-%D1%81%D0%B2%D0%B5%D1%82%D0%B0/", "text": "\n                    \nХилядагодишен манастир край Велико Търново и живеещите в него монахини са откъснати от света заради ужасен път. Патриаршеският манастир „Св. Троица” се намира на изхода на старата столица в посока към Русе и достъпът до него е много труден и почти невъзможен. Причината е единственият черен път, който е в крайно лошо състояние. През сухия сезон малцината шофьори, осмелили се да минат по изпъстрения с дупки, дълбоки по половин метър, имат някакъв шанс да успеят да се доберат до Божита обител. С падането на снега и последвалите валежи обаче, дупките са пълни с вода и крият множество рискове, а пътят на практика вече е непроходим. По него може да се преминава само с товарни автомобили или високопроходима техника. Преди няколко месеца държавата отпусна пари за ремонт на пътя до друг търновски манастир, Преображенския. За пътя до „Св. Троица” обаче, не беше даден и един лев.\n\n\n\nОт лошия и разбит черен път страдат и около 100 търновци, живеещи в т.нар. квартал Дервеня, нимарещ се от двете страни на калпавия път. Те са направили подписка, която са изпратили до кмета на В. Търново. В подписката гажданите искат общината да вземе спешни мерки за ремонт на пътя. „Тук никой не чисти и пътят се руши и обраства все повече. Плащаме си съвестно данъците, но сме принудени да поддържаме пътя сами. Как ще привличаме туристи към манастира, когато пътят до него е в тотално окаяно състояние. Толква ли е бедна общината ни, че да не може да си позвои поне да насипе с чакъл пътя”, възмущават се болярите от кв. Дервеня.\n\n                    ", "date": "2018.03.22", "title": "Хилядагодишен манастир край Търново откъснат от света"}
{"url": "http://www.monitor.bg/a/view/44471-135-%D0%BC%D0%B0%D1%88%D0%B8%D0%BD%D0%B8-%D1%80%D1%8A%D1%81%D1%8F%D1%82-%D1%81%D0%BC%D0%B5%D1%81%D0%B8-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    Във връзка със снеговалежа тази нощ в София 135 снегопочистващи машини извършват обработки със смеси срещу заледяване, съобщиха от Столичната община. Работи се във всички 24 райони на Столична община по улици и булеварди, по които се движи градския транспорт, опасни и стръмни участъци, основни улици в кварталите, общински пътища, както и Южната дъга на Околовръстен път. Извършено е разпръскване на смеси срещу заледяване и частично избутване на снежна маса. Работата на почистващите фирми продължава.В парк Витоша е направено опесъчаване на пътищата „Драгалевци – Алеко” и „Бояна – Златни мостове”.Четири екипа на дирекция „Аварийна помощ и превенция” извършват обходи на място в различните части на града. Екипи на Столичен инспекторат контролират дейността по почистването.Към момента градският транспорт изпълнява обичайните си маршрути на движение.От \"Московска\" 33 напомнят на шофьорите да карат със съобразена скорост и автомобили, оборудвани за движение при зимни условия.\n                    ", "date": "2018.03.22", "title": "135 машини ръсят смеси срещу заледяване в София "}
{"url": "http://www.monitor.bg/a/view/67931-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BF%D0%BE%D0%B4%D0%B0%D1%80%D1%8A%D1%86%D0%B8%D1%82%D0%B5-%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Разпореждане на общината във Варна предизвика възмущение и отпор от страна на родители – учителите в училища и детски градини в града да не приемат подаръци от родители.В началото на февруари общината е издала препоръка педагозите да не приемат дарове. Разпратено е писмо до директорите, които да „инструктират преподавателите, че приемането на подаръци е недопустимо”, съобщи бТВ.Причината за препоръката е постъпилите множество жалби, на които трябвало от общината да реагират.За повечето родители забраната е обидна за педагозите. Те се организират и правят дори петиция за отмяната ѝ. Според майките писмото на общината нарушава техните права и тези на преподавателите. „Тези учители стоят по осем часа на ден с нашите деца, учат ги на песни, стихчета, на поведение, хигиенни навици, занимават се по цял ден и накрая това детенце да не може с един мил жест да каже благодаря”, възмущава се Анелия Николова.За учителите жестът е знак, че са си свършили добре работата.Обичайно за първия учебен ден и празници родителите събират между 5 и 20 лв., но имало случаи на ваучери с почивки, спа процедури или големи суми.Стига се и до второ писмо на общината – то препоръчва в етичния кодекс на учебното заведение да се определи „размера на подаръците, които служителите е допустимо да приемат”, т.е. да определи лимит на сумите.Директорът на ОУ „Васил Друмев” Красимир Димитров пък казва, че подаръците са само в края на учебната година и не могат да се приемат за подкуп.\n                    ", "date": "2018.03.22", "title": "Забраниха подаръците на учителите във Варна "}
{"url": "http://www.monitor.bg/a/view/89003-%D0%9B%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B7%D0%B0%D0%B1%D0%B0%D0%B2%D1%8F-%D0%BE%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D1%8F-%D0%B7%D0%B0-%D0%A2%D1%80%D1%8A%D0%BD/", "text": "\n                    Заради лошото време вероятно ще се забави отварянето на пътя за Трън, който беше затворен вчера заради свлачище, съобщи бТВ.Според плановете при подходящи метеорологични условия днес трябваше да започне полагането на асфалт на пропуканите места.Свлачището се образува на разстояние от 10 км преди Трън. Веднага беше пуснат обходен маршрут, но според хората на място той удължава придвижването 3 пъти.На затворения път разчитат не само жителите на Трън, а и влизащите в България през граничния пункт „Стрезимировци”.\n                    ", "date": "2018.03.22", "title": "Лошото време забавя отварянето на пътя за Трън "}
{"url": "http://www.monitor.bg/a/view/43465-%D0%94%D0%B5%D1%81%D0%B5%D1%82%D0%BA%D0%B8-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F/", "text": "\n                     заради преливаща река. Жителите на средецкото село Дебелт изкараха поредна безсънна нощ в очакване на водно бедствие.Причината е повишеното ниво на река Средецка, което е достигнало критични стойности през последните дни. Реката е излязла от коритото си и водите й са достигнали до дворовете на няколко къщи, съобщи Нова ТВ.\n\nМестните казват, че това им се случва от години. \"При всеки по-проливен дъжд и голямо снеготопене къщите и нивите в селото се заливат\", заяви кметицата на Дебелт.\n\n\"Проблемът са язовирите. Те бяха направени за напояване. А сега се използват като рибарници\", смята местна жителка. \n\n \n                    ", "date": "2018.03.22", "title": "Десетки в Бургаско се готвят за евакуация"}
{"url": "http://www.monitor.bg/a/view/55295-%D0%9F%D1%80%D0%BE%D0%B1%D0%BB%D0%B5%D0%BC%D0%BD%D0%B8%D1%82%D0%B5-%D1%8F%D0%B7%D0%BE%D0%B2%D0%B8%D1%80%D0%B8-%D1%81%D0%B0-131/", "text": "\n                    „На територията на България има около 6000 язовира – 131 са проблемните”, каза министърът на икономиката Емил Караниколов. По думите му проблемите идват от липса на финансиране. „Създава се държавно предприятие, в което всички общински язовири, които не могат да се стопанисват от някое ведомство, ще бъдат прехвърлени”, допълни Караниколов пред бТВ.Гражданите и с право не ги интересува дали язовирът е общински, държавен или какъвто и да е. Те искат спокойствие и сигурност, не искат да се притесняват за живота и имуществото си”, коментира още министърът. Той обясни още, че докато приключи прехвърлянето на собствеността на язовирите, грижата за тях ще бъде в ръцете на вече съществуващо дружество в министерство на икономиката. Това, което предлагаме, това дружество, при спазване на всички процедури, аварийно ще извършва всички ремонти”, допълни още министърът.\n                    ", "date": "2018.03.22", "title": "Проблемните язовири са 131 "}
{"url": "http://www.monitor.bg/a/view/24234-%D0%97%D0%B8%D0%BC%D0%B0%D1%82%D0%B0-%D1%81%D0%B8-%D0%BE%D1%82%D0%B8%D0%B2%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Очаква се зимната обстановка да продължи докрая на седмицата. Това съобщиха от  Националния институт по метеорология и хидрология (НИМХ) при БАН пред \"Фокус\".  „В северозападната част от страната снежната покривка, която очакваме да се образува ще е значителна – между 15 и 30 сантиметра. Температурите днес ще продължат да се понижават и до вечерта в по-голямата част от страната ще са отрицателни. Валежите през следващата нощ ще се усилят. Утре за кратко ще спрат в отделни райони, след което пак ще се усилят“ предупреждават от НИМХ.\n                    ", "date": "2018.03.22", "title": "Зимата си отива следващата седмица"}
{"url": "http://www.monitor.bg/a/view/13486-%D0%91%D0%BB%D0%B8%D0%B7%D0%BE-440-%D0%BC%D0%B0%D1%88%D0%B8%D0%BD%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D1%81%D1%8A%D1%81-%D1%81%D0%BD%D0%B5%D0%B3%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%9B%D1%8E%D0%BB%D0%B8%D0%BD/", "text": "\n                    \nБлизо 440 машини почистват пътните настилки по републиканската мрежа в районите със снеговалеж. Обработката на настилките продължава, за да се осигури безопасността на пътуването при зимни условия, съобщиха от Агенция \"Пътна инфраструктура\".\n\nНай-интензивен е снеговалежът в Западна България. Прогнозата на метеоролозите е за валежи през целия ден. Шофьорите трябва да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\n\nПоради обилния снеговалеж временно се ограничава движението на камионите над 12 тона по АМ „Тракия“ на територията на Софийска област - от км 0+000 до км 55+600. На АМ „Хемус“ движението на МПС над 12 тона е ограничено само в посока София, като товарните МПС се спират при Ботевград.\n\nЗа снегопочистване временно е ограничено преминаването на всички автомобили в посока София по АМ „Люлин“. Шофьорите на леки автомобили се насочват по обходен маршрут по път I-1 Владая - София. В посока Перник на АМ „Люлин“ е ограничено движението на товарните автомобили над 12 тона, трафикът на автомобилите до 12 тона е без ограничение. Тежкотоварните автомобили е необходимо да изчакват на място.\n\nЗаради силния снеговалеж и за снегопочистване временно е ограничено движението на товарните автомобили над 12 тона през прохода „Предел“, по път II-84 Велинград – Якоруда, по път II-62 Самоков - Дупница и по път III-822 Самоков – Ихтиман. Ограничен е и трафикът на превозните средства над 12 тона с ремаркета и полуремаркета по път III-842 Юндола – Белово. Обходният маршрут за шофьорите е по път Белово - Варвара - Велинград - Юндола.\n\nОбластните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия.\n\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.\n\n                    ", "date": "2018.03.22", "title": "Близо 440 машини се борят със снега в страната, временно затвориха магистрала \"Люлин\" "}
{"url": "http://www.monitor.bg/a/view/33392-%D0%98-%D1%82%D0%B5%D0%BA%D1%83%D1%89%D0%B8%D1%82%D0%B5-%D1%80%D0%B5%D0%BC%D0%BE%D0%BD%D1%82%D0%B8-%D0%BF%D0%BE-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%B1%D0%B5%D0%B7-%D1%82%D1%8A%D1%80%D0%B3/", "text": "\n                    Текущите ремонти и поддръжката на оградата на границата също ще става без обществени поръчки. Това решиха депутатите при гласуването на второ четене на поправките в Закона за обществените поръчки. Това на практика означава, че ремонтът на преградното съоръжение няма да минава през публичен търг, а чрез пряко договаряне, както в момента важи и за самото изграждане на оградата по границата с Турция. Текстовете бяха приети с 95 гласа „за“, 51 „против“, а 8 „въздържали се“. Поправките минаха с гласовете на ГЕРБ и Обединени патриоти, като БСП и ДПС бяха против, а „Воля“ се въздържаха.Социалистът Филип Попов обвини управляващите, че с тези поправки се опитват да се замажат далаверите около изграждането на оградата. Неговия колега Иван Иванов пък определи оградата е като „швейцарско сирене“ и припомни, че в момента има досъдебно производство от спецпрокуратурата, която проверява изграждането на преградното съоръжение. Поправката в закона пък щели да замажат престъпленията и да попречат на прокуратурата да направи проверките.  Той дори заподозря, че след обилният сняг, който вали отново ще има пробиви по оградата и дори може да изчезне. По думите му ГЕРБ се страхуват да заведат депутати от опозицията до оградата, защото ще намерят една съборетина. „Това е законът на златната дупка и ще прикрием една безобразна кражба“, каза той. Хамид Хамид от ДПС пък припомни, че и сега законът позволява съкратена процедура за ремонт на оградата при неотложни обстоятелства. Той определи промените като ненужен текст, който ще подсили усещането в обществото, че около оградата се въртят нечисти дела. Съпартиецът му Йордан Цонев пък съзря в закона хранителна среда за корупция. По думите му всяка възможност за административен рекет и да се заобиколи закона създава такава среда за корупцията.От ГЕРБ отрекоха обвиненията, а Диана Саватева заяви, че съоръжението е стабилно на повечето места. Тя смята, че прякото договаряне за ремонта ще е по-силна гаранция за качеството на ремонта. Саватева обвини опозицията, че не знаят каква е точната картина и обясни, че Странджа е пресечен терен, където е много трудно да се предвиди ситуацията, особено след порой. По думите й отнесените части от оградата, показани в няколко тв репортажа, всъщност са вододайна зона. Според нея няма проблем институциите да направят проверка на оградата преди и след ремонта. Павел Шопов от „Обединени патриоти“ пък определи оградата като „свидно чедо“  и именно патриотите били вдъхновители за нейното изграждане. Неговият колега Християн Митев пък уточни, че според сегашната процедура при нарушение на оградата ще отнеме между 3 или 6 месеца.\n                    ", "date": "2018.03.22", "title": "И текущите ремонти по оградата на границата без търг"}
{"url": "http://www.monitor.bg/a/view/78544-%D0%91%D1%80%D0%B5%D0%B3%D0%BE%D0%B2%D0%BE-%D1%81%D0%BA%D0%B0%D1%80%D0%B0-%D0%91%D0%A1%D0%9F-%D0%B8-%D0%93%D0%95%D0%A0%D0%91/", "text": "\n                    Бедственото положение в Брегово скара БСП и ГЕРБ. В декларация от името на БСП Филип Попов обвини управляващите и премиера Бойко Борисов,  че са забравили хората във видинската община, само защото там не управлява ГЕРБ. Той даде пример с Хайредин  и Враца, за които правителството отпуснало пари, но не и за Брегово.„Брегово е наказано от българското правителство“, каза Попов. По думите му кметът досега не е получил резултати за качеството на водата след наводненията. Именно затова БСП е решило да вземе проби и да направи независими изследвания.БСП си прави кризисен пиар, отвърна на свой ред  Владимир Тошев от ГЕРБ. Той обясни, че във Видинско работят кризисните щабове в областта и общините, където е необходимо. В момента се решават проблемите по отводняването на подпочвените води, допълни той. По думите му случилото се е заради нерегламентирана обработка на блатни земи. В тази връзка той попита кой обработва тези земи и имат ли тези лица роднински връзки с кмета на Брегово от БСП.  Не било вярно, че града се захранва от залетите кладенци и няма опасност за питейната вода,. РЗИ и \"Напоителни системи\" пък непрекъснато правели измервания на водата.„Брегово е в пъти по-голяма фамилна фирма, отколкото примерите, които давате за ГЕРБ в цялата страна“, каза Тошев. По думите в общината работят множество хора „кръвно свързани“ с кмета Милчо Лалов от БСП. ‚Видин и Брегово  не са в опасност“, каза Тошев.\n                    ", "date": "2018.03.22", "title": "Брегово скара БСП и ГЕРБ"}
{"url": "http://www.monitor.bg/a/view/86848-%D0%9D%D0%B0%D0%B3%D1%80%D0%B0%D0%B4%D0%B8%D1%85%D0%B0-%D0%9E%D0%B1%D1%89%D0%B8%D0%BD%D0%B0-%D0%92%D0%B0%D1%80%D0%BD%D0%B0-%D0%B7%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D0%B2-%D0%90%D1%81%D0%BF%D0%B0%D1%80%D1%83%D1%85%D0%BE%D0%B2%D0%BE/", "text": "\n                    \nОбщина Варна получи награда в категория „Екологична инфраструктура“ за проекта „Възстановяване на водопроводимостта на двата охранителни канала в квартал Аспарухово“. Това стана по време на специалното издание на инициативата „Infrastructure Bulgaria Awards 2018“. Събитието е част от календара на Българското председателство на Съвета на ЕС и се организира от Градът Медиа Груп. Целта е да се популяризират добрите практики и постижения на водещите компании и професионалисти в сферата на инфраструктурата. Наградата получи зам.-кметът на Община Варна, инж. Христо Иванов. Ремонтът на двата охранителни канала в Аспарухово, станали причина за голямото наводнение на 19 юни 2014 г., при което  загинаха 13 души и бяха нанесени значителни материални щети, стана възможен след успешно защитен проект от Община Варна и осигурено финансиране по  фонд „Солидарност“ на Европейския съюз. Фондът е създаден през 2002 г. и има за цел да предоставя средства на държави-членки на ЕС, които имат необходимост от финансиране, след бедствия. При ремонта на Източния канал бе възстановена водопроводимостта на съоръжението, което е с дължина 1 426 метра. Възстановни са водоскокът на ул . „Св. Св. Кирил и Методий“, мостовите съоръжения на бул. „Първи май“, Крайбрежната алея. Извършени са строително-монтажни работи върху подземната инфраструктура в обхвата на съоръжението. По Западния канал - с дължина 1 280 метра, проводимостта също е факт, като са изпълнени ремонти на мостовете на ул. „Орел“ и на Крайбрежната алея. И за двата канала е изградено заустване в морето. Извършено бе покриване на каналите и облагодоряване на околното пространствата.\n\n                    ", "date": "2018.03.22", "title": "Наградиха Община Варна за охранителните канали в Аспарухово"}
{"url": "http://www.monitor.bg/a/view/63876-%D0%A1%D0%BD%D0%B5%D0%B3%D1%8A%D1%82-%D0%BE%D1%82%D0%BC%D0%B5%D0%BD%D0%B8-%D1%80%D0%BE%D0%BA%D0%B5%D1%80%D1%81%D0%BA%D0%BE%D1%82%D0%BE-%D1%88%D0%B5%D1%81%D1%82%D0%B2%D0%B8%D0%B5-%D0%B7%D0%B0-%D0%BF%D1%8A%D1%80%D0%B2%D0%B0-%D0%BF%D1%80%D0%BE%D0%BB%D0%B5%D1%82-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Обилният снеговалеж в Пловдив отмени дългоочакваното и планувано рокерско шествие за първа пролет на 22 март.Братята на вятъра се информираха, чрез социалните мрежи, че традиционното им събиране край кафенето им до бул. „България”, няма да се състои. Променената дата е следващата събота на 31-ви март. Въпреки това рокерите канят своите приятели и поддръжници на курбан в клуба си срещу стадион „Марица”. За разлика от тях рокерите от раковското село Белозем излязоха с моторите си на първа пролет, каза кметът на село Белозем Иван Тачев. „Изпратихме ги, въпреки лошото време и им пожелахме безавариен и без произшествия сезон”, обясни кметът. Местният свещеник е благословил мотористите, които са обиколили селото. След това са се събрали в заведение, където кметът Иван Тачев им е подготвил да се почерпят с постен курбан от фасул.\n\n\n                    ", "date": "2018.03.22", "title": "Снегът отмени рокерското шествие за първа пролет в Пловдив"}
{"url": "http://www.monitor.bg/a/view/22052-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9D%D0%B5%D0%BD%D0%BE-%D0%94%D0%B8%D0%BC%D0%BE%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%B2-%D0%A0%D0%B0%D0%BA%D0%B8%D1%82%D0%BE%D0%B2%D0%BE-%D0%B8-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Министърът на околната среда и водите Нено Димов подписа договор за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово.Подписаният договор за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово предвижда изграждане на двете съоръжения, които да обслужват близо 50 000 жители. Компостиращата инсталация ще е с капацитет 4000 тона годишно. Ще бъде осигурено необходимото оборудване, съоръжения и техника за разделното събиране и транспортиране на зелените и/или биоразградими битови отпадъци.Инсталацията за предварително третиране на смесено събрани битови отпадъци ще бъде с  капацитет 15 000 тона годишно, генерирани от териториите на двете общини. Общият размер на инвестицията е близо 9,7 млн. лв. ОПОС осигурява безвъзмездна финансова помощ в размер на 7,15 млн. лв. Срокът за изпълнение на проекта е 30 месеца.\n                    ", "date": "2018.03.22", "title": "Министър Нено Димов подписа договор за инсталация за отпадъци в Ракитово и Велинград"}
{"url": "http://www.monitor.bg/a/view/61449-%D0%9F%D0%BE%D0%BB%D0%B8%D1%86%D0%B0%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%B4%D1%83%D0%BF%D0%BA%D0%B8-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Обстойни проверки за състоянието на пътната мрежа в Пазарджишко правят полицейски екипи от сектор „ Пътна полиция“  и Районните управления на МВР по разпореждане на шефа на местната Областна полицейска дирекция старши комисар Йордан Рогачев. Подготвени са сигнални писма до Областно пътно управление в Пазарджик и 12-те общини в региона за активни действия по извършване на ремонтни дейности по настилката на републиканските и общински пътища. В края на зимата полицаите са установили, че на някои места има нарушаване на целостта на настилката, като дупките достигат дълбочина до 10-15 см.Този факт създава съвсем основателни предпоставки за настъпване на пътни инциденти, особено в тъмната част от денонощието и при валежи от дъжд и сняг. Съгласно разпоредбите на Закона за Министерството на вътрешните работи компетентните органи сигнализирани с тези писма са длъжни в едномесечен срок да отговорят на ОДМВР за предприетите от тях действия и мерки за преодоляване на нередностите.\n\n \n\n \n\n \n                    ", "date": "2018.03.22", "title": "Полицаи проверяват за дупки по пътищата в Пазарджишко"}
{"url": "http://www.monitor.bg/a/view/71703-%D0%9E%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B5%D1%82%D0%B5-%D0%B4%D0%BE-5-%D0%B3%D0%BE%D0%B4%D0%B8%D0%BD%D0%B8-%D1%81%D1%8A%D1%89%D0%BE-%D1%81-%D0%BF%D1%80%D0%B0%D0%B2%D0%BE-1-%D0%B3-%D0%BF%D0%BB%D0%B0%D1%82%D0%B5%D0%BD-%D0%BE%D1%82%D0%BF%D1%83%D1%81%D0%BA/", "text": "\n                    \nОсиновителите на деца до 5 години също ще имат право на платен отпуск от 365 дни. Това решиха депутатите при гласуването на второ четене на част от текстовете в Кодекса на труда. Промените бяха приети  единодушно с гласовете на 125 от народните представители и влизат в сила от първи юли 2018-та. По време на отпуската си осиновителите да получават обезщетение от 90% от осигурителния си доход за предходните 24 месеца, както е в момента и за биологичните родители до навършване на 1 година на хлапето.  \n\nТака, ако осиновим дете на 3 години, то получаваме отпуск от 356 дни и 90 % от брутната си заплата. Ако обаче осиновим хлапе на 4 години и 6 месеца, то ще имаме право на отпуск само за останалите 6 месеца. БСП предложи да има облекчения и за хората, осиновило деца над 5 години, като за целта те да получават 90 дни целева отпуска, нужна за адаптацията на децата. Тази тяхна идея обаче бе отхвърлена от мнозинството.\n\nСред другите поправки е възможността след навършване на 6 месеца на бебето, майката да прехвърли остатъка от 410 дни отпуска на бащата или на бабата и дядото. Същото ще важи и когато детето е осиновено от съпрузи, но не по-късно от навършване на 5 –годишната му възраст. Когато майката е тежко болна или пък е починала, то отпускът по майчинство също може да бъде прехвърлен на бащата. Ако той също е починал, то това право се дава на родителите на майката или бащата.\n \n\n\n                    ", "date": "2018.03.22", "title": "Осиновителите на дете до 5 години също с право на една година  платен отпуск "}
{"url": "http://www.monitor.bg/a/view/67233-%D0%A1%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-%D0%B2-%D0%9C%D0%B8%D0%B7%D0%B8%D1%8F-%D0%B8-%D0%91%D1%8F%D0%BB%D0%B0-%D0%A1%D0%BB%D0%B0%D1%82%D0%B8%D0%BD%D0%B0/", "text": "Раздадени са резервни спешни пакети на центровете за бърза помощ във Врачанска област\n                    Очаква се в следващите дни речният отток на Дунав да достигне 11000 м3/s, което налага обявяване на първа степен на готовност при високи води на реката. Това стана ясно по време на извънредното заседание на областния кризисен щаб, което свика губернаторът на Враца Малина Николова. В тази връзка е организирано денонощно наблюдение на нивата на всички реки и хидротехнически съоръжения, както и на нивото на Дунав в общините Козлодуй и Оряхово. Определени са критичните участъци за повишено внимание - поречието на река Скът при село Нивянин в община Борован, при Бяла Слатина и Мизия, поречието на река Огоста при село Хайредин, язовир „Рогозен 1“, река Дунав при пристанището на Оряхово и топлоцентралата при Козлодуй. Направени са списъци на домакинствата в заливните зони за готовност при евакуация, описани са републиканските и общински пътни участъци, които може да бъдат залети и маршрутите, по които се пренасочва движението.\nВ Центъра за спешна медицинска помощ е разработен план за действие при кризисни ситуации, като са определени алтернативни обходни маршрути за достъп на санитарните автомобили и екипите на бърза помощ до населението. С повишено внимание са двата мобилни екипа в Бяла Слатина, които обслужват община Хайредин. Раздадени са резервни спешни пакети във всички филиали на Центъра за спешна медицинска помощ. Създадена е организация за резервни спешни екипи за осъществяване на евентуални спасителни мероприятия.\nОбластният кризисен щаб поддържа постоянна връзка с кметовете на общини от целия регион, за да проследява оперативната обстановка и е в повишена готовност за реакция при възникване на извънредни ситуации.\nПревантивните мерки се предприемат за ограничаване на рисковете, без да са налице предпоставки за възникване на ситуации, застрашаващи населението и инфраструктурата към настоящия момент, съобщиха от областната управа.\n\n\n                    ", "date": "2018.03.22", "title": "Спасители в готовност за наводнения в Мизия и Бяла Слатина"}
{"url": "http://www.monitor.bg/a/view/4529-23-%D0%BE%D1%82-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8-%D1%81%D0%B0-%D0%B8%D0%B7%D0%B2%D1%8A%D0%BD-%D0%B7%D0%B0%D0%BA%D0%BE%D0%BD%D0%B0/", "text": "\n                    2/3 от пешеходните пътеки в страната не отговарят на изискванията. Те са незаконни, нямат необходимата маркировка, износени са или са поставени на неправилно място. В много от случаите пък били боядисани в различен цвят от белия, както изисква законът. В Пазарджик например повечето били оранжеви. В столицата пък имало такива, които са направени като детски рисунки.Това казаха на съвместен брифинг министърът на вътрешните работи Валентин Радев, главният прокурор Сотир Цацаров и регионалният министър Николай Нанков. Тримата представиха резултатите от проверка, назначена в края на миналата година от прокуратурата. Инспектирани са общо 14 000 пешеходни пътеки в цялата страна.Списъкът, определен от главния прокурор като „срамен“ показва, че на много места пешеходните пътеки не отговарят на никакви изисквания, без значение дали се касае за републиканската пътна мрежа или за улиците и булевардите в населените места. Едни от най-честите нарушения били липсата на знаци и неспазването на разстоянието от пешеходните пътеки. Според наредбите те не трябвало да са на по-малко от 250 метра.„Кметовете са решили, че от добро сърце ще сложат повече пешеходни пътеки. Някой е поискал там да има, той веднага праща работниците да рисуват там и се появява маркировка на пътя. Не се правят така тези неща“, обясни вътрешният министър Валентин Радев. Главният прокурор пък допълни, че до 30 юни се очаква кметовете на населени места да изправят нередностите и ако не го направят, ще бъдат глобени по закона за МВР. Той предвижда до 7000 лева санкция. Подготвят се и законодателни промени, за да се реши проблемът.3,7 млн. лева ще бъдат необходими за пешеходните пътеки по републиканските пътища, каза министър Нанков.Ще бъдат премахнати 80 от тях, които са по високоскоростни пътища и магистрали.„Не можехме да повярваме, че на няколко места, включително и на входа на София, има пешеходна пътека на магистрала. Това е пълно безумие“, категоричен беше Нанков.Най-много нарушения обаче били констатирани предимно в Южна България, като първенци са Хасково, Пазарджик, Стара Загора и Благоевград, а също и Варна и Бургас. На тези места опасните пешеходни пътеки са близо 10 хиляди.Някои от нарушенията са направени от престараване на кметовете, обясни вътрешният министър Радев. По думите му „някои от престараване слагат пешеходни пътеки след пешеходни пътеки“ или ги оцветяват в ярки цветове. Такъв бил случаят в Пазарджик, където, по определението на главния прокурор, можело да се направи аналогия с детската песен „оранжево небето, оранжев и градът“.По думите на Валентин Радев, тъй като за отстраняване на нередностите е поставен срок до 30 юни, а повечето от дейностите изискват средства, МВР е готово по места да отпусне пари от събираните по Закона за движение по пътищата глоби.\n                    ", "date": "2018.03.22", "title": "2/3 от пешеходните пътеки са извън закона (ОБНОВЕНА)"}
{"url": "http://www.monitor.bg/a/view/46542-%D0%9D%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%A2%D1%8A%D1%80%D0%BD%D0%BE%D0%B2%D0%BE-%D0%B1%D0%B5%D0%B7-%D1%81%D0%B5%D0%BC%D0%BA%D0%B8-%D0%B8-%D0%BF%D0%B5%D1%82%D0%BB%D0%B5%D1%82%D0%B0-%D0%BD%D0%BE-%D1%81-%D0%BC%D0%BD%D0%BE%D0%B3%D0%BE-%D1%81%D1%82%D1%83%D0%B4-%D0%B8-%D1%81%D0%BD%D1%8F%D0%B3/", "text": "Кметът Даниел Панов: „Търново да стане историческа и духовна столица на България.”\n                    С тържествена света литургия в средновековната църква „Св. 40 мъченици”, под хълма Царевец, започнаха инициативите за празника на Велико Търново. На литургията присъстваа председателят на Народното събрание Цвета Караянчева, зам. лидерът на ГЕРБ, Цветан Цветанов, кметът на старата столица Даниел Панов, много гости. След службата на владиката Григорий, присъстващите поднесоха цветя пред саркофага с тленните останки на цар Калоян и запалиха по свещичка за здраве. В двора на църквата бе прочетен текстът от Асеневата колона. От подножието на Царевец шествие се отправи към центъра на града, където бяха вдигнати знамената на България, ЕС и В. Търново и бяха пуснати разноцветни балони. На тържествена сесия общинските съветници обявиха за тазгодишен почетен гражданин историкът проф. Пламен Павлов. А докато съветниците умуваха в залата, отвън въпреки лошото време болярите се забавляваха с празничен концерт. Заради специалната заповед на кмета Панов, тази година на празника на Велико Търново в центъра на града не бяха допуснати търговци на семки, захарни петлета и детски играчки, а единствено продавачи на знамена. Заради обилния снеговалеж и студения вятър не повече от 50-ина човека събраха смелост да дойдат пред общината за да чуят словото на кмета и официалните гости.\n\nВ словото си кметът Даниел Панов поиска Търново да бъде признато за историческа и културна столица на България. Председателят на НС Цвета Караянчева пък съобщи, че ще подеме законодателна инициатива това да се случи. „Подкрепям напълно кмета в този негов призив и се надявам, че и много народни представители ще го подкрепят. Защото Тйрново е нашата старопрестолна столица и тук живеят много достойни хора. Пожелавам на всички великотърновци да бъдат горди и непреклонни, така както са били и през вековете”, обърна се Караянчева в словото си към присъстващите. Тя каза още, че ще предложи градовете, които са символ на нашата история да имат и някои привилегии. След официалната част, празничните прояви продължиха с музикална програма пред общината. Заради лошото време половината от предвидените прояви бяха отменени. В късния след обяд от центъра на града ще тръгне стрийт парад към площада пред крепостта Царевец. А вечерта от 20,00 ч. тържествата ще завършат с традиционния аудио-визуален спектакъл „Звук и светлина”.\n\n \n\n \n                    ", "date": "2018.03.22", "title": "На празника на Търново без семки  и петлета, но с много студ и сняг"}
{"url": "http://www.monitor.bg/a/view/39623-%D0%91%D0%B0%D0%BD%D1%81%D0%BA%D0%BE-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9A%D1%80%D0%B0%D0%B2%D0%B0%D1%80%D0%BE%D0%B2/", "text": "\n                    Вчера следобед почти цяло Банско изпрати в последния му път своя син и бивш кмет Александър Краваров. Църквата \"Света Троица\" се оказа тясна, за да събере не само дошлите да го изпратят банскалии, но и негови приятели от цялата страна, Неврокопският митрополит Серафим отслужи заупокойната молитва. Министърът на отбраната Красимир Каракачанов пристигна за погребението, за да се сбогува със своя съратник и дългогодишен приятел: „Изпращам свой съратник и приятел, който си отиде рано от този свят. Александър Краваров бе истински патриот и родолюбец и дълги години бе заместинк-председател на ВМРО-БНД“, сподели в двора на църквата военният министър.\n\nВ периода 1999-2003 г. Александър Краваров е зам.-кмет на общината. Още тогава повежда борбата на своите съграждани срещу противниците на строителството на модерния ски център в Пирин планина. Той е в основата на спечелената битка и е с огромна заслуга за съвременния облик на курорта, обявен през 2010 г. за Зимна столица на Балканите. В резултат на усилията му за каузата \"Банско - световен ски курорт\", през 2003 година признателните банскалии го избират за кмет, като управлява общината два поредни мандата - до 2011 година. През тези 8 години Банско се изгражда като модерен зимен курорт и печели заслужено място на световната карта на най-добрите зимни туристически дестинации. Градоначалникът не спира да работи за развитието на града и за решаването на проблемите, за да бъде населеното място на нивото на супермодерната ски зона в планината. Краваров бе убеден, че доброто бъдеще на Банско е добро бъдеще и за съседните общини, и за целия Пирински край, и за България. Затова не спираше да работи за развитието на своя роден град. До последния си дъх.\n\nАлександър Краваров беше и в основата на възраждането на българската Света обител „Георги Зограф“ на полуостров Атон. През 5-6 месеца кметът Краваров организираше и транспортираше с камион дарени хранителни продукти от цялата страна за монасите в манастира. Дарени бяха и близо 500 легла за миряни, които посещаваха храма. Години наред майстори строители от Банско работеха доброволно и на смени в ремонта и възстановяването на българския манастир, появил се в далечния Х век.\n                    ", "date": "2018.03.22", "title": "Банско се сбогува с Александър Краваров"}
{"url": "http://www.monitor.bg/a/view/12076-%D0%98-%D0%91%D0%B5%D0%BB%D0%BE%D0%B7%D0%B5%D0%BC-%D1%81%D0%BF%D0%B0%D1%81%D1%8F%D0%B2%D0%B0-%D1%81%D0%B2%D0%BE%D0%B8%D1%82%D0%B5-%D1%89%D1%8A%D1%80%D0%BA%D0%B5%D0%BB%D0%B8/", "text": "Обикалят полето да търсят премръзнали, захранват ги с 40 кг риба\n                    Жителите на раковското село Белозем, което бе обявено за европейско село на белия щъркел, са изключително притеснени за пернатите заради падналия в четвъртък обилен сняг. Кметът на Белозем Иван Тачев в ранни зори се е свързал с експерти от „Зелени Балкани” от Спасителния център за диви животни в Стара Загора, за да ги попита с какво могат да захранят щъркелите. „Не е толкова студено в Белозем, около 2-3 градуса над нулата е температурата. Да, вали сняг, но той почти веднага се топи. Проблем е, че огладняват. Няма земноводни, а щъркелите са изтощени от дългия полет от Африка и няма с какво да се нахранят”, се притеснява кметът.Затова той се обадил по телефона на специалистите от „Зелени Балкани”, за да разбере дали могат да изпратят хора при тях, в Белозем и за да ги попита с какво да нахранят птиците. „Казаха ми, че всичките им екипи в момента са в Северна България. Там над 200 щъркела са настанени заради студовете и снеговете в частни домове, но че въпреки това ще изпратят при нас двама души”, казва Тачев. От „Зелени Балкани” ще донесат в Белозем 40 килограма риба, с които могат да захранят щъркелите. „80% от гнездата върху училището бяха пълни, а тази сутрин видях само две двойки щъркели. Трябва да обиколим полето, за да видим да не са премръзнали. Ще им поставим на козирката на покрива на училището рибки. Мислехме и кайма да им дадем, за да се нахранят”, казва още кметът на Белозем.Миналата година от „Зелени Балкани” сложили проследяващи устройства на две от птиците. Едната била млада и според gps данните загинала при полет над хвостохранилище в Сирия. Предполага се, че се е отровил. Втората обаче бил възрастен и опитен щъркел, който местните хора в Белозем са кръстили Белчо. „Проследяващото устройство на Белчо показа, че е прелетял 8000 километра. Минал е над Сирия, чак до Кения е стигнал. Войната в Сирия взима жертви и сред щъркелите ни”, казва Иван Тачев. През 2005г. селото бе обявено от германската фондация EURONATUR за европейско селище на белия щъркел, тъй като популацията на защитения вид в селото нараства. Местните хора не закачат гнездата, а край Белозем има достатъчно оризища, които осигуряват храна за белите щъркели и тяхното потомство. Най-голямата щъркелова популация в селото е на покрива на училище „Гео Милев”, където гнездата са 28. \n\n\n                    ", "date": "2018.03.22", "title": "И Белозем спасява своите щъркели"}
{"url": "http://www.monitor.bg/a/view/89407-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%A2%D1%83%D1%81%D0%BA-%D0%94%D0%B8%D0%B0%D0%BB%D0%BE%D0%B3%D1%8A%D1%82-%D1%81-%D0%A2%D1%83%D1%80%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8/", "text": "Имаме нужда от \"подредени\" отношения с Анкара, смята премиерът\n                    \nРазговорът във Варна между европейските лидери и президента на Турция е належащ за възстановяване на диалога с турската държава. Около тази теза за се обединили премиерът Бойко Борисов и председателят на Европейския съвет Доналд Туск след срещата си в Брюксел, съобщиха от пресцентъра на кабинета.\n\nПредстоящата среща между лидерите на ЕС и на Турция във Варна е необходима за нормализирането на отношенията между Съюза и Анкара, коментира Борисов и допълни - „Имаме нужда от подредени отношения с нашия съсед – Турция. Диалогът с турския президент трябва да бъде продължен“.\n\nДвамата са коментирали актуални политически теми в Европа, които трябва да се обсъждат и на заседанието на Европейския съвет в четвъртък и петък.\n\nВисоко била оценена и работата до този момент по приоритетните теми на БГ председателство на ЕС.\n\n\n \n                    ", "date": "2018.03.22", "title": "Борисов и Туск: Диалогът с Турция трябва да продължи"}
{"url": "http://www.monitor.bg/a/view/22397-%D0%A8%D0%B5%D1%84%D1%8A%D1%82-%D0%BD%D0%B0-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B3%D0%BE%D1%82%D0%BE%D0%B2-%D1%81-%D0%B5%D0%BA%D0%B8%D0%BF%D0%B0-%D1%81%D0%B8/", "text": "\n                    Шефът на новата мегакомисия срещу корупцията Пламен Георгиев внесе в НС предложение за попълване на състава на звеното.\n\nНоминациите на председателя на Комисията за противодействие на корупцията и за отнемане на незаконно придобитото имущество са за зам.-председател и трима членове, съобщиха от КПКОНПИ. За свой заместник Георгиев предлага Антон Славчев, който в момента оглавява дирекция „Противодействие на корупцията“ в новата структура, където се е прехвърлил от ДАНС. Славчев е юрист по образование и зад гърба си има 22 години в системата на МВР и ДАНС.\n\nГеоргиев предлага също така съставът на комисията да бъде допълнен от Антоанета Цонкова, която също е юрист и е кадър на обединената с други структури в новото звено комисия за отнемане на престъпно имане, Силвия Къдрева, която оглавява дирекция „Публичен регистър“ в КПКОНПИ и има 19-годишен стаж в Сметната палата и Пламен Йоцов, който е магистър по изчислителна техника от Висшето военно училище в Шумен и притежава 20-годишен опит в борбата с организираната престъпност.\n\nСъгласно приетите от парламента в сряда процедурни правила, в 7-дневен срок всеки от номинираните трябва да представи в Комисия за борба с корупцията, конфликт на интереси и парламентарна етика в НС писмена концепция за работата си, както и декларации за несъвместимост, за имущество и интереси. Кандидатите подлежат и на проверка за принадлежност към ДС.\n\nВ сряда стана ясно, че се очаква съставът на комисията „Антикорупция“ да бъде попълнен до месец, след като Георгиев бе избран от НС за неин председател в началото на март.\n                    ", "date": "2018.03.22", "title": "Шефът на „Антикорупция“ готов с екипа си"}
{"url": "http://www.monitor.bg/a/view/71541-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D0%BB%D0%B5%D0%B7%D0%B5-%D0%B2-%D0%97%D0%B4%D1%80%D0%B0%D0%B2%D0%BD%D0%B8%D1%8F-%D0%94%D0%90%D0%9D%D0%A1/", "text": "Инспекторите констатирали нарушения, след което питали какво да правят\n                    \nВърховната административна прокуратура стартира проверка в Изпълнителна агенция „Медицински одит“ по съмнения за нарушения и покриване на сигнали за злоупотреби в лечебните заведения. Новината за проверката съобщи пред „Монитор“ ръководителят на ВАП и зам. главен прокурор Ася Петрова. Информацията за нея идва само седмица, след като огласихме сигнали, че в т.нар. Здравен ДАНС, както е известна агенцията, се подменят протоколи от инспекции в болници, както и че се замазват нарушения, направени от лечебните заведения.Публикацията ни беше по сигнал, подаден от бившия главен секретар на агенцията Димитър Евстатиев. Петрова обясни, че в края на седмицата във ВАП също е постъпил сигнал, който обаче е подписан от човек, работещ и в момента в ЕАМО.В документа се твърди, че в агенцията е въведен предварителен съгласувателен ред при извършването на проверки по медицинския одит, което е незаконно. На практика това означава, че след като одиторът установи административни нарушения в дадено лечебно заведение и състави констативен протокол, вместо да започне административно-наказателно производство, одиторът пише доклад до няколко от шефовете в агенцията. Това е все едно катаджия да установи на улицата, че шофьорът е нарушил правилата за движение по пътищата ии да чака нареждане какво да прави, обясниха пред „Монитор“ прокурори. В сигнала до ВАП се твърди и още нещо - че има случаи на заиграване с маловажността на констатирани административни нарушения, научи „Монитор“ от Ася Петрова. Проверката на прокуратурата е съвсем в началната си фаза, тъй като е започнала в сряда. При установяването на нарушения те ще бъдат оповестени.\n\n\n\n                    ", "date": "2018.03.22", "title": "Прокуратурата влезе в Здравния ДАНС"}
{"url": "http://www.monitor.bg/a/view/46853-%D0%9D%D0%B0%D0%B4-1000-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B0-%D0%BA%D1%80%D1%8A%D1%81%D1%82%D0%BE%D1%81%D0%B2%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Над 1000 машини почистват пътните настилки в районите със снеговалеж в момента, съобщиха от Агенция \"Пътна инфраструктура\" (АПИ). Работата на екипите не е спирала, но при продължаващи валежи е невъзможно пътищата да са почистени до асфалт.Агенция „Пътна инфраструктура“ припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите са изискванията и в Германия, и в редица други европейски държави.В ниво „А“ на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. Допустимата дебелина на снежната покривка на платното при снеговалеж за ниво „А“ е 3 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването до постигане на изискванията за ниво „А“ е 2 часа.В ниво „Б“ са пътищата с трафик между 2 000 и 4 000 МПС на ден. Допустимата дебелина на снежната покривка на платното при снеговалеж е 5 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Б“ е 3 часа.В ниво „В“ са пътищата с трафик между 500 и 2000 МПС на ден. Допустимата дебелина на снежната покривка на платното при снеговалеж е 7 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „В“ е 5 часа.В ниво „Г“ са пътищата с трафик по-малко от 500 МПС на ден. Допустимата дебелина на снежната покривка на платното при снеговалеж е 10 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Г“ е 8 часа.\n                    ", "date": "2018.03.22", "title": "Над 1000 снегорина кръстосват страната "}
{"url": "http://www.monitor.bg/a/view/49820-%D0%A0%D0%B0%D0%B4%D0%B5%D0%B2-%D0%BF%D1%80%D0%B5%D0%B4-%D0%9D%D0%B5%D1%82%D0%B0%D0%BD%D1%8F%D1%85%D1%83-%D0%98%D0%B7%D1%80%D0%B0%D0%B5%D0%BB-%D0%BC%D0%BE%D0%B6%D0%B5-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%B4%D0%B8%D0%B2%D0%B5%D1%80%D1%81%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    България е заинтересована от диверсификация на енергийните източници, както и от възможността да бъде вносител и да транзитира природен газ от новооткритите находища в Източно Средиземно море към нашия регион и Европа. Това заяви по време на срещата си с премиера на Израел Бенямин Нетаняху президентът Румен Радев в рамките на визитата си в страната.\n\nПрезидентът отново призова за по-голям прагматизъм в двустранните отношения и открои исторически изградените приятелски връзки между двата народа като безценен капитал, който трябва да бъде развиван. Държавният глава посочи, че стокообменът от 150 млн. долара не отговаря нито на икономическите възможности на България и Израел, нито на активния политически диалог. На срещата си с Нетаняху Радев подчерта интереса на страната ни и от прилагането на опита на Израел в сферите на информационните технологии, киберсигурността, науката и образованието, съобщиха от „Дондуков“ 2. За пример Радев посочи технологичния парк Гав-Ям Негев, който българската делегация посети по време на визитата си в Израел и който създава нови икономически възможности за цял регион в страната. Разбрах, че Вие сте един от инициаторите за създаването на този център и Ви поздравявам за Вашата визия за бъдещето, обърна се Радев към израелския министър-председател. Радев отбеляза доброто сътрудничество между България и Израел в борбата с тероризма и изрази признателност за подкрепата, която страната ни получи от Израел след атентата в Сарафово през 2012 година. Днешната напрегната ситуация в света налага кооперирането между нашите служби за сигурност да продължава, както и установените добри връзки в областта на отбраната, каза президентът. Израел има специални отношения с България – в миналото, в настоящето и занапред, заяви от своя страна премиерът Нетаняху. Той посочи, че няма да бъде забравено как българите са защитили евреите преди 75 години. По думите на Нетаняху това, което се е случило, е доказателство за човечността и морала на българския народ. Отличните двустранни отношения между България и Израел могат да бъдат задълбочени и развивани в редица сектори, отбеляза премиерът. Нетаняху посочи колко е важно развитието на технологиите и изрази готовност за сътрудничество в тази сфера.\n\nВ Йерусалим държавният глава проведе работна среща и с Роберт Сингер, изпълнителен директор на Световния еврейски конгрес, в която участваха и десетки политици, общественици и представители на дипломатическия корпус в Израел. На срещата отново беше отдадено признание към България за спасяването на еврейската общност у нас през Втората световна война и бяха обсъдени кризата в Близкия изток, борбата с тероризма и други теми. По-късно днес президентът В програмата на Радев бе вместено и посещение на църквата “Божи гроб” и Стената на плача в Стария град на Йерусалим.\n\nРадев, който посети и Палестина покани на визита в България своя колега Махмуд Аббас. В разговорите между двамата в Рамала акцент бяха както двустранните отношения, така и проблемите на региона. Над 5000 палестинци получиха висшето си образование в България. Някои от тях са тук, заемайки важни позиции в държавната администрация и са водещи в своите професионални области, каза Радев. Той изтъкна, че България и Палестина си сътрудничат в различни области като образование, туризъм, обмен на класифицирана информация и селско стопанство. Този списък обаче трябва да се разшири, категоричен бе българският държавен глава. Двамата президенти са разговаряли и за близкоизточния конфликт. Ние сме важен партньор на Палестина като участник във формирането на позиции в ООН и в ЕС, посочи Радев.\n                    ", "date": "2018.03.22", "title": "Радев пред Нетаняху: Израел може да участва в диверсификацията на България"}
