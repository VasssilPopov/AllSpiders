{"url": "https://www.monitor.bg/bg/a/view/kolko-da-spestjavate-i-gotovi-li-ste-za-pensionirane-181383", "text": "Ако разчитате на държавната пенсия никога няма да може да живеете достойно старините си. България е сред първенците в ЕС по най-висока средна възраст на населението в ЕС, след икономическия колос Германия и задлъжняващата Италия, показват данни на Световната банка. Страната ни може да се превърне в страната с най-рязък спад в съотношението между застаряващо население и такова в трудоспособна възраст. Да започнем отзад напред.  Ако разчитате на държавната пенсия никога няма да може да живеете достойно старините си. България е сред първенците в ЕС по най-висока средна възраст на населението в ЕС, след икономическия колос Германия и задлъжняващата Италия, показват данни на Световната банка. Страната ни може да се превърне в страната с най-рязък спад в съотношението между застаряващо население и такова в трудоспособна възраст. Какво означава това? Застаряващото население засилва натиска върху пенсионната система, само след 30 години работещите ще намалеят с около 40 на сто. Тогава едва един от трима ще бъде трудоспособен. В момента четирима работещи издържат трима пенсионери, а тогава при солидарната система един няма да може да издържа още един в заслужена почивка.  Колкото по-рано, толкова по-добре, звучи парафраза на репликата на Мечо Пух. Oпpeдeлeнo cпecтявaнeтo зa пeнcиoниpaнe e eднo oт най-важните решения, който трябва да бъдат осъзнати в ранна възраст. Сега ниските лихви карат младите до 30 години да трупат все по-големи задължения. Te миcлят зa пoĸyпĸa нa имoт, или aвтoмoбил, зa opгaнизиpaнe нa гoлямa cвaтбa, зa oĸoлocвeтcĸo пътeшecтвиe и т.н. Тези красиви моменти им пречат с покачване на възрастта да започнат да спестяват, а само успяват да връщат борчовете.  Колко пари да спестявам, за да се пенсионирам спокойно? Продължителността на живота се повишава и при едно евентуално пенсиониране на 65 години ще е необходимо да имате голям резерв. Ето колко трябва да заделяте на различните възрасти, според финансовите експерти. 20-те години - сумата за пенсия трябва да е една четвърт от брутния ви доход. До 30-те години - в края на първото десетилетие трябва да имате спестени пари около годишния ви доход. Десет години по-късно, през 40-те години на живота ви, е добре да сте спестили тригодишния си доход от заплати. През 50-те спестяванията ви трябва да са в размер на пет пъти годишния ви доход. В края на трудовия ви стаж отделените средства е добре да са вече осем годишни заплати. Но тук идва време да си зададете още един въпрос:   Сумата, която ще успеете да заделяте ще бъде \"изяждана\" от инфлацията. С колко е въпрос с лесен отговор. За изминалата година нивoтo нa инфлaциятa пpeминa границата oт 3%. Тоест след по-малко от три десетилетия парите ви ще се намалели ... наполовина. Решението да ги оставите на депозит в момента не е много далновидно заради ниските лиxвeни пpeдлoжeния. За щастие нито една банка няма намерение да ги прави отрицателно. Но това само отваря въпроси как да съхраните парите си. Като инвестирате в aĸтиви, ĸoитo ca дoĸaзaли, чe имaт cĸлoннocт дa ce пpeдcтaвят пo-дoбpe oт инфлaциятa. Тук се крие риска за влагане на парите в неуспешно начиние заради липсата на гаранция за успешното му пpeдcтaвянe. Но поне е нещо.", "date": "2019.11.20", "title": " Колко да спестявате и готови ли сте за пенсиониране"}
{"url": "https://www.monitor.bg/bg/a/view/virusna-pnevmonija-pogubila-3-godishnoto-dete-181379", "text": "Вирусна двустранна пневмония с масивни кръвоизливи в белите дробове е погубила тригодишното дете, което е издъхнало на 14 ноември, след като е било преглеждано в три болници. Това съобщиха от Министерството на здравеопазването, позовавайки се на извършената аутопсия и започналата проверка. Пневмонията е причинена от вирусна инфекция в резултат на която са възникнали двустранни кръвоизливи в надбъбречните жлези. От ведомството обясниха, че хистологичните резултати още не са готови, очаква се те да станат ясни до седмица. За изясняване на случая здравният министър Кирил Ананиев е – от специалист по инфекциозни заболявания, детски пулмолог и вирусолог. На база резултатите от проверката, заключенията на експертите и аутопсията, ще бъдат изготвени 4 констативни протокола и окончателен доклад, който трябва да бъде представен на здравния министър до края на следващата седмица. В ранния следобед в сряда министър Ананиев се срещна с директорите на трите болници, в които детето е било преглеждано – Педиатричната „Проф. д-р Иван Митев“, Университетската „Лозенец“ и Спешната „Пирогов“. След това той освободи от длъжност и тримата до приключване на следствието по случая. По негово разпореждане временно е отстранена и приелата детето в Педиатрията д-р Елена Георгиева. Така министър Ананиев изпълни поръчаното от премиера Бойко Борисов по-рано в сряда по време на заседание на кабинета. Искам отстраняването на всички шефове на болници замесени в смъртта на 3-годишното дете, каза министър-председателят още в началото на на правителственото заседание. Министър-председателят поясни, че се е срещнал с родителите на починалото момче. “Ананиев, докато траят проверките на прокуратурата и съдебно-медицинските експертизи, всички, които са замесени в процеса. Говорете с прокуратурата да ползват ВМА за експертизите, там са едни от най-добрите лекари\",обърна се Борисов към здравният министър и определи случилото се като бездушие. “Трябва да има възмездие. От наша страна това, което трябва да се направи, ще се направи днес. Незабавно да се махат оттам, докато свършват проверките и се намерят виновните”, заръча министър-председателят. По случая е сезирана и Комисията по професионална етика, която следи за спазване на професионалните медицински и морално-етични въпроси, свързани с упражняването на професията.", "date": "2019.11.20", "title": " Вирусна пневмония погубила 3-годишното дете"}
{"url": "https://www.monitor.bg/bg/a/view/fibank-razdade-ejegodnite-si-nagradi-naj-dobra-bylgarska-firma-181381", "text": "За осма поредна година Fibank връчи наградите в конкурса \"Най-добра българска фирма\". Традицията на банката цели да мотивира конкурентоспособността и иновативността на българските фирми, показвайки успешните бизнес модели в страната. В надпреварата се включиха 300 компании от различни сфери - машиностроене, софтуерни компании,транспортни фирми, фармацевтична промишленост, които се състезаваха в 4 категории: \"Микро и малка фирма\", \"Средна и голяма фирма\", \"Най-успешна българка в бизнеса - награда за женско предприемачество\" и специалната \" Награда на публиката\". Всеки от победителите е подбран от компетентно жури на база различни показатели като потенциал за навлизане на нови пазари и възможност за справяне в конкурентна среда. В категорията \"Микро и малка фирма\" бронзов медал получи \"Микро-Макс\" ООД, гр. Варна, среброто се присъжда на \"АТМ\" ООД, гр. Пазарджик, а златен медалист е \"Ботрон софтуер сълюшънс\" ООД, гр. София. В следваща категория \"Средна и голяма фирма\" отново имаше трима отличени. На 3-то място е \"Екстрапарк\" ООД, Велико Търново, 2-ро заема \"ГИДО\" ЕООД, гр. Пещера, а 1-во е за \"Антибиотик-Разград\" АД, гр. Разград. Онлайн гласуването за специалната категория \"Награда на публиката\" определи за победител \"Димитър Маджаров 2\" ЕООД, гр. София. Короната на \"Най-успешната българка в бизнеса - награда за женско предприемачество\" получи Татяна Бояджиева, управител на \"Гардения 2006\" ООД. Фирмата е един от лидерите в озеленяването в България и повече от 10 години се специализира в изграждането на паркове, дворни пространства и напоителни системи . Наградата на Fibank беше съпроводена с още една, а именно едноседмично делово пътуване до Южна Африка с цел обмяна на професионален опит, осигурено от главния изпълнителен директор на SystemicLogic Group Одри Мотупи.", "date": "2019.11.20", "title": "Fibank раздаде ежегодните си награди \"Най-добра българска фирма\""}
{"url": "https://www.monitor.bg/bg/a/view/mnogodetnata-majka-ot-fermata-bere-dusha-v-pirogov-181364", "text": "Свирепа болка разкъса участничка във „Фермата“ и я вкара в болница. Многодетната майка Веселка преживя нечовешко страдание, преди да бъде откарана по спешност в „Пирогов“. Конярката от село Борима получи жестоки стомашни спазми, след като се натъпка със седем от най-лютите чушки в света. Геройството извърши с надеждата да получи имунитет и така да се спаси от дуел. Веселка влезе в лютия сблъсък с останалите жени в шоуто, които бяха застрашени да излязат на арената. След като всички погълнаха равно количество от бруталните чушки със сълзи на очи, битката продължи със стрелба с лък. 22-годишната майка на три деца се оказа най-точна и спечели имунитет. Междувременно в стомаха й забушува огън, подпален от лютото и постепенно се превърна в адски пожар. Нито хляб, нито мляко успяха да го потушат. Късно през нощта спазмите станаха екстремни, а стенанията на участничката - непоносими. Притеснен, екипът на шоуто организира извеждането й от фермата. Веселка беше откарана към спешното на „Пирогов”. След пълен преглед лекарите установиха възпаление на червата. Специалистите обаче категорично заявиха, че състоянието й не налага престой в болницата и не застрашава участието й в състезанието. Успокоена, пострадалата се завърна във фермата късно през нощта.", "date": "2019.11.20", "title": "Многодетната майка от „Фермата“ бере душа в „Пирогов“"}
{"url": "https://www.monitor.bg/bg/a/view/fokus-mokus-bonus-malus-181371", "text": "Всекиму според прилежностите, от всекиго според прегрешенията. Така, ако трябва да приложим една по-стара диалектика, звучат намеренията и проектът на Комисията за финансов надзор (КФН) за прилагане на скала от морковчета и тояги за собствениците на автомобили при сключване на задължителната застраховка \"Гражданска отговорност\". Добрата - поне на пръв прочит - новина е тази, че дългоочакваната система бонус-малус няма да влезе с гръм и трясък със задна дата, отчитайки последните ни срещи с фоторадари и катаджии по пътищата. Ще имаме достатъчен период от време да трупаме пътно прилежание, така че когато дойде Съдният ден, т.е. датата, когато трябва да сключим бъдеща застрахователна полица, ще сме имали информирания избор през предходните 12 месеца, че ако сгазим лука, ще си бръкнем сами в портфейла. По стара медийна традиция средствата за масово унищ... пардон, осведомяване гръмнаха със заглавия \"Плащаме 4 пъти по-висока ГО\", взимайки за база вероятно заключението, че почти всеки шофьор и собственик на лек автомобил у нас е дивак рецидивист с тесте фишове, по две присъди за алкохол и куп още членове и параграфи, поставящи го в усложнено застрахователно положение. За шофьора, който се старае да кара в рамките на закона и правилника за неговото прилагане, фокусът с бонус-малус не би трябвало да е страшен и болезнен. Системата не е от вчера и не е измислена от български политици и експерти. А това вече гарантира някаква жизненост на идеята. Всъщност за първи път бонус-малус е възникнала във Великобритания в далечната 1910 година, а държавите от континента започват да я прилагат едва след 1960 година,след като в Austin bulletin се появяват няколко теоретически разработки за диференцираното застраховане на водачите според тяхното поведение на пътя. Школите по прилагането на бонус-малус в Европа са няколко, най-прецизно през лупа гледат водача в Белгия, Франция, Люксембург, Германия и Швейцария, където класите шофьори са, кажи-речи, като кастите в Индия, във всеки случай има над 20 класи и много строго определени правила за преминаването от една „каста” в друга. В Норвегия е просто – след всяка причинена щета или обществена вреда застраховката на причинителя поскъпва директно с конкретна сума – 350 евро.  От гледна точка на сравнително ненаказван шофьор се опитвам да запазя хладнокръвие по темата бонус-малус с мисълта на покойната ми баба „каквото за всичките, това и за мен”. Сеирджията дълбоко в мен обаче няма търпение да види границите, до които може да се разпростре побългаряването на тръгналата от Острова система. Нямам предвид адаптирането на бонус-малус от страна на експерти и законодатели към българските условия, а рационализирането й от страна на палавници на шосето. Тръпна в очакване на фиктивни прехвърляния на МПС-та, регистрацията им на шофьори, които не карат, ерго, не нарушават и не трупат застрахователни негативи. Всъщност въображението ми не е толкова богато. Но ще чакам да видя кой ще извади по-голям заек от шапката – застрахователят или нередовният застрахован.  ", "date": "2019.11.20", "title": "Фокус-мокус бонус-малус"}
{"url": "https://www.monitor.bg/bg/a/view/kustendilec-spasi-malko-elenche-napadnato-ot-glutnica-kucheta-181361", "text": "62-годишният кюстендилец Орлин Борисов спаси малко еленче, което беше нападнато във вторник вечерта от глутница освирепели кучета. В истински герой се превръща Орлин, след като излиза на вечерна разходка с двете си кучета. Мъжът живее в района на стадион „Осогово“, който се намира под лесопарк Хисарлъка. „Както всяка вечер и тази излязох около 17.30 часа. Бях си с двете кучета, когато чух страшен лай. Вървяхме по една от пътеките и видях, че покрай мина на няколко подскока малко еленче. След него тичаха поне 3-4 освирепели кучета, предполагам бездомни“, разказа 62-годишният мъж. Без да се замисли той решава да тръгне по глутницата. В един момент вижда, че животното е приклещено до оградата на стадиона. „Явно много време е гонено еленчето. От умора изведнъж се строполи на земята и върху него се нахвърли едно от кучетата, което имаше вид на ловджийско. Нямах време да мисля. Пуснах моите кучета и по-голямото, Норд, директно влезе в битка с него. По-малките успях да ги разгоня, а очите на еленчето бяха вперени право в мен, все едно се молеше“, обяснява още Орлин, който освен, че обожава животните се е посветил и на моторите. По чудо животното имало само лека драскотина на гърба. Именно тогава 62-годишният кюстендилец се захваща да го спаси. В този момент Орлин вижда, че батерията на телефона му е паднала. За щастие по това време покрай него минали момче и момиче. „Разпознах, че момчето е Евгени Неделчев. Веднага той се отзова и започнахме заедно да звъним по институциите. Естествено всеки си прехвърляше топката и никой не реши да дойде да ни помогне. Нямаше как да оставим еленчето там. То не можеше да върви от умора. Мислихме и вариант да го качим в планина „Осогово“, но се отказахме“, разказа още Орлин. Така той и Евгени Неделчев решават да се обадят на друг кюстендилец, който разполага с обособени помещения за животни в хотелски комплекс край село Жиленци. След 3 часа ходене по мъките най-накрая животното си намира подслон, храна и вода. „Така се беше уплашило, че сърчицето щеше да му изхвръкне. Галех го през целия път до Жиленци. Накрая се успокои. Вече е напълно добре и още днес ще го пуснем в планината. Ще се качим в по-високото, за да не бъде подгонено от глутницата кучета“, обяснява още за героичната си постъпка Орлин. По негови думи, най-вероятно, еленчето е на около 7 месечна възраст, тъй като имало съвсем малки рога на главичката. Питал и свой познати, на които разказал за тежката спасителна акция, завършила с щастлива развръзка. За сблъсъка с бездомните кучета Орлин казва, че не се е страхувал. Мислел само как да спаси животното. Успява и кучето му да се отърве само с няколко драскотини. „Аз като вървя по планината и охлюв да видя го премествам, за да не го смачка някой. Страшно обичам животните и не случайно вкъщи имам 2 кучета и 4 котки, някои прибрани и спасени от улицата. Всичко това не е героизъм, а човещина. Мога да кажа единствено, че всяко живо същество заслужава място под слънцето. Това винаги е било водещо при мен и се надявам да продължа да помагам“, обясни още 62-годишвният кюстендилец, който вече се превърна в герой сред съгражданите си. А кюстендилци видяха добра поличба в спасяването на еленчето и то именно преди Коледните и Новогодишни празници. Казват, че с този героизъм и природата ще се отблагодари на Орлин, и всички кюстендилци като цяло.", "date": "2019.11.20", "title": "Кюстендилец спаси малко еленче, нападнато от глутница кучета"}
{"url": "https://www.monitor.bg/bg/a/view/borisov-s-merkel-obsydihme-dobrata-sreda-za-investicii-v-bylgarija-snimki-181382", "text": "“ЕНП трябва да запази лидерските си позиции в ЕС. Европа трябва да остане силна и обединена и да не се подава на популизма, за да има стабилност и икономически растеж. Около това се обединихме с канцлера на Германия Ангела Меркел”. Това написа премиерът Бойко Борисов н профила си във Фейсбук. На Конгреса на ЕНП в Загреб двамата обсъдили добрата среда за инвестиции в България. “Благодарих на големия приятел на България Манфред Вебер за днешния му призив към ЕК от името на Групата на ЕНП в ЕП за това мониторинговият механизъм върху България да отпадне” съобщи още Борисов. Двамата се обединили около мнението, че Доналд Туск е най-подходящият кандидат за следващ президент на ЕНП. Премиерът поканил Себастиан Курц да дойде в България и да се увери лично как се охранява външната граница на ЕС. Двамата се поздравили за последните изборни победи в двете страни.", "date": "2019.11.20", "title": "Борисов: С Меркел обсъдихме добрата среда за инвестиции в България (СНИМКИ)"}
{"url": "https://www.monitor.bg/bg/a/view/nato-razviva-awacs-za-miliard-dolara-181337", "text": "Генералният секретар на НАТО Йенс Столтенберг потвърди, че алиансът ще превъоръжи системата си за далечно радиолокационно откриване и управление (AWACS). По неговите думи предстои алиансът да подпише договор за доставка на летателни средства на стойност един милиард долара. Системата AWACS служи за наблюдение на въздушното пространство и се използва в отбрана и нападение. НАТО разполага с десетки самолети, произведени през миналия век и снабдени с радари с голямо покритие, осигуряващи работата на системата. Столтенберг съобщи, че днес външните министри от алианса ще се запознаят с предложението на Германия за съставянето на група за обсъждане на стратегически въпроси. Според европейски медии целта със създаването на подобна група би била да се реагира на критиките на френския президент Еманюел Макрон за работата на пакта. Германското предложение има стойност, целта е да се прецени как можем да укрепим НАТО като място за решаване на предизвикателствата, пред които сме изправени, посочи генералният секретар. По неговите думи е много важно, когато има поводи за тревога, съюзниците да могат да ги обсъждат. В повечето време постигаме съгласие и приемаме решения, а понякога имаме разногласия, посочи Столтенберг. Трябва да преодолеем различията, много е важно за Европа и Северна Америка да останат единни, добави той преди началото на днешната министерска среща. ", "date": "2019.11.20", "title": "НАТО развива AWACS за милиард долара "}
{"url": "https://www.monitor.bg/bg/a/view/dlyjnici-na-haznata-s-po-malko-ot-30-bona-zad-granica-181380", "text": "Кабинетът одобри редакция на Валутния закон, с която се приемат някои промени по отношение на изнасянето на валута от страната. Длъжници на държавата, които имат неплатени борчове, няма да могат да напускат страната с повече от 30 000 лв. в себе си. Митничарите ще получават по служебен път информация за длъжниците и когато засекат такова лице, ще му правят щателна проверка. Извън това остава правилото, че всички лица, които напускат границите на Европейския съюз, ще са задължени да декларират суми за над 10 000 евро. Друга част от промяната предвижда и допълнителна глоба за хората, които не декларират изнасянето на благородни метали и скъпоценни камъни. Санкцията ще бъде до една пета от стойността на металите. Ако обаче те са укрити по специален начин, тоест е ясно, че притежателят им се е опитал да заблуди проверяващите, глобата ще бъде по-голяма - до една четвърто от стойността им. Досега българското правителство изземаше цялата непредставена пред митничарите сума, но Брюксел отдавна изискваше от нас да променим тази практика. Така че вече се предвижда \"адекватно определяне на размера на глобата - част от размера на стойността на предмета на нарушението.\" Въвежда се дефиниция за „укрит“ предмет на нарушението и се отменя чл. 20, с което българското законодателство се привежда в съответствие с практиката на СЕС по отношение на отнемането в полза на държавата на цялата недекларирана сума. - част от размера на стойността на предмета на нарушението. Промяната на закона идва, след като през юли тази година Европейската комисия е започнала наказателна процедура срещу България заради недостатъчно ефективни и непропорционални на извършените нарушения санкции в съответния закон и Наказателния кодекс. Според мнението на ЕК българските нормативни правила са в разрез с европейските регламенти. Европейската комисия е приела, че в хода на проучването националните органи не са предоставили достатъчно доказателства за това, че административните глоби, предвидени във Валутния закон (на стойност между 1000 и 3000 лева за физически лица и 2000 и 6000 лева, когато извършителят е юридическо лице или едноличен търговец) винаги са ефективни, пропорционални и възпиращи, както се изисква в Регламент (ЕО) № 1889/2005 .", "date": "2019.11.20", "title": "Длъжници на хазната с по-малко от 30 бона зад граница"}
{"url": "https://www.monitor.bg/bg/a/view/syrbija-i-rusija-zameseni-v-kyrvavija-chetvyrtyk-v-skopie-181378", "text": "Да се убият Заев и Села” е била задачата, поставена от руски разузнавачи на екстремистките десничарски групи в Македония на 27 април 2017 г., твърди порталът „Бота сот”, цитиран от БГНЕС.   Според изданието, името на руския разузнавач е известно. Той, заедно с Горан Живалевич – сръбски разузнавач в Скопие, са ръководели операцията. Руснакът с инициали В. Ф. работи в съседна на Северна Македония държава. Координацията е била извършена няколко дни по-рано в малко населено място по българското Черноморие, където имат вили служители на руското военно разузнаване, известно като ГРУ. Планът е разработен детайлно в Белград ден по-късно в частен дом, твърди бивш служител на македонските служби за контраразузнаване, пожелал анонимност. Въпреки, че проруските протести в Скопие започнаха по-рано, на 27 април хулигани щурмуват парламента. В.Ф. е бил активен в Скопие за по-дълъг период и през това време е вербувал Живалевич. В критичния ден, когато Заев и Села бяха нападнати, той се е свързал с Живалевич по телефона и го е заплашил, че ако двамата останат живи, сърбинът ще си „плати“ и ще бъде разкрита цялата кореспонденция, твърди източникът. Живалевич отива в парламента и си прави селфи, за да докаже на „руския си шеф“, че е на мястото. Разследване още тогава показва, че Сърбия е замесена в скандала. Поради тази причина целият състав на посолството е изтеглен от Скопие, което предизвика допълнително дипломатическо напрежение между Белград и Скопие. В крайна сметка двете държави постигнаха споразумение да изтеглят разузнавачите от посолствата си. Сръбският президент Александър Вучич поиска от Агенцията за военно разузнаване да разследва евентуална афера за шпионаж, в която руски шпиони вербуват сръбски агенти, заяви сръбският премиер Ана Бърнабич. „Разговарях с президента Александър Вучич. Той разпореди на Агенцията за военно разузнаване да разследва случая. Нямаме всички данни. Ако всичко се окаже вярно, тогава това ще бъде сериозен проблем и проблем за нас“, заяви Бърнабич. Тя добави, че Вучич е свикал среща в качеството на главнокомандващ на сръбските въоръжени сили, за да ги информира за резултатите от разследването. „Блиц“ съобщи, че руският дипломат и военен разузнавач Георги Клебан е участник във видео, показващо го, че дава пари на предполагаем високопоставен сръбски служител. Клипът е публикуван в You Tube на 17 ноември, а автентичността му е потвърдена за „Блиц“ от разследващия български журналист  . Българинът е публикувал видео, в което ясно се вижда размяната на пари между руския и сръбския разузнавачи.", "date": "2019.11.20", "title": "Сърбия и Русия замесени в Кървавия четвъртък в Скопие "}
{"url": "https://www.monitor.bg:443/bg/a/view/dunarit-sydel-ivancheva-za-100-bona-181363", "text": "Военният завод „Дунарит“, който от няколко години се контролира от свързания с Цветан Василев оръжеен бос Емилиян Гебрев, съдел бившата кметица на столичния район „Младост“ Десислава Иванчева за 100 000 лв. Това обяви тя след заседание по делото й за взет подкуп, което се гледа в Апелативния спецсъд.  Според Иванчева причина за иска били изтеклите в публичното пространство нейни чатове с друг известен крими герой Венцислав Ангелов – Чикагото. От тях става ясно, че в началото на септември Иванчева и Чикагото са готвели сценарий за сваляне на правителството чрез организиране на масови платени протести срещу кандидатурата на Иван Гешев за главен прокурор. Сигнал в прокуратурата тогава подаде русенеца Йордан Бонев, според който с която се разплаща за охолния си начин на живот в Белград, за медийните си балони, за отчисления към руския си покровител Константин Малофеев, а и за да буни протести. Пак в сигнала се посочва, че за аферата са били осигурени 400 000 лв., които са платени за протести на 10 и 12 септември на организации като „Правосъдие за всеки“ и „Боец“, както и на рекетьорите от сайта „Биволъ“. Бонев придружи сигнала си скрийншотове на чат, както и аудио и видео записи между осъдената за подкуп от 75 000 евро бивша кметица на „Младост“ Десислава Иванчева и баща му Венцислав Ангелов – Чикагото. Самият Бонев признава, че първоначално е бил част от разговора, но се е разочаровал. Още тогава Иванчева обяви чатовете за фалшиви, но така и не даде доказателства в своя защита. Според запознати възможно е ако наистина се води дело срещу нея от страна на „Дунарит“ това да е опит на хората около банкера-беглец да заметат следите, които ги свързват с Иванчева. Самата тя вмъкна историята със съдебния процес с две-три думи, докато се жалеше пред журналисти, че няма пари. В съдебната зала пък Иванчева поиска от апелативния спецсъд да бъде вдигнат запора на всичките й банкови сметки и – дамска и книжна с документи. Другите подсъдими по делото за подкуп от строителния предприемач Александър Ваклин – Биляна Петрова и Петко Дюлгеров, поискаха от съда да вдигне запора на по една тяхна банкова сметка. Петрова имала няколко запорирани, но иска да ползва парите само от една, а Дюлгеров пък имал само една сметка. И тримата подсъдими заявиха, че искат да разполагат с парите по банковите си сметки, защото нямат доходи, за да преживяват, да се лекуват, а Петрова и Дюлгеров да издържат децата си. Иванчева се ожали пред съда, че майка й, която е пенсионерка, й плаща здравните осигуровки, а приятели от Варна й носят по 20 и 50 лв. Тя се яви в съда както винаги в елегантно модно облекло и обувки, съпровождана от 4-5 верни поддръжници. Съдът остави без уважение искането на Иванчева за връщане на веществени доказателства, които са нейна собственост. Съдът отмени наложения запор на сметка на Петрова за сумата от 560 лв. на месец представляваща минималната работна заплата. Съдът отложи произнасянето си по отношение на Иванчева и Дюлгеров за отмяна на наложени обезпечителни мерки - запор върху банкови сметки, до получаване на справки от банките за паричната наличност в тях. На първа инстанция спецсъдът осъди на 20 г. затвор Иванчева, заместничката й Петрова получи 15 г. зад решетките, а Дюлгеров – 12 г. за искане на подкуп в особено големи размери за издаването на разрешително за строеж на бизнесмена Александър Ваклин. И за тримата съдът постанови конфискация на имущество. МАРИЯ КАДИЙСКА Апелативният спецсъд направи втори опит за даване на ход на делото по същество, но и този път това не стана. Оказа се, че назначената в началото на октомври т.г. графологична експертиза на тефтерчето на Иванчева, за да се провери дали Дюлгеров е писал числа в него, не е готова. На делото се яви само едното от трите вещи лица и заяви, че няма отговор на молбата им до община „Младост“ за предоставяне на документи за сравнителния анализ. Тричленният съдебен състав попита експерта дали има нужда от помощ за получаването на документите, тъй като това не е станало повече от месец, на което получи отрицателен отговор. Съдът разпореди графологичната експертиза да бъде изготвена и внесена за разглеждане най-късно 7 дни преди датата на следващото съдебно заседание на 16 декември. Съдът нареди да бъдат изпратени напомнителни писма до Столична голяма община и до община „Младост“ да дадат на вещите лица необходимите документи за изготвяне на експертизата. Тя ще бъде направена само въз основа на вече изписани от Дюлгеров цифри и такива, написани в документи, които се съдържат в столичната община в район \"Младост\". Дюлгеров е бивш кмет на \"Младост\".", "date": "2019.11.20", "title": "„Дунарит“ съдел Иванчева за 100 бона"}
{"url": "https://www.monitor.bg:443/bg/a/view/protest-v-pernik-zaradi-krizata-s-vodata-181286", "text": "Зам.-министърът на регионалното развитие и благоустройството Николай Нанков уволнява шефа на ВиК - Перник, заради несправянето с безводието и водния режим в миньорския град. Това отбеляза той след срещата му с кмета Станислав Владимиров. Преди това перничани обсадиха офиса на водното дружество и се наложи намесата на полицията. Нанков е на мнение, че има и други пропуски. При предишния програмен период за подмяна на амортизираната водопреносна мрежа. В момента се довършва ремонтът и на стената на яз. „Студена“. Очаква се водният режим в Перник, обявен на 18 ноември, да продължи поне 4 месеца, защото притокът в язовир \"Студена\" е най-малкият от 2006 г. насам. Той засяга и селата Голямо Бучино, Люлин, Дивотино, Мещица, Витановци, Ярджиловци, Богданов дол, Черна гора и Лесковец. Зам.-министърът посочи още, че вече е приет проект за цялостна подмяна на водопреносната мрежа на града през новия програмен период. За целта вече са осигурени необходимите средства. Според експерти от екоминистерството една трета от яз. „Студена“ е била източена необосновано. Проф. Петър Калинков, зам.-председател на Българска асоциация по водите (БАВ), припомни за „Монитор“, че преди години индустриалните предприятия в Перник, включително и топлоцентралата и металургичният комбинат и за това не е имало големи проблеми с питейното водоснабдяване на града. Шефът на „Стомана индъстри“ Антон Петров каза за „Монитор“, че при покупката на предприятието то вече е бил вързано към яз. „Студена“ и част от доставките са от там. Той спомена, че заради безводието се увеличават рисковете от спирането на металургичния завод. По думите му сега експерти на фирмата търсят начини за алтернативно водоснабдяване с подземни сондажи и с вода от утайниците. Проф. д-р Стефчо Стойнев, от минно-геоложкия университет „Св. Иван Рилски”, определи Според него котловината, където се намира градът, е много бедна на такива ресурси. „Тя е запълнена основно с глинесто-мергелни отложения с дебелина от 300-400 м. В тях са и въглищата. Възможността в самия град да се търсят и намерят подземни води е слаба. Няма условия за дълбоки кладенци за водоснабдяване на града. Единственото място, където има дълбок сондаж, е при рудник „Бела вода“, където е открита минерална вода. В Радомирската котловина, около с. Стефаново има карстови извори. Не бива да забравяме обаче, че те силно се влияят от засушаването“, каза още експертът.", "date": "2019.11.20", "title": "Нанков уволнява шефа на ВиК в Перник (ОБНОВЕНА)"}
{"url": "https://www.monitor.bg:443/bg/a/view/uels-se-klasira-bejl-se-gavri-s-real-181368", "text": "Уелс спечели последната 20-а квота от квалификациите за европейското първенство следващото лято. „Драконите\" спечелиха директния сблъсък срещу Унгария с 2:0 в Кардиф, което им осигури второто място в група \"Е'. Така Уелс ще играе за втори път сред най-добрите на Стария континент. Дебютът на тима бе през 2016-а във Франция, когато изненадващо достигна до полуфиналите. Халфът на „Ювентус“ Аарън Рамзи вкара и двата гола в Кардиф, за да класира тима си на Евро 2020. Междувременно Гарет Бейл отново си навлече гнева на всички в „Реал“ (Мадрид). Този път обаче засегнати бяха не само шефовете и съотборниците му, а и всички фенове на Кралския клуб. След двубоя Бейл танцуваше с уелски фалг, на който бе изписано: \"Уелс, голф и Мадрид. Точно в този ред\". Тази фраза не е случайна, защото преди месец бившият играч на „Реал“ Предраг Миятович разкритикува Бейл, като заяви, че Уелс и голфът били по-важни за него от клуба му. Бейл реши да използва знамето, за да се присмее на критиките, но определено си навлече гнева на испанските фенове. Докато поставянето на Уелс пред Мадрид може да се приеме, то това на голфа определено е доста неуважително към клуба, който му плаща милиони годишна заплата. Уелските фенове пък го приеха за забавно и дори скандираха \"Уелс, голф, Мадрид\".", "date": "2019.11.20", "title": "Уелс се класира, Бейл се гаври с „Реал“"}
{"url": "https://www.monitor.bg:443/bg/a/view/lekari-ot-pediatrijata-s-deklaracija-v-podkrepa-na-ekipa-i-shefa-si-181375", "text": "Медици от Специализираната болница за активно лечение по детски болести \"Иван Митев\" излязоха с декларация в подкрепа на екипа, ангажиран с лечението на починалото 3-годишно момченце. Декларацията от пет точки е подписана от 102-ма лекари, медицински сестри и други служители в болницата. Те подкрепят колегите си, ангажирани в диагностицирането и лечението на 3-годишното дете и смятат, че са предприети всички необходими действия. Твърдо стоят и зад изпълнителния директор на болницата д-р Димитър Русинов, който беше временно отстранен заедно с шефовете на болница „Лозенец“ и „Пирогов“, докато приключи проверката по случая. Здравните работници очакват резултатите от назначените проверки, след което \"си запазват правото на подробен коментар“. „Негативни настроения към нас се отразяват отрицателно на нашата работа в интерес на българските деца\", пише още в декларацията на медиците.", "date": "2019.11.20", "title": "Лекари от Педиатрията с декларация в подкрепа на екипа и шефа си "}
{"url": "https://www.monitor.bg:443/bg/a/view/zvezda-na-ludogorec-donese-pobeda-na-polsha-181366", "text": "Яцек Горалски от „Лудогорец“ стана герой за Полша в последния мач от квалификациите за Евро 2020. Поляците отдавна си бяха осигурили място на eвропейското първенство, като приеха Словения в мач само и единствено за своята чест. Дружина Полска победи с 3:2, а победният гол вкара халфът на българските шампиони в 81-вата минута. Това бе първи гол за Горалски с националната фланелка. Първите две попадения за Полша вкараха Роберт Левандовски и Себастиан Шимански, докато за словенците се разписаха Тим Матавц и Йосип Иличич. В друг протоколен мач от тази група воденият от Славиша Стоянович тим на Латвия успя да победи Австрия с 1:0. Това бе първа победа за бившия наставник на „Левски“ начело на балтийската страна след серия от 9 поредни загуби. В неговия щаб е и сънародникът ни Асен Букарев, с когото работиха заедно на \"Герена\". За австрийците мачът бе протоколен, защото те си осигуриха място на Евро 2020 преди три дни. В третия мач от тази група Северна Македония победи Израел с 1:0.", "date": "2019.11.20", "title": "Звезда на „Лудогорец“ донесе победа на Полша"}
{"url": "https://www.monitor.bg:443/bg/a/view/mourinio-smeni-pochetino-v-totnym-181360", "text": "Тотнъм“ назначи Жозе Моуриньо за мениджър на отбора. Лондонският клуб прекрати договора на Маурисио Почетино, а няколко часа по-късно обяви официалното привличане на Моурниьо. Аржентинецът изкара на поста пет години и половина, в които установи „Тотнъм“ като един от най-добрите отбори във Висшата лига и достигна финал в Шампионската лига за първи път в историята на клуба. Куриозно, преди година по това време в Англия медиите пишеха, че Почетино е човекът, който ще замени в „Юнайтед“ обречения вече на уволнение Жозе. Ето, че ролите се обръщат. За раздялата „шпорите\" ще трябва да платят внушителната неустойка на стойност 12 милиона паунда на Почетино. Специалния се завръща във футбола, след като през декември 2018-а „Манчестър Юнайтед“ го уволни. Моуриньо е доказал какво може в английския футбол. Той е трикратен шампион с „Челси“, донесъл трофеи и на „червените дяволи“. \"Развълнуван съм от проекта, от това, което имаме в първия тим и академията\", каза 56-годишният португалец при обявяването на новината. \"Взимаме един от най-успешните треньори в световния футбол\", коментира пък президентът на „Тотнъм“ Даниел Леви. Жозе Моуриньо ще получава близо два пъти по-голяма заплата в сравнение със своя предшественик Маурисио Почетино. Португалецът ще заработва по 15 милиона паунда на година в „Тотнъм“, като в клуба се надяват ефектът \"Моуриньо\" да донесе значим трофей за клуба. Според британските медии Жозе не е бил приоритетен кандидат за тази позиция. Председателят на съвета на директорите на Даниел Леви се е свързал първо с „Лестър“ относно Брендън Роджърс. Шефовете на \"лисиците\" обаче категорично отказват да пуснат треньора, след което лондонският клуб започва преговори с Моуриньо.", "date": "2019.11.20", "title": "Моуриньо смени Почетино в „Тотнъм“ "}
{"url": "https://www.monitor.bg:443/bg/a/view/agent-akademik-vliza-v-karlukovo-privijda-mu-se-peevski-181362", "text": "Кататоничен синдром – знаете ли какво означава? Дълго е за обяснение. Ако ви трябва кратката версия – отворете сайта „Фрогнюз“ и потърсете на името на д-р Димитър Попкутуев. Веднага ще ви стане ясно що за лудост е това. Положението е тежко. Толкова тежко, че на Агент Академик наложително може да му се отвори път към Карлуково. Няма нужда да казва нищо. По разширените зеници ще го познаят. А ако отвори уста и започне да повтаря като в транс – Пеевски, „Магнитски“, „Рико“... и пак отначало, току-виж си спечелил и бонус – бяла риза с дълги ръкави. Връзват се на фльонга отзад. Заболяването на Агент Академик, един от клонингите на журналиста Огнян Стефанов, е в напреднала фаза. Изразява се в постоянно вълнение и двойнственост на чувствата – неистова омраза към депутата и издател на „Телеграф медиа“ Делян Пеевски, но пълна тишина (мютизъм) или хвалещ рефлекс – към неговия благодетел Цветан Василев. Алкохолът не е обаче заместител на лекарствата. Ето защо Попкутуев и Агент Академик трябва да си направят график и да престанат да застъпват на смяна в дните, когато Огнян Стефанов се прави на журналист, ако не искат да ги възприемат като негови креатури. Сряда, 20 ноември. Чакаме в сайта на изненадваща проверка да се появи създателят му Огнян Стефанов. В краен случай вместо него може да се появи ДС двойникът му - Агент Академик. В крайна сметка цъфва д-р Димитър Попкутуев. Маскиран като другите двама. Един наслагащ се образ, когато въздухът натежава от алкохолни изпарения. Този път докторът на Огнян Стефанов е зарязал библейските сюжети и се е прехвърлил на комиксите. Наред с Пеевски – този традиционен и общ за него и спонсора му кошмар - му се привиждат още Батман и Супермен. Както и Гешев и Цацаров. Неподражаемият стил на Стефанов обаче не може да бъде объркан. Изразява се в едно безкрайно и несвързано говорене, един вид пълнеж, в което се открояват някои ключови думи. В тази какафония пък се долавя далечният глас на спонсора Цветан Василев, който е злоупотребил с личния си пиар на фона на цялата му останала лудост му е втълпил, че балоните „Магнитски“ и „Рико“ са реалност, а не фикция. Натрапчиво внушение, но не истина. Измисленият иск на банкера беглец Цветан Василев по Глобалния закон „Магнитски“ срещу депутата и издател на „Телеграф медиа“ Делян Пеевски дори не е разглеждан от US институциите. Всички твърдения в противното, разпространявани главно от финансирания от Василев сайт „Фрогнюз“, са измислици, целящи единствено и само да клеветят основния враг на Василев и другарите му олигарси – Пеевски. Това стана ясно още през юни от становище на бившия топагент на ФБР и настоящ управляващ директор на базираната във Вашингтон BGR Public Affairs Томас Лок. Поводът за становището тогава бе е поредната статия, пусната от сайта на агент Академик на ДС, за абсурдните обвинения на Василев срещу Пеевски. Памфлетът, чиято единствена цел е да продължи да се надува издишащият от всякъде балон с иска на банкера беглец по „Магнитски“, обаче трайно се е превърнал в колективна обсесия. До такава степен, че Цветан Василев и перодържеца му Огнян Стефанов пъчат мускули и обвиняват САЩ, че са ги излъгали. Нищо ново под слънцето, впрочем. Всеизвестни са руските връзки на Василев с олигарха Константин Малофеев и тукашните проводници на чуждо влияние с цел геополитически завой на стараната ни. Провалените амбиции на фараона и руските му партньори и ментори имат опасни проекции, на фона на които разлистването на комиксите изглежда като невинна лудост. „Чакахме Батман и Супермен - получихме Гешев, Цацаров и Пеевски“, подхваща доктор Попкутуев спуснатата от благодетеля му седмична мисия. И после става мазало, защото „клиентът“ на Карлуково изсипва върху клавиатурата с голямата лопата всичките си фикции на едно. Публично обявените мотиви на Стефанов да се трансформира ту в Борис Незнамкойси, ту в доктор Димитър Попкутуевнезнамкойси, са едно, но истинските са съвсем друго нещо и в случая те са по-важните. Изразяват се в очакването спонсорът Цветан Василев да бъде благосклонен към тези, които са му се подложили и да мачка опонентите и неудобните. Досега банкерът беглец работи по този начин и няма нужда някой да признава това - то е очевидно. Всички критици на крупния аферист са „клиенти“ в жабешкия сайт и съответно – никой от поддръжниците на банкера беглец го няма там. Тези, които като побратима на Огнян Стефанов - Илиян Василев, по-известен с двойните си агентурни ДС имена Сашо и Драган, са минали формално през проверката и са „изпрани“, за да продължат в същия дух. Постът топ банкер през „мандата“ на Цветан Василев като фараон се сдоби с толкова правомощия, че се превърна в най-важния в страната на Огнян Стефанов. Това го прави своеобразен тиран, погледнато през древногръцкото разбиране за неограничена власт. Агент Академик е разтворил дебелите книги и е прочел за „синдрома на хюбрис“. Кататоничният синдром е на друга страница в досието му. Не е пожелал, не е стигнал дотам. По-напред обаче трябва да се отбие в Карлуково, а не в кварталната кръчма. Там вече проучват епохалния му труд за Батман, Супермен, Сталин и Светата инквизиция, в който има набъркани и много реални лица. Които стоят в публичното пространство с имената и действията си, а не с шизофренните си превъплъщения.", "date": "2019.11.20", "title": "Агент Академик влиза в Карлуково, привижда му се Пеевски"}
{"url": "https://www.monitor.bg:443/bg/a/view/bojko-borisov-se-sreshtna-s-berluskoni-181376", "text": "Министър-председателят Бойко Борисов се срещна с бившия премиер на Италия Силвио Берлускони в Хърватия, стана ясно от публикация в профила му във Фейсбук. Премиерът е на работно посещение в хърватия днес и утре. “Туск е голям приятел на България, помните как изнесе слово на български език. Добър приятел ми е, той е много твърд човек. Доналд ще бъде твърд председател, точно какъвто ни трябва в този момент. Той е лидер на партия, бил е премиер, познава Балканите, познава Централна и Източна Европа. Жозеф Дол го обичам като баща като брат, той е изключителен човек, но мисля, че Доналд ще бъде по-твърд”, заяви в словото си Борисов. Ново ръководство на Европейската народна партия (ЕНП) се очаква да бъде избрано на започващия днес конгрес в хърватската столица Загреб. Единственият кандидат за наследник на френския политик Жозеф Дол на поста председател на ЕНП е досегашният шеф на Европейския съвет - полякът Доналд Туск. \"50 млн. за българските пенсионери, направили сме ги така че да си ги вземат за празниците\", каза още Борисов. ", "date": "2019.11.20", "title": "Бойко Борисов се срещна с Берлускони(ВИДЕО)"}
{"url": "https://www.monitor.bg:443/bg/a/view/tusk-e-novijat-predsedatel-na-enp-181374", "text": "Европейската народна партия избира нов председател. Единственият кандидат за поста е президентът на Европейския съвет Доналд Туск, който беше избран. Българският еврокомисар Мария Габриел е сред кандидатите за заместник - председател на партията. Шейсет и две годишният Туск заемаше през последните пет години един от ключовите постове в европейските институции - председател на Европейския съвет. Той ще отстъпи на 1 декември мястото си на бившия белгийски премиер Шарл Мишел. Преди това Туск бе министър-председател на Полша от 2007 до 2014 г. Мандатът на председателя на ЕНП е тригодишен и може да бъде подновяван неограничен брой пъти. Белгиецът Вилфрид Мартенс ръководи партията 23 години (1990-2013 г.). От създаването си през 1976 г. ЕНП е имала петима председатели: двама белгийци, един холандец, един французин и един от Люксембург. Еврокомисарят по цифрова икономика и общество Мария Габриел е сред 12-те кандидати за поста заместник-председател на Европейската народна партия (ЕНП), съобщава БНР. Сред останалите кандидати са еврокомисарят по разширяването Йоханес Хан и бившият председател на Европейския парламент Антонио Таяни. Конгресът на ЕНП ще се проведе на 20-ти и 21-ви ноември в Загреб. Тогава ще бъдат избрани 10 зам.-председатели. За лидерския пост в партията има една единствена кандидатура - на бившия председател на Европейския съвет Доналд Туск. Досегашният лидер на ЕНП французинът Жозеф Дол подаде оставка като председател на партията.", "date": "2019.11.20", "title": "Туск е новият председател на ЕНП"}
{"url": "https://www.monitor.bg:443/bg/a/view/stafilokokovo-otravjane-natryshkalo-decata-v-jambol-181370", "text": "При вcички дeцa oт Хaджидимитрoвo, кoитo ca нacтaнeни в инфeкциoзното отделение на бoлницaта в Ямбoл e изoлирaн cтaфилoкoкуc aурeуc. Причинaтa зa cъcтoяниeтo им e cтaфилoкoкoвo хрaнитeлнo oтрaвянe, зaяви пред БНТ д-р Cтeфкa Жeлязкoвa, нaчaлник нa oтдeлeниeтo в бoлницaтa. Тя уточни, чe рeзултaтитe oт изcлeдвaниятa ca cтaнaли яcни в сряда cутринтa. Cъcтoяниeтo нa дeцaтa било дoбрo и пoзвoлявaло дa бъдaт изпиcaни. Както писа „Монитор“ 22 дeцa бяхa приeти в бoлницaта във втoрник вeчeртa cъc cимптoми нa хрaнитeлнo oтрaвянe. Учeницитe ca нa възрacт мeжду 7 и 12 гoдини. Вcички тe пoceщaвaт училищeтo в ceлo Дрaжeвo, нo живeят в Хaджидимитрoвo. Инcтитуциитe прoвeрявaт училищния cтoл, cлужитeлитe в нeгo и близкo зaвeдeниe зa хрaнeнe, oткъдeтo дeцaтa cи купувaли зaкуcки. Пo cлучaя ce caмoceзирa и Рaйoннaтa прoкурaтурa в Ямбoл.", "date": "2019.11.20", "title": "Стафилококово отравяне натръшкало децата в Ямбол"}
{"url": "https://www.monitor.bg:443/bg/a/view/zadyrjanijat-s-heroina-na-dunav-most-syden-i-v-turcija-za-trafik-na-droga-181351", "text": "Задържаният за откритото голямото количество хероин на ГКПП „Дунав мост“ 56-годишен мъж е бил съден и през 2013 г. за трафик на дрога, но в Турция. Това съобщи на днешното заседание в Окръжния съд в Русе, на което бе гледана мярката за неотклонение на Александър Ю., прокурорът по делото Андрей Ангелов. Съдът остави за постоянно в ареста мъжа, в чийто лекотоварен камион на 17 ноември бяха намерени 93,682 кг хероин. Това е най-голямото количество хероин, откривано на ГКПП „Дунав мост“ през последните пет години. По първоначална оценка стойността му е 3 747 280 лева. Шофьорът на камиона се явил на трасе „Изход“ в 9,20 часа и бил отклонен за проверка. В тайник на пода служителите открили наркотика, разпределен в 184 пакета. Задържаният Александър Ю. е роден в хасковското село Силен, но настоящата му адресна регистрация е в с. Ръженово, което е в същата област. Завършил е полувисше образование, семеен е и има двойно гражданство – българско и турско. Наскоро купил лекотоварния камион „Мерцедес Спринтер“ от Русе и с него извършвал транспортна дейност. По първоначални данни в южната ни съседка е бил осъден на четири години затвор, тъй като през 2013 г. на граничния пункт „Капъ куле“ турските гранични служби открили у него 5,360 кг кокаин, разпределени в пет пакета – три около кръста и два – под мишниците. Ако бъде признат за виновен, мъжът ще получи от 15 до 20 години затвор и глоба в размер от 200 000 до 300 000 лева.", "date": "2019.11.20", "title": "Задържаният с хероина на Дунав мост  съден и в Турция за трафик на дрога"}
{"url": "https://www.monitor.bg:443/bg/a/view/nadal-s-25-a-poredna-pobeda-za-ispanija-181349", "text": "Световният №1 Рафаел Надал вдъхнови Испания за обрат над Русия в купа \"Дейвис\" след успех над Карен Хачанов с 6:3, 7:6(7) в Мадрид. Това беше 25-а поредна победа за Надал от 26 мача в турнира, като единствената му загуба датира от 2004 г. от чеха Иржи Новак. Русия водеше с 1:0, но след като Надал изравни, испанците биха при двойките.  Дебютното издание на новия формат на отборната надпревара предизвика доста противоречиви реакции, а една от причините е късното начало на последния мач от дневната програма. \"Това създава големи проблеми на нас играчите, а също и на хората, които са дошли в залата\", заяви Рафаел Надал. Слабата посещаемост за мачовете, извън испанските, също е дискусионна тема. \"Чувството е странно. Обичайно за купа \"Дейвис\" залата е пълна\", сподели французинът Никола Маю. Новак Джокович и Филип Крайнович пък поведоха Сърбия към успех над Япония. Джокович надви експресно Йошихито Нишиока с 6:1, 6:2, а Крайнович се справи с Юичи Сугита с 6:2, 6:4. Анди Мъри се завърна в игра за Великобритания на купа \"Дейвис\" за първи път от 2016 г. насам. Бившият №1 едва избегна изненадващо поражение от холандеца Талон Грийскпоор след 6:7(7), 6:4, 7:6(5).", "date": "2019.11.20", "title": "Рафаел Надал с 25-а поредна победа за Испания"}
{"url": "https://www.monitor.bg:443/bg/a/view/glorija-petkova-napravi-proshtypalnik-na-dyshterja-si-181326", "text": "Актрисата, модел и диджей Глория Петкова направи прощъпалник на дъщеричката си. Малката Анабел е хванала топка и кубче, като е можела да избира още между диск, микрофон, тетрадка и други предмети. За щастливото събитие съобщи звездата от „Денят на бащата“ със снимка и кратък текст в профила си в Инстаграм. Припомняме, че красавицата с много таланти роди първата си рожба миналия септември. Откакто е в отбора на майките, Петкова не може да свикне само с безсънието. Личността ми изцяло разцъфна и се разгърна като книга, към която са написали още десет глави. Промених се за по-добро, сякаш живея втори живот – 100% по-хубав от предишния“, разказа наскоро пред „Монитор“ тя. Глория увери, че таткото Димитър също помага много в грижите за малката.", "date": "2019.11.20", "title": "Глория Петкова направи прощъпалник на дъщеря си"}
{"url": "https://www.monitor.bg:443/bg/a/view/parka-za-tancuvashti-mechki-na-bridjit-bardo-v-belica-s-nov-obitatel-181353", "text": "От няколко дни парка за танцуващи мечки в Белица, който се управлява в сътрудничество с Фондацията на Бриджит Бардо (Fondation Brigitte Bardot) се сдоби с нов обитател. Това е 9-годишния мечок Веско, който след няколкогодишни митарства намери най-после пристан в естествената си среда, в Рила планина. Веско и брат му са родени във Варненския зоопарк. Едното мече е транспортирано в зоопарк в Унгария, а Веско като пеленаче го транспортират в Софийския зоопарк. Здравословното му състояние, обаче не е добро. Това е установено след направените изследвания преди преместването в парка край Белица, тазказа управителят на мечешкия парк Димитър Иванов: „Преди да бъде транспортиран мечока,  му е направен обстоен преглед с ехограф и скенер. Забелязва се видимо отслабване. Не може да достигне нужните килограми, които едно мече на неговата възраст би имало.“ Няма 100 % диагноза, а само предположения, че страда от намалена подвижност на стомашно-чревния тракт, казват ветеринари. Направени са му много изследвания, но не са открили нещо по-точно. В момента е на хапчета, които трябва да подобрят чревната перисталтика. Има и течност в коремната кухина, която не е много, но това е сигнал за някакъв проблем. Очакват се и кръвни изследвания, за да могат да разберат какъв е проблемът и  да го отстранят или да намерят начин мечето да  натрупа нормалните си килограми. За момента избягват по-твърдата храна, но ще трябва да преминат и към нея, за да разберат от къде идва проблемът. По искане на българското Министерство на околната среда и водите, от \"Четири лапи\" поеха грижата за Веско и той бе транспортиран към Парка за танцуващи мечки в Белица миналия петък. Извършеният медицински преглед разкри, че мечето страда от намалена подвижност на стомашно-чревния тракт, поради което е доста слаб.   На Веско му предстои един дълъг период на адаптация, през който трябва да свикне с новия си дом и да наддаде нужните килограми. Мечока е отделен в самостоятелна бърлога заради настъпващия зимен сън при останалите мечки. От парка за танцуващи мечки допълниха, че остават още няколко дни, в които може да се посещава Парка. На 30-ти ноември той затваря врати за посетители. Мечките са общо 23, повечето от тях вече са заспали зимен сън. Не са заспали още 8 от тях, най-будни са Монти и Рико.", "date": "2019.11.20", "title": "Паркът за танцуващи мечки в Белица с нов обитател"}
{"url": "https://www.monitor.bg:443/bg/a/view/prof-gerdjikov-s-vtori-mandat-v-su-s-254-glasa-181357", "text": "„Това е вторият ми мандат и няма нещо спешно, което да направя. Има много други същностни неща. Едно от тях е да развием университета по един модерен начин, защото технологиите се развиват с такава скорост, че университетите е трудно ги достигат.“, заяви новият стар ректор след избора му. По думите на проф. Герджиков за целта трябва да се променят учебните планове и програми. По време на представянето на мандатната си програма проф. Герджиков посочи, че има за цел да увеличи двойно заплатите, както е направил предходните 4 години. „Досега това ставаше с увеличаване на държавната субсидия, таксите на студените и собствените приходи. Надяваме се и сега да бъдем успешни в тази дейности“, каза още ректорът. По време на представянето на постигнатото през настоящия си мандат ректорът на СУ посочи, че средната брутна заплата е нараснала е 53%. От 1119 лв. през 2015 г. на 1713 лв. през 2018 г. От 600 лв. през 2016 г. за три години заплатата на асистент скача на 820 лв. Професорите пък вече вземат стартово 1110 лв. спрямо 960 през 2016 г. Този път идеята е заплатите да скочат 60 на 100. Заедно с това новият ректор обеща на преподавателите ръст във възнагражденията за наднормени часове, медицински прегледи, ваучери за храна и възможност за спортуване. Сред приоритетите за следващите 4 години са и удвояване на научните публикации, привличане на повече чуждестранни студенти, стимулиране на изследователската дейност. Междувременно предложението на проф. Герджиков заседанията на общото събрание на Софийски университет да бъдат открити не бе одобрено, тъй като не събра нужната подкрепа. „Причината е, че са нужни 201 гласа „за“, в момента в залата има към 230 души“, обясни той. Предложението бе подкрепено от 184 от членовете на Общото събрание. В същото време три от предложенията на Студентски съвет бяха одобрени. Според едно от тях вече преподавателите ще трябва да обявяват формата на изпита в началото на семестъра и няма да имат право да го променят. Другите две новости засягат писмените работи – те трябва да се пазят в срок не по-малко от една година, а студентите ще имат право да ги виждат в определен от титуляра на дисциплината час.", "date": "2019.11.20", "title": "Проф. Герджиков с втори мандат в СУ, избран е с 254 гласа "}
{"url": "https://www.monitor.bg:443/bg/a/view/bili-ejlish-prenapisa-istorijata-na-grami-spisyk-nominacii-181358", "text": "Още непълнолетната, и по нашите и по американските закони, Били Айлиш доказа за пореден път, че е феномен като пренаписа историята на най-престижните награди за музика в света „Грами“. 17-годишното нацупено момиче се превърна в най-младият артист получил номинации във всичките четири основни категории - „Албум на годината“, за When We All Fall Asleep, Where Do We Go?, „Песен на годината“ и „Запис на годината“ за Bad Guy, и „Най-добър нов артист“. Срамно малката и безсрамно талантлива Айлиш ще се бори за общо 6 приза от тазгодишната церемония, която ще се състои на 26 януари 2020 г. в Лос Анджелис. Покрай Били, брат й - Финиъс О'Конъл, може да си тръгне с 5 грамофончета в най-добрия случай, защото й е основен партньор в правенето на музика. Непозната до преди година, 31-годишната закръглена и харизматична поп дива Лизо прикова тотално вниманието с двa сингъла - Juice и Truth Hurts, само за 12 месеца и на днешните номинации се отбеляза с цели 8. Така застана начело на отбор от младоци, които буквално превзеха тазгодишните награди на абордаж. Освен, е има статистически най-големи шансове да нареди престижния приз на рафчето си, Лизо най-вероятно ще прибере точно някой от основните, защото е окупирала категории като „Най-добър албум“ за Cuz I Love You, „Запис на годината“ и „Песен на годината“ за Truth Hurts, „Най-добър нов артист“, „Най-добро поп солово изпълнение“ и „Най-добро R&B изпълнение“. 20-годишният Lil Nas X, който стои зад кънтри-трап хибрида на хита Old Town Road и който разби класацията на Билборд с рекордните 19 седмици на първото място, ще се бори за „Най-добър албум“ със своя „7“, за запис на годината с ремикса на кънтри парчето на Били Рей Сайръс, и за „Най-добър нов артист“. Интересно е обаче, че не получи нито една номинации в кънтри категориите. Сред останалите топ претенденти са Ариана Гранде, която получи 5 номинации, сред които а „Запис на годината“ със 7 Rings и „Най-добър Албум“ за нейния Thank U, Next. Друго срамно младо поп откритие – 22-годишната R&B изпълнителка H.E.R., която вече има две грамофончета от миналата година, също ще се пробва за още 5 през тази. Десеткратната носителка на „Грами“ - Тейлър Суифт ще се бори в 3 категории. След огромният натиск от гилдията, миналата година Академията промени правилата и вместо по 5 номинирани в основните категории, разреши да се борят по 8 претенденти. Оплакванията се базираха върху недостатъчното представяне на дамите сред победителите. Така тази година се наблюдава обратния ефект – женска инвазия, особено на млади изпълнителки, или пък на представителки, които са в средата на кариерата си и избутване по ъглите на рок звездите. Bon Iver - i,i Lana Del Rey - Norman Fucking Rockwell! Billie Eilish - When We All Fall Asleep Where Do We Go H.E.R. - I Used to Know Her Lil Nas X - 7 Lizzo - Cuz I Love You Vampire Weekend - Father of the Bride Bon Iver - Hey Ma Billie Eilish - Bad Guy Ariana Grande - 7 rings H.E.R. - Hard Place Khalid - Talk Lil Nas X - Old Town Road Lizzo - Truth Hurts Post Malone – Sunflower Lady Gaga - Always Remember Us This Way Billie Eilish - Bad Guy Brandi Carlile - Bring My Flowers Now H.E.R. - Hard Place Taylor Swift - Lover Lana Del Rey - Norman Fucking Rockwell Lewis Capaldi - Someone You Love Lizzo - Truth Hurts Black Pumas Billie Eilish Lil Nas X Lizzo Maggie Rogers Rosalía Tank and the Bangas Yola Beyoncé - Spirit Billie Eilish - Bad Guy Ariana Grande - 7 rings Lizzo - Truth Hurts Taylor Swift - You Need to Calm Down Ariana Grande & the Social House - Boyfriend The Jonas Brothers - Sucker Lil Nas X - Old Town Road [ft. Billy Ray Cyrus] Post Malone - Sunflower [ft. Swae Lee] Shawn Mendes & Camila Cabello - Señorita Beyoncé - The Lion King: The Gift Billie Eilish - When We All Fall Asleep, Where Do We Go? Ariana Grande - thank u, next Ed Sheeran - No.6 Collaborations Project Taylor Swift - Lover Andrea Bocelli - Sì Michael Bublé - Love (Deluxe Edition) Elvis Costello & The Imposters - Look Now John Legend - A Legendary Christmas Barbra Streisand - Walls Dreamville - Revenge of the Dreamers III Meek Mill - Championships 21 Savage - I Am > I Was Tyler, the Creator - IGOR YBN Cordae - The Lost Boy Bones UK - Pretty Waste Gary Clark Jr. - This Land Brittany Howard - History Repeats Karen O & Danger Mouse - Woman Rival Sons - Too Bad Candlemass - Astorolus - The Great Octopus [ft. Tony Iommi] Death Angel - Humanicide I Prevail - Bow Down Killswitch Engage - Unleashed Tool - 7empest Tool - Fear Inoculum The 1975 - Give Yourself a Try Vampire Weekend - Harmony Hall Brittany Howard - History Repeats Gary Clark Jr. - This Land Bring Me the Horizon - amo Cage the Elephant - Social Cues The Cranberries - In the End I Prevail - Trauma Rival Sons - Feral Roots   Big Thief - U.F.O.F. James Blake - Assume Form Bon Iver - i,i Vampire Weekend - Father of the Bride Thom Yorke - Anima Daniel Caesar - Love Again [ft. Brandy] H.E.R. - Could’ve Been [ft. Bryson Tiller] Lizzo - Exactly How I Feel [ft. Gucci Mane] Lucky Daye - Roll Some Mo Anderson .Paak - Come Home [ft. Andre 3000]", "date": "2019.11.20", "title": "Били Айлиш пренаписа историята на „Грами“ (СПИСЪК НОМИНАЦИИ)"}
{"url": "https://www.monitor.bg:443/bg/a/view/divi-praseta-izjadoha-skrit-kokain-v-toskana-181348", "text": "Стадо диви свине унищожи скривалище на кокаин в гора в италианския регион Тоскана, съобщава британският телевизионен канал Sky News. Стойността на дрогата се оценява на 17 хил. паунда. Когато наркодилърите пристигнали в скривалището, заварили кокаина разпръснат в прилежащия регион. Част от него е бил изкопан и погълнат от дивите свине. Полицията е разбрала за инцидента при подслушване на телефонен разговор, в който един от дилърите се оплакал за щетите. Бандата, която се състои от един италианец и трима албанци, е заровяла наркотици в буркани и е пренасяла месечно около два килограма кокаин до градовете Арецо и Сиена. Изглежда обаче бурканите не са били достатъчни, за да предпазят кокаина от любопитните муцуни на глиганите.", "date": "2019.11.20", "title": "Диви прасета изядоха скрит кокаин в Тоскана"}
{"url": "https://www.monitor.bg:443/bg/a/view/edi-myrfi-s-pochetna-nagrada-za-cjalosten-prinos-181321", "text": "Актьорът със завидни комедийни заложби Еди Мърфи ще бъде почетен с приз за цялостен принос от асоциацията, която присъжда наградите \"Изборът на критиците\". 58-годишната ще получи почетната награда на специлана церемония на 2 декември в Лос Анджелик като признание за ролите му през годините и за най-скорошното му превъплъщение във филма \"Долимайт е моето име\". В продукцията на Netflix, режисирана от Крейг Брюър, Мърфи влиза в образа американския актьор, комик, музикант и певец Руди Рей Мур. По мнение на критиците, ролята е една от най-добрите в кариерата му. Освен екранният Норбит, с почетни отличия на церемонията ще бъдат удостоени актрисата Ния Лонг, режисьорката Каси Лемънс и актьорът Чиуетел Еджиофор, дебютирал като режисьор и сценарист с филма \"Момчето, което впрегна вятъра\". Водеща на церемонията ще бъде бившата президентка на американската Академия за кинематографично изкуство и наука Шерил Бун Айзъкс. и в хода на кариерите им. По свой начин всеки един от тях - чрез комедия или драма, пред или зад камерата, е допринесъл за утвърждаването на филмите на афроамериканска тематика и за значимостта им в популярната култура\", се посочва в изявлението на Джоуи Бърлин, главен изпълнителен директор на Асоциацията на кинокритиците, работещи за телевизията, радиото и интернет изданията (Broadcast Film Critics Association).", "date": "2019.11.20", "title": "Еди Мърфи с почетна награда за цялостен принос"}
{"url": "https://www.monitor.bg:443/bg/a/view/dokument-zakopa-lechkov-toj-grandiozna-izmama-181352", "text": "Скандалът около президентския пост в БФС достигна нови висоти, след като от Търговия регистър бе разпространен документ, уличаващ претендента Йордан Лечков в лъжа. Във въпросния документ стоят подписите на почти всички членове на Изпълкома, в това число и на първия вицепрезидент Йордан Лечков. Единствените, чиито подписи липсват, са Кирил Домусчиев и Спас Русев. Първият не присъства на заседанието, а вторият го напусна преди края му. А с подписите си всички решават, че именно Михаил Касабов трябва да бъде вписан като временно изпъляващ длъжността президент на БФС след оставката на Борислав Михайлов. Веднага след публикуването на документа обаче Йордан Лечков обяви, че това не е истина и става въпрос за грандиозна измама. „Вижте, аз съм подписал единствено присъствен протокол, категоричен бе сливналията. - Изобщо не съм слагал подпис под документ, че Михаил Касабов трябва да поеме БФС. Повече не искам да говоря, изчаквам решение по жалбата ми в съда. Това е грандиозна измама, става въпрос за фалшификация“, обяви Лечков, който призова БФС да публикува стенограма от заседанието на Изпълкома, за да отпаднат всякакви съмнения. От футболната централа обаче съобщиха, че не са държавна администрация и по закон не са длъжни да публикуват подобно нещо публично. Въпросната стенограма обаче все пак съществува, но тя може да бъде изискана единствено от спортното министерство и съда, допълниха от пресслужбата на БФС.", "date": "2019.11.20", "title": "Документ закопа Лечков, той: Грандиозна измама"}
{"url": "https://www.monitor.bg:443/bg/a/view/bylgarija-stiska-palci-za-domakinski-jrebij-za-plejofite-181354", "text": "България ще се надява да е домакин в плейофа за класиране на Евро 2020. Жребият ще се тегли в петък от 13 часа и ще се предава пряко по БНТ 1. Преди церемонията е ясно, че играчите на Георги Дерменджиев ще участват в двоен жребий. Първо ще стане ясно в кой поток ще бъдат „лъвовете“ - в „А“ или в „С“. Ако останем в поток „С“, където се намираме в момента, на полуфиналите ще сме гости на Шотландия, а ако спечелим, ще играем с победителя от Норвегия-Сърбия. Ако успеем да бием и в двата двубоя, се класираме за Евро 2020. Доста по-благоприятна изглежда ситуацията в поток „А“, където има голям шанс България да е домакин в първия мач. Вариантите са или гост на Исландия, или домакин на един измежду Израел или Унгария. Двойките в останалите потоци „B” и „D” вече са ясни. В едната половина за място на Евро 2020 ще спорят Босна и Херцеговина – Северна Ирландия и Словакия – Ейре, а в другата в битка за квота излизат Грузия – Беларус и Македония – Косово. Всички мачове от плейофите са през март. Групите ще са 6, като водачите са Италия, Англия, Белгия, Испания, Украйна и Германия. Във втора урна са Франция, Полша, Швейцария, Хърватия, Русия и Холандия. Трета урна събра Португалия, Турция, Дания, Австрия, Швеция и Чехия. В четвърта урна сигурните отбори са Финландия и Уелс, а останалите 4 тима ще са победителите от баражите в Лигата на нациите, в които ще участва и България. Любопитното е, че група “В” е почти изцяло окомплектована. В нея съперници ще са Белгия, Дания и Русия. Това стана факт, след като Германия победи Северна Ирландия и зае първото място в своята квалификационна група. Германия, както и Италия, Англия, Испания и Русия са сред страните, които ще домакинстват на мачове от Евро 2020 и затова не могат да са в една и съща група. Украйна пък ще бъде размината с Русия по политически причини и така единствената свободна опция за руснаците от първа урна е Белгия.", "date": "2019.11.20", "title": "България стиска палци за домакински жребий за плейофите"}
{"url": "https://www.monitor.bg:443/bg/a/view/muzika-i-sylzi-na-ubileja-na-jivko-kolev-galeri-ja-181334", "text": "С много емоции и музика беше подпечатан концертът „Моите незабравими песни“, който отпразнува необятното творчество на текстописеца Живко Колев. Сцената на зала 1 на НДК събра цялото естрадно войнство, което се поклони пред таланта на автора на „Големият кораб“. Тричасовия маратон през 40-те години творчество на Колев започна с голямата народна певица Янка Рупкина и малката и талантлива София Иванова. Под прожекторите за по песен-две време застанаха групите „Трик“, „Тангра“, „Трамвай №5“, „Тоника Домини“, Панайот Панайотов, Илия Ангелов, Данчо Караджов от „Сигнал“, Маргарита Хранова, Ивайло Колев, Силвия Кацарова и вечният Васил Найденов. Прозвучаха едни от най-хубавите песни като „Такава нощ“, „Шопкиньо“, „Здравей, обич моя“, „До последен дъх“, „Ключ от чужда стая“, с която Илия Ангелов спечели „Златният Орфей“, „Сбогом“, за която към гласа на „Сигнал“ се присъедини и самият Живко Колев, „Добър вечер, самота“, с която пък младият Ивайло Колев грабна първа награда и приза на публиката на „Бургас и морето“, „Големият кораб минава“, „Това е моят свят“, „Междучасие“. Беше отдадена специална почит към покойния Гого от „Тоника“. На видеостената бяха припомнени веселите сатирични песни, които е написал за НЛО, както и стиховете, които е изпяла голямата Лили Иванова. Част от артистите, които се поклониха с благодарност пред Живко Колев споделиха и спомени с него, в които често се повтаряше неговата дарба на плейбой, преди да срещне съпругата си Виржиния Илиева. Именно тя бе една от изненадите на сцената. Конферансието Драгомир Драганов я покани да се присъедини към любимия си, за да чуят заедно единствената официално посветена на нея песен - „Светица и грешница“,. За нейното изпълнение се появи поп-фолк славея Софи Маринова, а на запис прозвуча гласа на дуетната й половинка, оперната прима Еделина Кънева. Емоциите бяха силни и накараха основния виновник за вечерта на няколко пъти да ги сподели и дори прочете едно от стихотворенията си - „Просто артист“, което донесе сълзи в очите му и го накара на да направи няколко паузи, за да овладее гласа си.", "date": "2019.11.20", "title": "Музика и сълзи на юбилея на Живко Колев (ГАЛЕРИЯ)"}
{"url": "https://www.monitor.bg:443/bg/a/view/zatvor-za-myj-zaplashil-s-ubijstvo-nadzirateli-v-bobovdolskija-zatvora-181340", "text": "42-годишен мъж от Симитли, който е заплашвал надзиратели в затвора в Бобов дол, с думите - „Ще отнема живота ти, само да изляза от затвора!“ ; „Ще отрежа и двете ти ръце с мачете! Много ще страдаш!“, отива за 1 година на топло. Решението е на Дупнишкия районен съд, председателстван от съдия Мая Гиздова. Емил Янков напълно е признал вината си и е сключил споразумение с прокуратурата, за да отърве по-голяма присъда.  Случаят е от 21-ви юли 2019 година. Тогава Янков е бил в Затвора в Бобов дол, с мярка за неотклонение „задържане под стража“, по дело на Районния съд в Благоевград. Потърпевши от заканите станали двама надзиратели – Г. А. и М.Д. Именно те се опитали да усмирят крещящия мъж, който вдигнал на крак всички хранещи се в столовата. Освен грубото нарушение на обществения ред, 42-годишният мъж е оказал съпротива срещу надзирателите при извеждането му от помещението на затвора. Определението е окончателно и не подлежи на обжалване, обявиха от Районен съд - Дупница.", "date": "2019.11.20", "title": "Затвор за мъж, заплашил с убийство надзиратели в Бобовдолския затвора"}
{"url": "https://www.monitor.bg:443/bg/a/view/vadjat-rusija-ot-evro-2020-zaradi-dopinga-181339", "text": "Русия може да бъде изхвърлена от участие на Евро 2020 по футбол, а мачовете в Санкт Петербург да бъдат отнети от града. Такава санкция се очаква да разгледа и одобри Изпълкомът на Международната антидопингова асоциация (WADA) на своето заседание на 9 декември. Мярката идва, след като WADA обяви, че има доказателства за подменени, непълни и фалшифицирани данни от Москва по скандала и разследването, продължили срещу руския спорт между 2014 и 2017 г. Пълният доклад с уликите вече е разгледан от комисии в организацията, а Изпълкомът ще го обсъди и реши дали има достатъчно основания за такова тежко наказание. Според медии в Англия, САЩ и Германия, руснаците трябва да се готвят за най-лошото. Сайтове в Москва са на същото мнение - че няма да има милост. Санкцията този път се очаква да бъде още по-сериозна и за руския спорт, като техни представители няма да бъдат допуснати дори като независими на предстоящите олимпийски и параолимпийски игри в Токио догодина. Както е ясно, в чест на 60-годишнината от първия еврошампионат по футбол, турнирът догодина ще се проведе в 12 европейски града – Лондон, Мюнхен, Баку, Рим, Букурещ, Дъблин, Копенхаген, Билбао, Глазгоу, Будапеща и Амстердам. А дали сред тях ще е и Санкт Петербург, ще се разбере на 9 декември.", "date": "2019.11.20", "title": "Вадят Русия от Евро 2020 заради допинга?"}
{"url": "https://www.monitor.bg:443/bg/a/view/otlojiha-glasuvaneto-na-danychnite-zakoni-181347", "text": "Парламентът отложи гласуването на промените в Закона за корпоративно подоходно облагане (ЗКПО) за утре. Причина за това е, че разглеждането и дискусиите, които той предизвика, отнеха почти целия ден на присъстващите на редовното заседание в сряда. Законопроектът за изменение и допълнение на ЗКПО бе внесен в началото на октомври като между първо и второ четене от Комисията по бюджет и финанси се приеха някои промени. Какви са основните изменения, които ще настъпят на 1 януари 2020 г.? В първоначалния си вид текстът предложи важни промени като част от тях са свързани с регистрирането на фирми, които ако са на един адрес, с еднакъв персонал и услуги, и сборът от оборотите им надхвърли 50 000 лв., то те ще трябва да се регистрират по ЗДДС. Правилото обаче ще отпадне, ако между смяната на фирмите обектът не е работил над 1 месец. Освен това, има и предложения за облекчаването на административната тежест, с които копия от ТЕЛК няма да се внасят към осигурителната система, а собствениците на автомобили няма да има нужда да подават документи към общината в случай на прекратена регистрация. Туристическият данък пък вече ще се определя въз основа на данните за броя на предоставените нощувки през календарния месец, които ще се взимат от Единната система за туристическа информация (ЕСТИ) към Министерството на туризма – новата формула предполага умножаването на броя предоставени нощувки по размера на данъка според закона. В Закона за местните данъци и такси се възстановява подаването на данъчна декларация за облагане с данък при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства. Между първо и второ четене от ресорната комисия обаче бяха внесени някои нови предложения. Едно от тях е вкарването на камери за видеонаблюдение в складовете за петрол и петролни продукти. Закупуването и инсталирането им ще бъде за сметка на бизнеса, който в края на целия процес ще трябва да предостави схема на оборудването на агенция „Митници“. Друго изменение е зачитането на инвестициите в техническа инфраструктура, част от публична държавна или публична общинска собственост и свързани с дадено предприятие, които вече ще се приемат като данъчна цел и разход на конкретната фирма. По време на редовното заседание днес промените, предложени на второ четене и разглеждани от бюджетна комисия, бяха приети, а исканията на БСП и ДПС бяха отхвърлени. От БСП поискаха ваучерите за храна да могат да се използват и за нощувки. „Искаме да дадем право на избор на работещите как да си харчат ваучерите – нашето предложение е част от тези средства, чрез ваучерите, да останат в България и да помогнем на малкия и средния туристически бизнес“, коментира Христо Проданов от левицата. Той изтъкна, че за година това са 1500 лв., които са достатъчни едно семейство да плати лятната си почивка в някой от българските курорти. Предложението обаче бе отхвърлено с 44 „ЗА“, 32 гласа „против“ и 40 въздържали се. Депутатите отхвърлиха и предложението на ДПС за падането на местните такси за детски градини, кухни и ясли, както и това на БСП доходите на младежите до 26-годишна възраст да не се облагат с цел младите да започват работа по-лесно. Не беше прието и предложението на БСП за намаляване на 5% на ДДС за месо, мляко, брашно и хранителни продукти от брашно.", "date": "2019.11.20", "title": "Отложиха гласуването на данъчните закони "}
{"url": "https://www.monitor.bg:443/bg/a/view/grajdanin-izvika-policija-zaradi-pijan-shofior-181345", "text": "Пиян шофьор бе задържан в ареста на Районното управление на МВР в Септември след сигнал на гражданин. Във вторник вечерта в дежурната част на полицейското управление в Септември бил получен сигнал от гражданин. Силно обезпокоен, той съобщил, че на централния булевард в Белово е станал свидетел как лек автомобил „Пежо“ се движи в лентата за насрещно движение. Незабавно към мястото е насочен дежурен автопатрулен екип. Униформените засекли возилото тъкмо паркиращо пред частен дом в Белово. Водачът му Г.П.- 60г. от съседното село Момина Клисура бил тестван с дрегер. Уредът отчел 1.95 промила концентрация на алкохол. Мъжът е задържан за срок от 24 часа, а срещу него е образувано бързо производство. Благодарение на бдителността и реакцията на гражданина, станал свидетел на безобразното каране в насрещното, пияният шофьор е бил задържан, за да не предизвика пътен инцидент заради неадекватното си поведение.", "date": "2019.11.20", "title": "Гражданин извика полиция заради пиян шофьор"}
{"url": "https://www.monitor.bg:443/bg/a/view/naglec-sgazi-s-djip-kolchetata-na-nova-veloaleja-po-centralen-varnenski-bulevard-181329", "text": "Хиляди варненци реагираха с възмущение на снимка на джип, чийто собственик е сгазил безпардонно колчетата на новата велоалея по централния  бул. „Съборни“ в морския град. Кадърът е заснет тази сутрин от Нина Тодорова, която го публикува във фейсбук групата „Виждам те КАТ – Варна“. Голяма част от коментиращите смятат, че „трезвен човек не може да направи това безобразие“. Други пък правят връзка между шофьора и близката игралната зала, пред която е спряла колата, с предположението, че нарушителят внезапно е получил свише обаждане, че му е дошъл късмета и през глава се е втурнал към покер машинките. Има и такива, които се опитват да оневинят шофьора, като твърдят, че всъщност колата може би е аварирала и той е отбил към велоалеята, за да не остане на платното за движение, за да не блокира трафика. Това обяснение обаче е твърде несериозно, според реакцията на коментиращите във Фейсбук. За тях всяко подобно спиране върху велоалея, по каквато и да е причина, се приема за особено тежко нарушение. Има и коментари доколко са удачни еластичните колчета като преграда за автомобилите. Те често са „настъпвани“ при маневри от невнимателни шофьори или нарочно - от подобни на този наглец. Също така често са предизвикателство и за вандалите. Посочват се случаи, при които хулиганстващи, често нетрезви новоизлюпени варненци, които ги ритат и блъскат, не само за да изпробват здравината им, но и защото са се спънали в тях. Без да обяснява много един от коментиращите пише кратко и категорично: „Очаквам да пратите тази снимка на КАТ-Варна, но без заличените номера  на автомобила и до дни да публикувате кой е този шофьор и какво е наказанието му“.", "date": "2019.11.20", "title": "Наглец сгази с джип колчетата на нова велоалея по централен варненски булевард "}
{"url": "https://www.monitor.bg:443/bg/a/view/publikuvaha-motivite-za-izdiganeto-na-cacarov-za-shef-na-kpkonpi-181343", "text": "Сотир Цацаров притежава нужните качества да изпълни очакванията на ЕК към работата на КПКОНПИ, а начело на антикорупционната комисия да спечели общественото доверие. Това се разбира от мотивите на депутатите към номинацията на главния прокурор Сотир Цацаров за шеф на КПКОНПИ. В сряда изтече крайният срок за подаване на кандидатури от страната на народните представители. Като за поста ще се борят само двама претенденти – Цацаров и депутатът Симеон Найденов от „Воля“. В сайта на НС бяха публикувани и мотивите за издигането на кандидатите. Под тези за Цацаров са се подписали 17 души от ГЕРБ, Обединени патриоти и Атака. В мотивите, освен добрите професионални качества на Цацаров, депутатите са изтъкнали и изводите от последния мониторингов доклад на ЕК, според който наблюдението за България трябва да отпадне. Депутатите са написали, че докладът е израз на сериозни очаквания към бъдещата работа на КПКОНПИ поради необходимостта да спечелят общественото доверие, както и да изградят репутация на независимост. Смятаме, че настоящият главен прокурор притежава необходимите качества за постигането на тези цели, написали са още депутатите. Те са изтъкнали още качествата му на административен ръководител, множеството запитвания към КС за тълкуване, както и началото на реформата по т.нар. „съдебна карта“. Към документите е приложена и дипломата му, от която става ясно, че той е завършил с отличие. Междувременно се оказва, че има разнобоой вътре в патриотичната коалиция и между тях с ГЕРБ доколко кандидатурата на Цацаров е обща, както бе обявена ден по-рано. Лидерът на НФСБ и вече зам.-шеф на НС Валери Симеонов даде да се разбере, че с тях темата не е била обсъждана, нито пък е имало решение за подкрепа от парламентарната група. Дали НФСБ ще подпрепи Цацаров ще стане ясно в четвъртък, когато той ще бъде изслушан в НС от тяхната парламентарна група. Междувременно от ГЕРБ увериха, че няма недоразумения и номинацията му е консенсусна. От ДПС пък определиха Цацаров като безспорен професионалист, а депутатът Хамид Хамид дори заяви, че е богатство за всяка държава да ползва потенциала му. Какво пише точно в предложението за номиниране на Цацаров", "date": "2019.11.20", "title": "Публикуваха мотивите за издигането на Цацаров за шеф на КПКОНПИ (ОБЗОР)"}
{"url": "https://www.monitor.bg:443/bg/a/view/marinela-arabadjieva-v-bezsyznanie-otkarana-v-intenzivnoto-na-mvr-bolnica-181344", "text": "Маринела Арабаджиева е приета в безсъзнание в интензивно отделение на МВР болница,  . Тя е била закарана в лечебното заведение във вторник през нощта. В момента състоянието й е стабилизирано, съобщи нейната адвокатка Ина Лулчева, цитирана от NOVA. Тя е била настанена в интензивно отделение в критично състояние. От болницата не коментират какво е състоянието й. През септември Арабаджиева отново бе с опасност за живота. Бизнес дамата бе пусната под домашен арест с решение на Специализирания наказателен съд в средата на септември заради здравословното й състояние. Ден по-късно Спецпрокуратурата протестира изменението на мярката. Ветко и Маринела Арабаджиеви са обвинени в участие в организирана престъпна група и пране на пари. Двамата бяха задържани в Испания, където по-късно стана ясно, че са се укривали в къщата на Георги Семерджиев в Кабрера де Мар, в близост до Барселона.", "date": "2019.11.20", "title": "Маринела Арабаджиева в безсъзнание откарана в интензивното на МВР болница (ОБНОВЕНА)"}
{"url": "https://www.monitor.bg:443/bg/a/view/6-godini-po-kysno-uslovni-prisydi-za-telkadjii-ot-stara-zagora-181327", "text": "Условни 3-годишни присъди с 5-годишен изпитателен срок постанови състав на специализирания наказателен съд спрямо трима лекари, членове на ТЕЛК-комисията при старозагорската УМБАЛ „Проф. д-р Стоян Кръстевич“ и секретарката, които бяха задържани след сигнал за корупция на 6 юли  2013-та година. Пред Темида застанаха д-р Надежда Тодорова, председател на ТЕЛК III състав, д-р Мария Жекова и д-р Нели Канева и Димитрина Рангелова, те са обвинени че са участвали в престъпна група  за подкупи. Освен условните присъди медиците  получиха и забрана да работят по специалността си през следващите 5 години, наложени са им глоби в размер от 3 000 до 5 000 лв и ще трябва да върнат парите на пациентите, които са освидетелствали.Според обвинението групата си поделила само за 45 дни 4950 лева и 50 евро, дадени от 22 души, за да им издадат експертни решения на за над 50% трайно намалена работоспособност.Молбите на страдащи от беродробни заболявания деца и възрастни от Стара Загора, Хасково и Кърджали приемала секретарката на състава Димитрина Рангелова.Именно тя указвала какви документи  да представят, какво да говорят при освидетелстването и колко пари трябва да дадат за лекарите от комисията. Най-честата поставяна на здрави пациенти „диагноза“ била астма. Подкупите варирали между 100 и 500 лева, като към тях Рангелова прикрепяла с кламер листче, на което изписвала името на отчелия се. В края на всеки работен ден или в началото на следващия тя разпределяла парите между останалите участници, като най-голям дял заделяла за председателката на комисията Надежда Тодорова. Присъдата не е окончателна и подлежи на обжалване и протестиране пред апелативния спецсъд. В началото сред задържаните беше прочулият се като менте доктор от старозагорската ромска махала „Лозенец“ Евгений Коцев, но в последствие материалите за него бяха отделени в друго дело.", "date": "2019.11.20", "title": "6 години по-късно  Условни присъди за телкаджии от Стара Загора"}
{"url": "https://www.monitor.bg:443/bg/a/view/tyrsjat-koncesioneri-za-tri-morski-plaja-181346", "text": "Правителството откри процедурите за възлагане на концесия на морските плажове „Сарафово” в община Бургас, „Дяволска река 1“ в община Приморско и „Каваци-юг“ в община Созопол. Целта е обезопасяване на плажовете и предоставяне на услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е по 20 години за всяка. Размерите на минималното годишно концесионно възнаграждение са съответно - за плаж „Сарафово“ - 45 502 лв. без ДДС, за плаж „Дяволска река 1“ - 19 049 лв. без ДДС и за плаж „Каваци-юг“ - 55 581 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Трите морски плажа ще бъдат обезпечени задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.11.20", "title": "Търсят концесионери за три морски плажа"}
{"url": "https://www.monitor.bg:443/bg/a/view/pyrvi-sdelki-s-tok-ot-cjala-evropa-181342", "text": "Българският електроенергиен пазар се обедини с единния европейски пазар, което позволява сделки в рамките на деня, съобщиха от Електроенергийния системен оператор (ЕСО). Изпълнителните директори на ЕСО и Българска независима енергийна борса (БНЕБ) Ангелин Цачев и Константин Константинов са подписали споразумение, уреждащо ангажиментите на двете дружества, произтичащи от присъединяването на българския електроенергиен пазар към единното европейско свързване на пазара \"в рамките на деня\". Пазарът за търговия с електрическа енергия \"в рамките на деня\", опериран от БНЕБ, се присъединява към пазарното обединение, чрез българо-румънската граница, уточниха от ЕСО. Със споразумението ЕСО и БНЕБ се съгласяват да си сътрудничат за провеждането на имплицитни търгове за трансгранично разпределяне на преносна способност и енергия. ЕСО се ангажира да съгласува междусистемните обмени за всеки период на доставка със съседните оператори на преносни системи, част от пазарното обединение в рамките на деня. Вчера бе първият денят на първите доставки на електроенергията в рамките на пазарното обединение, добавиха от ЕСО. Присъединяването на втората вълна от 7 държави към единното свързване на пазарите разширява обхвата на непрекъсната търговия на електроенергия с пазарните зони на България, Хърватия, Чехия, Унгария, Полша, Румъния и Словения. Те станаха част от държавите, които вече участват в единното свързване на пазарите в рамките на деня - SIDC (доскоро известно като XBID). Страните от първата вълна на присъединяване към SIDC са Белгия, Дания, Германия, Естония, Финландия, Франция, Латвия, Литва, Норвегия, Холандия, Австрия, Португалия, Швеция и Испания. В края на 2020 г. се очаква третата вълна за присъединяване към пазарното обединение в рамките на деня, допълниха от ЕСО. Пазарът в рамките деня е 24 часов и броят и обемът на сделките ще станат ясни утре.", "date": "2019.11.20", "title": "Първи сделки с ток от цяла Европа"}
{"url": "https://www.monitor.bg:443/bg/a/view/bandit-prebi-baba-za-20-leva-181328", "text": "Бандит нахлу в дома на баба от врачанското село Попица и я преби за 20 лева. 18-годишният апаш отишъл в къщата на пенсионерката във вторник привечер. След като спрял тока, той повалил беззащитната жена на пода с юмруци и ритници. Поискал всичките и пари и я заплашил, че ако не му се подчини, ще я убие. Възрастната жена дала на престъпника последните 20 лева от пенсията си, с които трябвало да изкара повече от две седмици. Сигнал за грабежа е постъпил към 18 часа в районното управление на Бяла Слатина, съобщиха от областната дирекция на МВР във Враца. Униформените започнали издирване на престъпника по горещи следи и още същата вечер той бил окован в белезници. Оказало се, че нападателят е жител на селото с дебело криминално досие. Той е осъден и бил издирван, за да бъде вкаран в затвора, където да излежи присъдата си. По случая е образувано досъдебно производство.", "date": "2019.11.20", "title": "Бандит преби баба за 20 лева"}
{"url": "https://www.monitor.bg:443/bg/a/view/sindikatite-v-kontra-rabotodatelite-da-pokrijat-5-dni-ot-bolnichnite-181338", "text": "От КТ „Подкрепа“ обмислят да направят предложение периодът за болнични, покриван от работодатели, да бъде увеличен от 3 на 5 дни. Това ще стане по време на предстоящия Национален съвет за тристранно сътрудничество, стана ясно от изявление на конфедерацията. Днес се проведе работна среща по инициатива на лидера на ПГ „Воля“ Веселин Марешки. На обсъждането присъстваха представители на работодателите, синдикатите, НОИ, както и на Министерството на труда и на социалната политика. Основната тема, която бе обсъдена, бе предложението на властта от миналата седмица първият ден от болничните да не се покрива от работодател. От КТ „Подкрепа“ заявиха, че предложението, което смятат да направят, за увеличаване на дните на 5, е позитивна практика, която съществува в по-голямата част от страните от ЕС. Националният секретар на КНСБ Ася Гонева пък отново изтъкна, че се готви национален протест. „В ход е подготовка за национален протест и очакваме реакция от страна на управляващите и от министър-председателя, който да ни покани, за да ни получим увереност, че това на 1 януари няма да се случи“, предупреди Гонева. По думите й предложението е част от проект на национално споразумение, към което има и други мерки, които касаят правата на работниците. Затова и от КНСБ заявиха, че няма да подкрепят друго за момента, освен отпадането на идеята на управляващите. „Засега имаме само медийна изява на премиера, нямаме друго официално нещо, което да казва, че това няма да се случи“, каза още националният секретар на КНСБ. Работодателите пък заплашиха с напускане на Националния съвет за тристранно сътрудничество. „Подкрепяме проекта, но той е недостатъчен, защото не решава големия проблем с фалшивите болнични, които растат и като брой, и като платени за тях суми от 2012 г. насам“, коментира Ивелин Желязков от АИКБ. По думите му може да се стигне до момент, в който ден след или преди празници всички работещи в едно предприятие да са в болничен. „Затова очакваме предложения и ако не бъдат инициирани, ние обмисляме напускане на тристранни формат, за да не легитимираме неработещи или погрешни решения“, завърши Желязков. „Чуха се различни гледни точки и не се постигна консенсус, но ние си стоим на тази позиция и ще продължим да настояваме – за нас е важно бизнесът да не бъде натоварен с тези плащания и всъщност скрито косвено да се повишават данъците му“, коментира заместник-председателката на партията Кръстина Таскова. По думите й една държава трябва да се грижи за служителите си . „Независимо дали ще бъде внесено, или не, ние сме категорично против първият ден от болничния да не бъде заплащан от никого и да бъде оставян за сметка на служителите – внесли сме текстове първите 3 дни да се плащат от държавата и те ще бъдат внесени и като предложения към бюджета между първо и второ четене“, завърши Таскова.", "date": "2019.11.20", "title": "Синдикатите в контра: Работодателите да покрият 5 дни от болничните"}
{"url": "https://www.monitor.bg:443/bg/a/view/20-godini-zatvor-za-ubieca-na-docent-nejkov-181333", "text": "За 20 години зад решетките заминава пловдивчанинът Илия Стоичков, който бе признат от окръжния съд за виновен в убийството на 71-годишния доцент Стефан Нейков. Със същата присъда магистратите решиха осъдиха Стоичков да плати общо 220 000 лева кръвнина на вдовицата на доцента и на двете му деца. Почернената съпруга Ирена Нейкова поиска по време на делата срещу извършителя да получи 150 000 лева. Братът и сестрата Наталия и Николай също се конституираха като частни обвинители в процеса и бяха внесли искове за по 80 000 лева кръвнина, които суми съдът призна частично. Делото срещу Стоичков на първа инстанция протече при закрити врати поради ужасяващите подробности от начина, по който е бил убит ученият. Нейков имал среща с жената на подсъдимия по нейна инициатива. Тя искала той да й помогне да вземе изпити в Аграрния университет. Доцентът си оставил колата, паркирана на бул. „Христо Ботев” до Военна болница и с благоверната на Илия отишли до село Оризари. Там обаче ги причаквал ревнивият съпруг, който се нахвърлил да бие доцента и го изнасилил с дървената бухалка, която носел. Не стига това, ами му и откраднал 14-каратовия златен синджир с тегло 11,5 грама на стойност 747 лева. Ден след убийството жената на Илия заложила бижуто. Вечерта след зверството бухалката била изхвърлена в река Марица. Срещу Стоичков бяха повдигнати две обвинения – за убийството, извършено по особено мъчителен за жертвата начин и с особена жестокост, както и за кражбата на златния синджир. По първото той получи 18 години затвор, а по второто – 3. Съдът определи едно най-общо наказание от 20 години затвор, които Илия Стоичков трябва да изтърпи при първоначален строг режим. Присъдата не е окончателна и може да бъде обжалвана пред апелативния съд в Пловдив.", "date": "2019.11.20", "title": "20 години затвор за убиеца на доцент Нейков"}
{"url": "https://www.monitor.bg:443/bg/a/view/bylgarka-povede-frenskija-kan-za-boj-nad-marica-181331", "text": "Женският волейболен първенец на България \"Марица\" (Пловдив) претърпя поражение в първия си мач в Шампионската лига, отстъпвайки с 1:3 (24:26, 25:18, 7:25, 19:25) като гост на РК \"Кан\" (Кан). Символично начало на мача от Група Е даде бившият френски футболен национал Патрик Виейра. В основата на успеха на домакините пък бе българката Мира Тодорова, която носи екипа на \"Кан\". Началото бе много оспорвано, а след два спасени геймбола, \"Марица\" загуби първата част с 24:26. Във втория гейм българките взеха предимство и с изключителни изяви на Жана Тодорова в защита и изравниха за 1:1 след 25:18. Третата част бе катастрофална за шампионките, които реализираха само 7 точки. За РК \"Кан\" Мира Тодорова продължи отличното си предскавяне и в четвъртия гейм, а домакините затвориха мача при 3:1. Топреализатор с 20 точки бе украинката Надя Кодола, която стана и най-полезен играч в двубоя. При феноменална успеваемост от 81% в нападение, Мира Тодорова добави 18 точки за \"Кан\". Най-резултатни за \"Марица\" бяха Десислава Николова с 14 точки и Алекзандра Холстън с 12. В другия мач от Група Е \"Динамо\" (Москва) посреща утре \"Уралочка-НТМК\" (Екатеринбург). \"Марица\" пък приема именно \"Динамо\" в следващия кръг на 27 ноември в Пловдив. \"Тежка загуба, като се има предвид, че загубихме третия гейм на седем точки. Въпреки всичко първият гейм беше много оспорван и ако бяхме спечели, мачът щеше да се развие по съвсем друг начин. Успяхме да спечелим лесно втория\", заяви старши треньорът на \"Марица\" Владимир Орлов. \"В третия се получи една голяма дупка. Загубихме страшно много точки и не успяхме да се върнем в играта. Трябваше да сме малко по-агресивни в атака. Имаме много добър показател при блокадите. Учим се в Шампионска лига\", каза още Орлов, който пое отбора след като Иван Петков продължи работата си единствено в националния отбор на България. Българката Мира Тодорова сподели, че е било удоволствие да играе срещу пловдивчанки. \"Наистина положихме доста големи усилия, за да спечелим. Отборът на \"Марица\" игра чудесно и ги поздравявам. Очаквам и мача в Пловдив. Досега не съм имала възможност да играя в \"Колодрума\" и нямам търпение. Със сигурност ще има голяма битка и ще ни е много по-трудно. В Шампионската лига няма леки мачове и ако искаме да имаме успех, трябва да работим доста\", коментира волейболистката на РК \"Кан\".", "date": "2019.11.20", "title": "Българка поведе френския \"Кан\" за бой над \"Марица\""}
{"url": "https://www.monitor.bg:443/bg/a/view/avarija-prevyrna-varnenski-bulevard-v-plavatelen-kanal-181336", "text": "ВиК-авария потопи под вода миналата вечер варненския булевард „Христо Смирненски“. Според очевидци, водата е заляла дори тротоарите и преминаването по булеварда е било силно затруднено. „Водата на места преливаше над тротоарите, което отказа някои водачи да преминат с колите си“, коментира Калоян Горанов. Живеещите в района казват, че това не е непозната гледка за тях и в повечето случаи става дума за авария на голям водопровод на Околовръстния път. Други използваха случая, за да упражняват остроумието си, като написаха, че „Времето е топло. Сапун, хавлия, джапанки... И да не се оплаквате от високите цени на водата!“ „Това е новия проект за рафтинг маршрут от хлебозавода до „Чаталджа“  твърдяха спортно настроените, а друг остроумец предположи, че може би „Пробват новата вградена система за миене на улиците“. Гостоприемен варненец влезе в положението на останалите без вода перничани, заради пресъхването на язовир „Студена“, като написа: „Перник, къде сте? Идвайте!“    ", "date": "2019.11.20", "title": "Авария превърна варненски булевард в плавателен канал"}
{"url": "https://www.monitor.bg:443/bg/a/view/prof-gerdjikov-finansovoto-systojanie-na-su-se-podobri-za-chetiri-godini-181307", "text": "а фона на намалелия брой студенти във висшите училище финансовото състояние на Софийски университет през последните 4 години се подобрява. Това заяви ректорът на Алма матер проф. Анастас Герджиков пред Общото събрание на Алма матер при  представянето на отчета на мандата си. \"Началото на мандата Софийски университет имаше ежегоден дефицит от 4 млн. лв., а в края 3,5 млн.лв. В началото на кризисния период той е бил повече и затова бяха бяха натрупани задължения от 40 млн. лв.\", заяви Герджиков. Той посочи, че сред причините за лошото финансово състояние е намаляването на студентите, държавата политика на финансиране спрямо броя студенти, поддържането на магистърски програми с малко обучаващи се в тях и намаляването на субсидията през периода на криза. Разходите за заплати са най - голям дял от капиталовите разходи - 65-70%., 10-13% отивали за поддръжка, а за експлоатация били 5%. \"В периода 2016-2019 г. беше намален общия размер на задълженияте, а останалите бяха преструктурирани. Университетът няма данъчни задължения.\", допълни ректорът на СУ. Той обясни, че срещу столична община са обжалвани актове за около 30 млн.лв., като до момента са спечелите дела за 20 млн. лв в полза на Алма матер.\" През април бях в щастливото положение на ректор, който има удостоверение от НАП и общината, че не дължи нищо. В същия момент имахме толкова средства в банката, колкото дължим на фирмите. Можеше да излезем на нула този месец, но със задълженията са 2-3 млн.лв повече\", обясни проф. Герджиков. Оказа, че се голяма част от задълженията към общината били заради пропуски в данъчните декларации, но след проверки и корекции в тях, в края на мандата задълженията, които  не се оспорват са почти изчистени. При избора си преди 4 години ректорът на Алма матер обеща ежегоден ръст с 5 млн. лв. за издържка на обучението и капиталови разходи. По време на отчета си за мандата проф. Герджиков отчете ръст от 56 млн. лв., с което е изпълнил целта си. Той отбеляза, че благодарение на това средната брутна заплата е нараснала е 53%. От 1119 лв. през 2015 г. на 1713 лв. през 2018 г. \"Увеличението е сериозно, но сме тръгнали от база 400 лв. за асистент.\", обясни проф. Герджиков. Така от 600 лв. през 2016 г. за три години заплатата на асистент скача на 820 лв. Професорите пък вече вземат стартово 1110 лв. спрямо 960 през 2016 г. По - късно днес ще бъде избран и нов ректор на най - стария вуз у нас. Единственият кандидат е проф. Герджиков. . ", "date": "2019.11.20", "title": "Проф. Герджиков: Финансовото състояние на СУ се подобри за четири години "}
{"url": "https://www.monitor.bg:443/bg/a/view/kak-pijat-zodiite-s-kogo-ot-zodiaka-da-sednete-na-masa-181335", "text": "Няма значние дали вярвате в астрологията, дали си падате по чашката, или сте заклети трезвеници - когато седнем да побъбрим на маса, зодиите и пиянските истории са едни от вечните теми. Рано или късно ще се намери някой, който да ги забърка в сладък коктейл. От овен \"професионален пияч\" няма да стане. Те обичат купона, но проблемът е, че нямат спирка. На другата сутрин често са махмурлии. По природа овните обичат да се съревновават, затова игрите с надпиване са идеални, ако искате да им гледате сеира. Но все пак внимавайте, че може и да станат войнствени. Като си подпийнат, често ги избива на любовни ласки и флирт. Ако искате нещо да накарате иначе упорите овни да направят нещо, само трябва да ги понапиете. За телец не може и да става дума за натряскване в жегата на някоя пейка. Те обичат лукса и затова ще отидат в най-добрите барове. Само дето са като изтървани, когато се напият и стават доста непохватни. Ще има разливане, бутане и настъпване. След няколко питиета телецът ще разказва истории, с които ще се побъркате от смях. Предупреждаваме обаче, че са доста шумни! Близнаците са зодиакалният знак, който сякаш пие и не го хваща. Но това е, защото не можеш да разбереш дали има разлика от нормалното им поведение и като са пияни – бърборят, свръхобщителни са и прескачат от тема в тема. Близнаците са флиртаджии, но под въздействието на алкохола стават факири. Успяват да омагьосат няколко обекта едновременно. За една вечер могат да изпият целия асортимент от коктейли на бара – нали ненавиждат еднообразието. Ракът не пие за забава, а за пие за разтоварване. Бутилка вино с вечерята, една-две-три бирички след работа – заслужили сте си го след толкова тежък ден, нали, скъпи Раци? Представителите на този знак умеят да надушват къде е купонът и да се намърдат дори и на чужди партита. Ракът е добър алкохолик събеседник, но по някое време, но трябва да внимава с пиянските задявки. Да знаете, че Раците никога не са пияни. Където има купон, там има и лъв и той е в центъра му. Под въздействието на алкохола губят своето чувство за превъзходство и от величествени лъвове се превръщат в игриви котенца. Естествено осъзнават колко чаровни и симпатични са в този си образ. Подпийналият Лъв може да започне флирт с чуждо гадже, но не се притеснявайте, той ще постъпи, както е редно. Остава ви и преимуществото, че на другия ден ще бъде гузен и мек като памук. Девите са твърде разумни, което ги прави калпави пияници – не смеят да се натаралянкат, защото се ужасяват от самата идея. Придирчивата им природа може да заеме и други форми. Например да пият само органично вино или само конкретен вид алкохол, да не близват, ако не е от определена марка. Рядко се напиват. Но когато му изпуснат края, става страшно. Под въздействието на алкохола, тя изскача и се развихря с такъв размах, че дълго се говори за това. След петото уиски почти не се чува гласът на везните. Те са страхотни купонджии и наистина обичат да си общуват. Дали ще обиколят като пчелички всички групички в помещението, или ще спретнат набързо някоя интрижка – ей така, за развлечение, важното е разговор да става. Обикновено те са хората, които ще се напият преди другите и ще започнат да досаждат, като флиртуват с гаджето на най-добрия си приятел. Никога не казвайте на Скорпиона, че трябва да спре да пие. Това може да го изкара извън релси и така да се налее като свиня. Ей така, от чиста злоба. Скорпионите обичат пиенето. Ако не ви харесва, то си е ваш проблем. В пристъп на мрачна депресия и самоненавист са в състояние да се налеят до безпаметност. Но като цяло са чудесни събеседници – остроумни, занимателни, и невероятни ухажори. Късметлии сте, ако имате възможност да седнете на по чашка със скорпион, който си пада по вас. Но все пак трябва да знаете, че никога не забравят. Ако искате стрелец да ви каже истината, го напийте. Две-три питиета и са готови да споделят и най-съкровените ви тайни с всички околни. Стрелците са чудесни другари по чашка, около тях винаги е забавно и купонът е на макс. Алкохолът винаги ги вдъхновява за нови смахнати идеи и понякога шантави глупости. Някои смятат, че козирозите хич не ги бива в купонясването. Макар практини и разумни, те винаги са добра компания и се приспособяват към всяка ситуация. Могат да пият и в изискано заведение, и на улицата – седнали направо на тротоара. Важното е веселба да става. Алкохолът им помага да се отпуснат и да общуват по-свободно. Ако сте от разумните, няма да седнете да пиете с водолей. Те и трезви са всезнайковци, но ако някакъв бръмбар им влезе в главата на пияно, стават чудовищно твърдоглави. Противопоставите ли им се в такъв момент, върху ви ще се изсипят огън и жупел. На Водолеите им е интересно да си общуват с пияни дори когато самите те са трезви. Ако те са организатори на партито, ще бъдат ангажирани всичко да е наред и няма да им остане време да се заяждат. Рибите си знаят, че са склонни към пристрастяване.Те бързо придобиват тренинг и започват да носят все повече и повече. Удоволствието им излиза доста скъпо в пряк и в преносен смисъл. Въпреки това Рибите са прекрасна компания за маса. Те са обаятелни събеседници. Готови са да се включат във всякакви пиянски бели и закачки. А в любовта са магьосници – излизате с тях уж за по едно бързо питие, а не се прибирате следващите няколко денонощия.", "date": "2019.11.20", "title": "Как пият зодиите (С КОГО ОТ ЗОДИАКА ДА СЕДНЕТЕ НА МАСА?)"}
{"url": "https://www.monitor.bg:443/bg/a/view/bylgarija-s-osem-pluvci-na-evropejskoto-pyrvenstvo-181332", "text": "България ще бъде представена от осем плувци на европейското първенство на 25-метров басейн в Глазгоу (Шотландия), което ще се проведе от 4 до 8 декември. Националният тим е в състав: Антъни Иванов, Йордан Янчев, Йосиф Миладинов, Калоян Левтеров, Любомир Епитропов, Светлозар Николов, Габриела Георгиева и Диана Петкова. Отборът е воден от генералния мениджър на представителните ни състави Кристиян Минковски, а в Глазгоу ще е и треньорът Николай Вакареев. Велислав Цеков пък ще е първият роден съдия на европейско първенство по плуване от десетилетия насам, пише bgswim.com. На предишния шампионат в Копенхаген през 2017 година имахме само един състезател – Петър Божилов. Най-добрият ни плувец в момента Антъни Иванов е заявен за пет дисциплини. - 50, 100, 200 м бътерфлай, 200 м св. стил и 200 м съчетано, а може да станат и шест при включването на миксирана смесена щафета. За Иванов това ще е дебютно континентално първенство на малък басейн. Българският му двубой с Йордан Янчев на 200 м св. стил, където един от залозите е и националният рекорд, обещава да бъде много интересен. Янчев пък ще участва още на 100 и 400 м св. стил, чието върхово постижение подобри миналата седмица в Скопие. Новата плувна сензация Йосиф Миладинов ще плува на 50, 100 м бътерфлай, където при юношите на голям басейн стана съответно трети в света и втори в Европа. Трениращият в Швейцария 16-годишен българин е заявен още на 50 м св. стил и 100 м съчетано.", "date": "2019.11.20", "title": "България с осем плувци на европейското първенство"}
{"url": "https://www.monitor.bg:443/bg/a/view/zakopchaha-geroj-ot-yndyrgraunda-za-krajba-na-skyp-bager-181322", "text": "Позабравен крими герой от старозагорския ъндърграунд отпреди близо 20 години е бил закопчан на столичния булевард „Тодор Каблешков“ в хода на специализирана съвместна акция на служители от ГД НП и „Криминална полиция“ при ОД на МВР – Бургас. 50-годишният Христо Томов е арестуван по обвинение в кражба на струващ около половин милион багер от обект на бургаска строителна фирма в началото на лятото. Скъпата машина била натоварена на камион със закрити ремаркета и превозена във вътрешността на страната, където е била продадена на сравнително ниска цена на конкурентна фирма. Престъпната дейност на 50 годишния старозагорец ще бъде изяснена в детайли, тъй като се предполага, че същия е съпричастен към извършването на други две сходни кражби на скъпоструващи багер и челен товарач. Старозагорски топ-ченгета припомнят,че Томов беше в комбина с легендарния  автокрадец  Димитър Димитров /Митьо Лудия/, който загина в Турция та 16 март  1999 година с авера си Живко Желев – Бахамата при взрив на лекия си автомобил  БМВ.. Лудия и Бахамата са били наети да ликвидират камиони на конкуренти, взривът е станал при невнимателно боравене с детонатор по пътя към край град Калъхран, окръг Хатай, на 40 километра от турско-сирийската граница. Двамата заралии тогава получили 100 000 немски марки от сирийските бизнесмени д-р Ахмед Катме и Айман Фараджала, които в последствие бяха екстрадирани. Бахамата  се включил в последния момент, защото точно тогава Томов бил задържан в Стара Загора и по този начин се разминал със смъртта. От доста  в време роденият в Свиленград, но прекарал юношеството си в Раднево  мъж е изчезнал от полезрението на тукашните ченгета , имало данни че се е  установил за постоянно в София като изпълнявал поръчки за доставка на скъпа строителна механизация.", "date": "2019.11.20", "title": "Закопчаха герой от ъндърграунда за кражба на скъп багер"}
{"url": "https://www.monitor.bg:443/bg/a/view/partien-daritel-se-razdeli-s-15-bona-181323", "text": "13 000 лв и 1 000 евро са били задигнати от офиса на старозагорския строителен предприемач Любомир Корцанов, който дари солидните 100 000 лв  по време на тазгодишните местни избори за партия „Движение ДА България“. За проникването в офиса, намиращ се на улица „Васил Левски“ 30 е било подадено съобщение към 9,00 часа на 19 ноември от 56-годишна служителка на „Левкион“ ЕООД, която установила че входната блиндирана врата е разбита. Взломена  се оказала и огнеупорната каса, в която се съхранявали пари и служебни документи.По предварителни данни обирът е бил извършен за времето от 17,00 часа на 18 ноември до към 8,30 часа на следващия ден. Крадците са преодолели входната врата на кооперацията, която е с кодово заключване, а на блиндираната са разпробили ключалката.В коридора и на фасадата на луксозната сграда, в която има два магазина, офис на „Левкион“ и апартаменти не е имало монтирани видеохранителни камери, установи репортерска проверка.Никой от обитателите на кооперацията не е чул подозрителен шум, не са били намерени и пръстови отпечатъци, което показвало че извършителите са били професионалисти. По аналогичен начин е било проникнато и в офиса на друга старозагорска компания, работеща в областта на топлоенергетиката, на улица „Хаджи Димитър Асенов“ №89, сигналът е бил подаден от собственика й към 08,40 часа на 19 ноември. Там крадците обаче „ударили на камък“, тъй като не са установени липси.Образувани са били два самостоятелни досъдебни производства по член 195 от НК. Работещите по двата случая криминалисти не изключват ударите по двата офиса да са били поръчкови, а извършителите да не са местни.", "date": "2019.11.20", "title": "Партиен дарител се раздели с 15 бона"}
{"url": "https://www.monitor.bg:443/bg/a/view/9-godishno-dete-zavyrshi-universitet-180929", "text": "Деветгодишният Лоран Саймънс от Амстердам има IQ 145 и ще стане най-младият студент в света, завършил бакалавърска степен в университет, пише Daily Mail. Момченцето трябва да се дипломира следващия месец в Техническия университет в Айндховен със специалност \"Електротехника\" като е изкарал целия курс на обучение само за девет месеца. Лоран е залят от покани от най-добрите университети в света да продължи магистрърската си степен при тях.   „Оксфорд и Кеймбридж също са в основната ни цел\", споделят родителите му. Те се надяват детето им да завърши докторска степен в областта на роботиката или изследванията на изкуствени органи. Момчето е сравнявано с Алберт Айнщайн и Стивън Хокинг. Освен отличните си познания по физика, Лорън може да говори и четири езика. Той завършил гимназия, когато бил на осем години, след като взело цялата учебна програма за 18 месеца. Неговите баба и дядо първи забелязали уникалните способности. Професор Петър Балтус, настоящият преподавател на Лорън, твърди, че детето е поне три пъти по-умно от най-интелигентния студент, когото е срещал в дългата си кариера. Лорън си мечтае един ден да стане астронавт или сърдечен хирург.", "date": "2019.11.20", "title": "9- годишно дете завърши университет"}
{"url": "https://www.monitor.bg:443/bg/a/view/razbiha-mreja-za-tyrgovija-s-hora-181320", "text": "Дванайсет души бяха арестувани тази сутрин в операция на черногорската полиция срещу търговията с хора, съобщи националната телевизия РТЦГ. Операцията е организирана рано сутринта в Подгорица и Даниловград. Сред арестуваните има и двама полицаи. Заподозрените ще бъдат изслушани в Специалната държавна прокуратура, по чието нареждане е извършена операцията.", "date": "2019.11.20", "title": "Разбиха мрежа за търговия с хора "}
{"url": "https://www.monitor.bg:443/bg/a/view/tokmakchiev-smenja-velko-kynev-v-spomen-nlo-181317", "text": "Георги Мамалев, Антон Радичев, Катето Евро, Тончо Токмакчиев, Камен Воденичаров и младата надежда на Народния театър Ева Данаилова са сред имената, които ще се качат на голяма сцена в култовите образи от телевизионното предаване „Клуб НЛО“. Идеята за спектакъла „Спомен НЛО“, който ще дебютира в зала 1 на НДК на 20 декември, е на композитора Стефан Димитров - „виновник“ за 90% от песните на едноименната група и предаване, заедно с авторите на текстове – Недялко Йорданов и Живко Колев. „На 70-тата годишнина на Стефан, той ни събра с Тончо и ни каза, че не му се иска всички тези песни да се забравят и да направим нещо“, разказа Мамалев по време на пресконференцията за събитието. Именно по инициатива на автора на „Адвокате“, „Ех, Канада“ и т.н. се събира целият екип. Зад сценария стои Димитър Стоянович, а с режисурата се е нагърбил младия и талантлив Лъчезар Аврамов („Снимка с Юки“) - син на голямата певица Богдана Карадочева. Освен култовите скечове като „Тримата в кухнята“, „Професор Гучев“ и много други, актьорите ще възродят любимите образи и с нови текстове, по които работи Стоянович. „Ще има и нова песен изненада, с която най-вероятно ще завършим спектакъла“, разкри Стефан Димитров и добави, че му е „малко болно“ от отказа на Павел Попандов да участва по здравословни причини. Най-популярните сатирични песни, „които са актуални и днес“ както единодушно заключи екипът, заедно със забавните скечове, ще дадат път и на няколко видео материала, с които ще бъде отдадено необходимото уважение и почит към двама от големите актьори в „Клуб НЛО“ - Велко Кънев и Чочо Попйорданов. На сцена пък ролите им ще бъдат поети от Тончо Токмакчиев и Камен Воденичаров. Репетициите вече текат с пълна сила в народния театър, а билети за големия спектакъл на 20 декември все още има на цени между 30 и 70 лв.", "date": "2019.11.20", "title": "Токмакчиев сменя Велко Кънев в „Спомен НЛО“"}
{"url": "https://www.monitor.bg:443/bg/a/view/pitomci-na-dom-za-siraci-razfasovali-kraden-fiat-181325", "text": "Двама тийнейджъри, възпитаници на старозагорския дом за деца, лишени от родителски грижи „Българка“ са задържани за по 24 часа след сигнал от възпитател, че са внесли в общежитието акумулатор и зарядно за лек автомобил. В хода на разговорите с момчетата, които са на по 15 и 19 години било установено че вещите са били задигнати от паркиран в близкия до дома квартал „Три чучура-север“ „Фиат“, собственост на 58-годишен жител на село Калояновец. Тийнейджърите пробвали да подкарат колата през нощта на 15 срещу 16 ноември, но се оказало че резервоарът е празен и се наложило да го пуснат по инерция по стръмната улица „Капитан Петко войвода“. След като задигнали акумулатора пишман автоджамбазите  зарязали колата с разбита ключалка  на произвола на съдбата. Според запознати с хода на образуваното досъдебно производство това не е първото „приключение“ от този род на двамата юноши, които в ранна детство били изоставени от родителите си.  ", "date": "2019.11.20", "title": " Питомци на дом за сираци разфасовали краден Фиат"}
{"url": "https://www.monitor.bg:443/bg/a/view/e-mag-razkriva-6-produkta-vklucheni-v-ofertite-za-black-friday-181316", "text": "Тази година Black Friday на eMAG започва сутринта на 22 ноември и ще продължи до 01:59:59 ч. на 23.11.2019 г. За дългоочакваното шопинг събитие от платформата за електронна търговия са осигурили 220 000 продукта на склад. В офертите за деня ще има телевизори, мобилни телефони, лаптопи и компютри, малки домашни електроуреди, парфюми и козметика, мода, игри и играчки, както и автомобилни аксесоари, продукти за дома, градината и за хобито. За всички очакващи с нетърпение да разберат какви ще са продуктите, които ще бъдат представени от eMAG.bg на 22 ноември, ето ги и първите 6 избрани Black Friday оферти. - Лаптоп   (наличност 150 бр., на цена 199,99 лв.) - Пералня   (наличност 400 бр., на цена 369,99 лв.) - Смартфон   (наличност 200 бр., на цена 649,99 лв.) - Еспресо машина   (наличност 1000 бр., на цена 119,99 лв.) - Телевизор  , HD (наличност 500 бр., на цена 129,99 лв.) - Комплект   Ingenio (наличност 200 бр., на цена 44,99 лв.)   Напомняме, че броят предлагани от eMAG продукти е предварително определен специално за кампанията и той може да не покрие цялото търсене от страна на купувачите. За да увеличите шанса си да се сдобиете с желаните стоки, бихте могли да предприемете следните стъпки: Помислете за всичките си желания и тези на близките си и сложете продуктите, които търсите, в списъка с „любими“. Така, ако даденият продукт е част от eMAG Black Friday, ще може по-лесно да го поръчате. За да поръчате бързо, попълнете в профила си цялата необходима информация, вкл. адреса за доставка. Той трябва да е точен (без добавени описания) и изписан на кирилица. Вариант да получите по-бързо доставката си е да се възползвате от почти 2600 офиса в цялата страна на партньорите-доставчици на онлайн платформата, сред които са и Български пощи, със специални гишета за обслужване на клиентите на eMAG в някои от станциите им. Активирайте известията си, за да получите уведомление, когато започне Black Friday на eMAG. С тези запазени данни може да поръчате бързо и сигурно. Разбира се, имате на разположение също и други методи на плащане. Останете онлайн, нови оферти ще има през целия ден. И тази година ще има голямо разнообразие от специални оферти, които се предлагат ексклузивно за Черния петък от партньори на платформата в нейния Маркетплейс. Сред тях:", "date": "2019.11.20", "title": "eMAG разкрива 6 продукта, включени в офертите за Black Friday "}
{"url": "https://www.monitor.bg:443/bg/a/view/golemi-naemateli-tyrsjat-ofisi-v-ekosgradi-181330", "text": "Големите наематели са увеличили търсенето на офиси в сгради със сертификат за енергийна ефективност, използващи технологии опазващи околната среда. Това става ясно от анализа на пазара в сегмента на една от фирмите у нас управляваща подобен тип имоти в София и Букурещ, представен в сряда. Според Георги Попчев, пропърти мениджър на дружеството в сградите с най-модерните системи за енергийна ефективност разходите за електричество падат поне с 20% и инвестициите в подобна иновация могат да се изплатят за около 5 години. „Увеличава се делът на компании, които започват в споделени офиси и гъвкави пространства в периода си на първоначален растеж. В тази връзка подобни площи стават все по-необходими и на големите бизнес комплекси, за да отговорят на това търсене“, добави Попчев. По думите му, споделените пространствата могат също да осигурят нови наематели за големите офис сгради - това са компании, които са преминали през първоначалния си период на навлизане в България или стартиране на нов бизнес. Освен това споделените офиси могат да дадат временно решение в случаите, когато наемателите имат спешна нужда от нова площ, докато постигнат споразумение със своя наемодател за дългосрочен офис. Главният инвестиционен директор на фирмата Елица Ценова поясни, че Букурещ търсенето на кантори в енергоефективни сгради вече е пазарна практика. Според Георги Попчев пък в румънската столица се търсят по-големи площи и изискванията на наемателите там са по-високи. Той смята, че от евентуален спад на икономиката в големите страни от ЕС пазарът на наемане на офиси у нас може да спечели, защото обикновено се съкращават работни места в държавите, където заплатите са по-високи. „Така тези компании може да преместят поне част от дейността си в България“, прогнозира той. Според Попчев дял от 10% дори 15% от свободни площи в офисградите е здравословен за пазара в сегмента.", "date": "2019.11.20", "title": "Големи наематели търсят офиси в екосгради"}
{"url": "https://www.monitor.bg:443/bg/a/view/fitnes-grivnata-honor-band-5-sys-sportna-butilka-v-magazinite-na-vivacom-181305", "text": "Най-новото предложение в магазините на VIVACOM, а от утре и онлайн на сайта на телекома е стилната смарт гривна HONOR Band 5. Тя е перфектният аксесоар за всички, които са избрали активния начин на живот, а в комплект с нея идва и страхотна спортна бутилка за вода HONOR. HONOR Band 5 разпознава 10 различни вида спорт. Моделът издържа до 50 метра под вода и засича скорост, време и калории, дори при плуване. Устройството следи пулса непрекъснато благодарение на функцията TruSeen 3.0, а чрез функцията TruSleep дава информация за качеството и количеството на съня, идентифицира навиците на потребителя по време на сън и му предлага съвети как да го подобри. HONOR Band 5 проследява и измерва нивото на кислород в кръвта на потребителя и в комбинация с 24-часовия мониторинг на сърдечната дейност, гривната може да помогне на всеки да стане по-активен. HONOR Band 5 улеснява ежедневието многократно, като прави получаването на съобщения, входящи и изходящи обаждания бързо и удобно и дава възможност за дистанционен контрол на музиката. Смарт гривната позволява настройка на аларми и снимане със смартфона само с един бутон, а батерията ѝ издържа до 2 седмици след пълно зареждане. HONOR Band 5 идва с цветен 0.95” AMOLED сензорен дисплей и 8 различни дизайна екрана и е наличен в два свежи цвята – розов и черен на цена от 4.98 лв. на месец с план SMART L+.", "date": "2019.11.20", "title": "Фитнес гривната HONOR Band 5 със спортна бутилка в магазините на VIVACOM"}
{"url": "https://www.monitor.bg:443/bg/a/view/spipaha-kradec-recidivist-prebil-baba-181324", "text": "Криминалисти задържаха 50 – годишен рецидивист за грабеж в столицата. Сигналът в полицията подала 73 – годишна жена - на 2 ноември непознат, след нанесен побой, й отнел пари, мобилен телефон и лични документи. В резултат на предприетите оперативно – издирвателни действия служители на Осмо РУ установили и задържали извършителя - мъж от село Ракита, с криминалистични регистрации в полицията и осъждан. По случая е образувано досъдебно производство. След доклад на материалите в Софийска районна прокуратура на мъжа е повдигнато обвинение за грабеж с насилие и с прокурорско поздравление мярката му за задържане е удължена за срок до 72 часа. Работата по случая продължава.", "date": "2019.11.20", "title": "Спипахa крадец рецидивист, пребил баба"}
{"url": "https://www.monitor.bg:443/bg/a/view/taneva-zapochva-vyzstanovjavane-na-nadvzetite-pomoshti-za-gorski-zamenki-181309", "text": "Настоящата трибунка я даваме за да ви информираме за края на една сага, която започна с първия мандат на ГЕРБ. Това са горските заменки, извършени в периода 1 януари 2007 до края на януари 2009 г.\" каза Танева. По думите й с влизането на първия мандат на ГЕРБ тогавашния министър на земеделието информирал прокуратурата за извършените заменки. НПО информирали ЕК и започнало проучване дали представлява това неправомерна държавна помощ.  \"В същото време с влизането на ГЕРБ в първи мандат тук с решение на НС бе наложен мораториум върху изключването на заменените горски територия от горския фонд\", уточни тя. По думите й ЕК се произняся, че извършените заменки представляват държавна помощ, която е неправомерна и следва бенефециерите да възстановят полученото в повече.  \"В тази връзка обект на оценителска експертиза бяха поземлени имоти с обща площ над 110 хил. дка. Тази оценителна комисия приключи своята работа, като от 132 договора в 103 установи неправомерно получена държавна помощ от страна на бенефециерите. Тези 103 сделки засягат 478 имота на обща площ малко над 22 хил. дка. Получената в повече стойност от бенефециерите в тези 103 договора се равнява малко над 80 млн. лв.\",каза още Танева.  Тя уточни, че до края на деня на страницата на МЗХГ ще бъде качен списъкът на тези 103 бенефециери. ", "date": "2019.11.20", "title": "Танева: Започва възстановяване на надвзетите помощи за горски заменки"}
{"url": "https://www.monitor.bg:443/bg/a/view/albancite-v-ujna-syrbija-iskat-prisyedinjavane-kym-kosovo-181310", "text": "Албанците от южна Сърбия организират на 28 ноември, в Деня на албанското знаме - националния празник на Албания, протестен митинг в Прешево, за да заявят, че са подложени на дискриминация, и с искане тази част от Сърбия да се присъедини към Косово, пише белградският вестник \"Вечерне новости\". Вестникът пише, че зад организирането на митинга стои Сдружението на ветераните от Армията за освобождение на Прешево, Буяновац и Медведжа - разклонение на Армията за освобождение на Косово. \"С всяка година дискриминацията е все по-голяма. Основното ни искане е Прешевската долина да се присъедини към Косово. Това не е искане на политиците, а волята на народа\", каза за \"Новости\" председателят на сдружението Назми Хайредини. Лидерите на албанците от тази част на Сърбия още не са се произнесли, но Хайредини твърди, че има абсолютната подкрепа на всички политически групи. Заместник председателката на Народната партия Санда Рашкович Ивич заяви, че опозицията иска изборите в Сърбия да бъдат отложени, така че условията за честни избори да влязат в сила девет месеца преди гражданите да отидат до урните, както и да се формира преходно правителство, което да направи възможни тези условия и да гарантира прилагането на договореното, пише вестник \"Данас\". \"Всяко министерство в преходното правителство да бъде управлявано съвместно от ко-министри. Смятаме, че Сърбия се намира в студена гражданска война и нещата може да се избухнат във всеки момент. Затова е необходимо рестартиране на ситуацията в обществото, а управляващите държат и ножа, и хляба\", каза тя за РТС. Във връзка с предложения законопроект за референдумите и така наречената народна инициатива, която предвижда евентуална отмяна на прага за референдум, вестник \"Политика\" се обръща към бившия сръбски вицепремиер и съдия от Конституционния съд Ратко Маркович. Той посочва, че законопроектът по никакъв начин не може да окаже влияение за промяна на държавната граница. В конституцияута на страната е записано, че територията на Сърбия е единна и неделима и границата е неприкосновена, което може да бъде променено само с процедура, предвидена за промяна конституцията, посочи Маркович. Според сегашния закон, за да бъде един референдум признат за успешен, на него трябва да гласуват над половината от избирателите, тоест 50 на сто плюс един. В подготвения от министерството на държавната администрация законопроект за промени в закона за референдума този член го няма.  В обществото се появиха подозрения, че основната причина управляващите да искат да въведат тази промяна е отношението на гражданите към статута на Косово, тоест, че на бъдещ референдум те масово биха гласували за Косово като част от Сърбия и какъвто и да е друг вариант, предложен от президента Александър Вучич, трудно ще получи подкрепа. \"Законът за референдума и народната инициатива не се променя заради никакъв актуален политически въпрос\", заяавиха за Би Би Си от министерството на държавната администрация, пише \"Данас\". Целта е този \"изключително демократичен механизъм\" да стане по-достъпен за гражданите, заявиха от министерството.", "date": "2019.11.20", "title": "Албанците в южна Сърбия искат присъединяване към Косово"}
{"url": "https://www.monitor.bg:443/bg/a/view/kanie-uest-oglavi-klasacijata-albumi-na-desetiletieto-181308", "text": "Рапърът Кание Уест оглави класацията \"Албуми на десетилетието\" на сп. \"Билборд\" с My Beautiful Dark Twisted Fantasy. Тавата е от 2010 г. На второ място в чарта е албумът на Бионсе Lemonade. Трети се нарежда Channel Orange на Франк Оушън. Следват Red на Тейлър Суифт и To Pimp a Butterfly на Кендрик Ламар. В топ 10 фигурират още Golden Hour на Кейси Мъсгрейвс, Anti на Риана, Thank U Next на Ариана Гранде, Body Talk на Робин и 21 на Адел. Кендрик Ламар е единственият изпълнител с три албума в топ 50. Кание Уест и Тейлър Суифт имат по три албума в пълната класация от топ 100. Дрейк, Франк Оушън и Ариана Гранде пък са с по два албума в топ 50.", "date": "2019.11.20", "title": "Кание Уест оглави класацията \"Албуми на десетилетието\""}
{"url": "https://www.monitor.bg:443/bg/a/view/25-migranti-sa-otkriti-v-hladilnik-na-pyt-za-ostrova-181312", "text": "Холандските власти са открили 25 мигранти в хладилен контейнер на борда на товарен ферибот за Великобритания, съобщи Ройтерс. Мигрантите са били открити скоро след отплаването на кораба, който незабавно се е върнал в холандското пристанище Влардинген. Двама от мигрантите са били откарани в болница за лечение, а останалите са били прегледани от лекар на пристанището, преди да бъдат отведени от полицията за по-нататъшни действия, се казва в съобщение на службите за извънредни ситуации. Кучета-следотърсачи са били използвани за претърсване на кораба за евентуални други скрити мигранти. На 23 октомври в хладилен камион край Лондон бяха открити 39 тела, за които се смята, че са на виетнамски мигранти.", "date": "2019.11.20", "title": "25 мигранти са открити в хладилник на път за Острова "}
{"url": "https://www.monitor.bg:443/bg/a/view/biser-petkov-bolnichnite-koito-se-zaplashtat-ot-rabotodatelja-da-bydat-ne-poveche-ot-15-dni-181313", "text": "Работодателите да плащат не повече от 15 дни болнични в годината. Това е една от идеите за справяне на проблема с фалшивите болнични. Тя ще бъде обсъдена от социалните партньори в Тристранния съвет, заяви социалния министър Бисер Петков, предаде БНР. Сред предложенията за решаване на проблема с фалшивите болнични е и личният лекар да има право да ни дава по-малко дни болнични. Петков обясни, че всички мерки за ограничаване на фалшивите болнични обсъждани до сега отново ще бъдат обсъдени в тристранния съвет. Приходната агенция събира вноските за болнични, издаването им се контролира от здравните инспекции, а НОИ ги плаща. Това прави контролът неефективен, твърди председателят на парламентарната социална комисия. Според омбудсмана пък трябва да има и механизъм, чрез който да се контролира спазва ли се режимът предписан в болничния лист. Все още не е ясно кога ще се проведе Тристранният съвет, на който ще се набележат мерки за ограничаване на злоупотребите с болнични.", "date": "2019.11.20", "title": "Правителството предлага работодателите да плащат 15 дни болнични на година"}
{"url": "https://www.monitor.bg:443/bg/a/view/spasjavat-s-unikalen-u-nas-trenajor-ot-operacija-na-grybnaka-181315", "text": "Рехабилитационен тренажор без аналог в България вече извършва специална рехабилитация с т.нар. суха екстензия на гръбначния стълб, която може да реши без хирургическа намеса болките в гърба и кръста. Той може да се прилага много успешно за сеанси дори на деца и е особено ефективен при много често срещаното гръбначно изкривяване при учениците. Процедурите с него успешно премахват болки в гърба, врата и гръдния кош, които са резултат от проблеми с гръбнака, твърдят медицинските специалисти. Рехабилитационният тренажор позволява разтягане на гръбнака с амплитуда на движенията, подбрани индивидуално за всеки пациент на базата на данни от специална таблица. Полезният ефект е в освобождаването на статичния натиск върху гръбначния стълб и ставите, чрез пасивно, стриктно дозирано, физическо упражнение на мускулите на гърба. Курсът на лечение възстановява естествената физиология на мускулите, а вследствие на движението, се натрупва и мускулна маса. Курсът на възстановяване с процедури може да лекува дискова херния до 12 мм. без лекарства и хирургическа намеса. Тренировките с тренажора осигуряват релаксиращ ефект върху гръбнака и освен това, са приятни. Ефектът от една процедура се равнява на 5 км. енергично плуване, твърдят още рехабилитаторите. Те препоръчват тренажора и на професионални спортисти. Той дава възможност за справянето със заболявания на гръбначния стълб, като радикулоневрит, хронична лумбалгия, спондилоза, спондилоартроза, дискова протрузия, сколиоза, дори дискова херния и други увреждания на междупрешленни дискове, след направено изследване с компютърен томограф, ядрено-магнитен резонанс или с рентгенови снимки. Според последни изследвания, болката в гърба е една от най-честите причини за посещение при ортопед, невролог или неврохирург. Този проблем засяга над 70% от хората в определен момент от техния живот, най-често след навършване на 40-годишна възраст.", "date": "2019.11.20", "title": "Спасяват с уникален у нас тренажор от операция на гръбнака "}
{"url": "https://www.monitor.bg:443/bg/a/view/sydjat-nehranimajko-tormozel-roditelite-si-181306", "text": "Районната прокуратура във Варна предаде на съд 46-годишният Дечко И. за домашно насилие с телесни повреди и закана за убийство на родителите си. Той е извършил 5 престъпления срещу родителите си – неизпълнение на заповед за защита от домашно насилие, причиняване на леки телесни повреди на майка си и баща си в условията на домашно насилие, както и закани към двамата с убийство. Три от обвиненията, за които е предаден на съд от прокуратурата, са извършени като продължавани деяния. Подсъдимият работил във Великобритания, където бил осъден и след като изтърпял наказание от 4 години и 5 месеца лишаване от свобода, се завърнал у нас и от февруари 2015 г. заживял в дома на своите родители. Дечко нямал доходи и разчитал изцяло на пенсиите им. Въпреки това, за грижите и издръжката, отговарял с насилие. Проявявал агресия към майка си и баща си, обиждал ги и ги малтретирал редовно. Тормозът бил и физически, и психически. След побой над тях бил настанен в психиатрична клиника. В периода от 20 декември 2018 до 10 април тази година, подсъдимият нарушил няколко пъти заповедта за защита от домашно насилие– престъпление по член 296, ал. 1 от НК. На 3 април 2019 г. в условията на домашно насилие, нанесъл леки телесни повреди на баща си и на майка си, което представлява престъпление  по член 131, ал. 1, т. 5а от НК. В същия период в условията на продължавано престъпление, агресивният син се заканил да убие родителите си. С молба до Варненския районен съд притеснените за живота си родители поискали закрила, която съобразно Закона за защита от домашно насилие била уважена. Така  агресивният неблагодарен син бил отстранен от жилището за 10 месеца, като му било забранено да доближава дома и лозето на родителите му на по-малко от 100 метра. Съдът разпоредил Дечко да посещава и специализирана програма за домашни насилници. В момента той е в Затвора-Варна, където ще дочака началото на наказателния съдебен процес срещу него.", "date": "2019.11.20", "title": "Съдят нехранимайко, тормозел родителите си"}
{"url": "https://www.monitor.bg:443/bg/a/view/hyrvatija-shte-pregovarja-s-germanija-za-folksvagen-181296", "text": "Хърватското правителство започва днес разговори с германския канцлер Ангела Меркел за идването на Фолксваген в Хърватия, съобщи вчера на конференция във Вараждин министърът на икономиката Дарко Хорват, цитиран от в. \"Вечерни лист\". Преди три седмици Андреас Тостман, член на съвета на Фолксваген отговарящ за производството, заяви за Ройтерс, че компанията не търси алтернативна локация на турския град Измир за своя нов завод. Въпреки това министър Хорват твърди, че правителството е подготвило оферта за германския инвеститор и ще се бори тази инвестиция от милиард и половина евро да се реализира в Хърватия. Хорват каза, че правителството предварително е получило и обработило всички изисквания на ръководството на Фолксваген и дори е избрало три възможни места за завода. \"Утре започват разговори с госпожа Меркел Фолксваген да реализира инвестицията си в Хърватия, а правителството подготви оферта за компанията и намери три места, на които има свободни един милион квадратни метра площ и изпълняват всички други условия\", каза вчера Хорват. /БТА/", "date": "2019.11.20", "title": "Хърватия ще преговаря с Германия за Фолксваген"}
{"url": "https://www.monitor.bg:443/bg/a/view/naj-bednite-pensioneri-shte-poluchat-po-40-leva-dobavka-za-koleda-181295", "text": "Правителството ще отпусне по 40 лева коледни добавки за най-бедните пенсионери. Това обяви пред журналисти премиерът Бойко Борисов в началото на днешното правителствено заседание. Добавките ще получат пенсионерите, на които пенсиите или сборът от пенсии, заедно с добавките за декември, е в размер до 363 лв. включително.  Това е размерът за линията за бедност за 2020 г., уточни министърът на труда и социалната политика Бисер Петков. По думите му, по този начин ще бъдат подпомогнати над 1,2 млн. пенсионери. За целта се отпускат над 51 млн. лева допълнително по бюджета на Държавното обществено осигуряване, които са необходими за еднократно изплащане на допълнителните суми към пенсиите за декември. Тези средства ще бъдат за сметка на преструктуриране на разходите и трансферите по централния бюджет за 2019 г. \"Това го правим за осми път. Това означава, че близо половин милиард са дадени повече за пенсионерите по време на нашето управление\", коментира премиерът Бойко Борисов. Той добави, че освен това ще има увеличение на пенсиите от 6,7 процента. Освен това в новия бюджет е взето решение минималната пенсия да стане 250 лв. Това означава, че програмата на ГЕРБ и \"Обединени патриоти\" се изпълнява напълно, подчерта премиерът Борисов.", "date": "2019.11.20", "title": "Най-бедните пенсионери ще получат по 40 лева добавка за Коледа"}
{"url": "https://www.monitor.bg:443/bg/a/view/hamid-hamid-za-cacarov-bogatstvo-za-vsjaka-dyrjava-e-da-polzva-potenciala-mu-181304", "text": "Kато безпорен професионалист и личност, така зам. - шефът на ДПС Хамид Хамид определи кандидатурата на главния прокурор Сотир Цацаров за шеф на антикорупционната комисия, като увери, че е богатство за всяка държава да ползва потенциала му. Той обясни, че ПГ на ДПС не е обсъждала постъпилите две кандидатури - тази на Цацаров и на Симеон Найденов от Воля. По думите му когато  внесат концепциите си, те ще се съберат и ще ги анализираме внимателно в детайли. \"Няма как да не отбележа и моето мнение, и на моите колеги, за безспорната личност на главния прокурор, за безспорния професионализъм и качествата, които той притежава\", каза той и добави: \"Богатство е за всяка държава да използва този потенциал пълноценно и КОНПИ е мястото, където този потенциал може да се развие\". Според него обаче, веднага след встъпване в длъжност, независимо кой бъде избран, трябва да продължат законодателните промени, които висят в правна комисия. Има някои неуредени въпроси и пропуски, проблеми. Надявам се да работим изключително активно с новоизбрания председател в тази посока, заключи Хамид. ", "date": "2019.11.20", "title": "Хамид Хамид за Цацаров: Богатство за всяка държава е да ползва потенциала му"}
{"url": "https://www.monitor.bg:443/bg/a/view/bylgarka-e-chast-ot-pyrvija-izcjalo-jenski-komanden-systav-na-korab-181319", "text": "Българката Биляна Великова е избрана за член на първия изцяло женски команден състав на кораб –плаващ дворец за 2 918 пасажери и 1 320 души екипаж. Тя ще бъде директор „Храни и напитки” на борда на Сelebrity Еdgе, който получи приза за най-добър нов пътнически кораб. На 8 март 2020 година 306-метровият Сelebrity Еdge ще отплава с първия в света офицерски състав само от жени, акцентира специализирааното морско издание maritime.bg. С плаването се поставя началото на усилията за намаляване на половото неравенство в морската индустрия, а датата не е избрана случайно, обясняват от компанията-корабособственик. Капитан на кораба по време на историческото плаване ще бъде превърналата се в звезда Кейт МакКю, която ще работи с 26-членен женски офицерски състав от 17 държави. Сред тях е и избраната българка Биляна Великова. Статистиката сочи, че сред всички 1,2 млн. моряци в световен мащаб, жените са едва 2 %. От тях 94% са заети в круизната индустрия.", "date": "2019.11.20", "title": "Българка е част от първия изцяло женски команден състав на кораб "}
{"url": "https://www.monitor.bg:443/bg/a/view/tedi-burgazleva-zamina-na-meden-mesec-na-bahamite-snimki-181314", "text": "Мис България 2002 Теди Бургазлиева и съпругът й - бившият автомобилен състезател Симеон Иванов, стегнаха куфарите за меден месец на Бахамите. Двамата се разходиха до олтара преди две години, но чак сега успяха да отделят време за романтичен воаяж. За пътуването съобщи самата Теди в социалните мрежи. Благодаря ти, любов моя, че винаги превръщаш мечтите ми в реалност. Надявам се всички да имате възможността да посетите това място. То е истински рай под небето!\", написа една от най-красивите ни миски към редица снимки от пътешествието. На фотографиите Бургазлиева, която е майка на блицзнаци, показа перфектна фигура. Припомняме, че . Децата са момиче и момче и носят имената Ема и Раян.", "date": "2019.11.20", "title": "Теди Бургазлева замина на меден месец на Бахамите (СНИМКИ)"}
{"url": "https://www.monitor.bg:443/bg/a/view/arest-na-biznesmen-v-malta-zaradi-ubijstvoto-na-dafne-181318", "text": "Известен малтийски бизнесмен е бил арестуван днес във връзка с убийството през 2017 г. на журналистката Дафне Каруана Галиция, предадоха световните агенции, като се позоваха на източник, близък до разследването. Йорген Фенек е бил задържан рано тази сутрин на борда на луксозната си яхта, малко след като бил отплавал от острова.  В малтийски медии се появи видео, на което се вижда как войници проверяват плавателния съд, пуснал котва в пристанището на Портомасо.  Фенек е директор на консорциума, който през 2013 г. спечелил обявен от малтийското правителство търг за построяване на топлоцентрала, работеща с газ. Миналата година стана ясно, че той е собственик на тайната офшорна компания 17 Блак (17 Black), свързана с министъра на туризма Конрад Мици и с Кийт Скембри, началника на канцеларията на премиера Джоузеф Мускат. И двамата отрекоха да са получавали плащания от тази компания.  Каруана Галиция е писала за 17 Блак няколко месеца преди да бъде взривена в колата си през октомври 2017 г.  Арестът бе извършен ден след като премиерът Джоузеф Мускат каза, че препоръчал да се даде имунитет от съдебно преследване на заподозрян, служил като посредник при организирането на покушението срещу журналистката, ако той предостави сериозни доказателства за това кой стои зад убийството.", "date": "2019.11.20", "title": "Арест на бизнесмен в Малта заради убийството на Дафне "}
{"url": "https://www.monitor.bg:443/bg/a/view/bsp-predlagat-8-leva-partijna-subsidija-181299", "text": "Партийната субсидия за получен глас да бъде 8 лева. Такова предложение ще внесат от БСП между първо и второ четене на държавния бюджет, стана ясно от думите на депутата Александър Симов.  В началото на лятото НС намали парите за партиите от 11 на 1 лев за глас, като промениха и методиката за изчисляване на държавната субсидия. До това пък се стигна след като стана ясно, че формациите са получили повече пари. Това наложи те да връщат част от надвзетите средства.  Намаляването на субсидията бе опит опозицията да падне на колене и да бъде обезкостена,  а свободното слово заглушен, каза Симов. Той обясни, че БСП ще възстанови парите от надвзетите субсидии в законовоопределения срок.  За разлика от ГЕРБ, БСП разпределя всеки лев от субсидията си в момента, в който я получи, затова се чудя как управляващите успяват да заделят на влог, каза още Симов. От БСП отказаха да коментират издигането на Сотир Цацаров за шеф на КПКОНПИ.  Относно протестите пред президентството за избора на Иван Гешев за главен прокурор и колениченето на протестиращите, Симов заяви: \"Разбирам протестиращите. Проблемът е, че те трябваше да протестират през 2015 г., когато стана подмяната на правилата и ясно, че следващият кандидат за главен прокурор ще бъде безалтернативен. Тогава, част от тези, които сега коленичат, ръкопляскаха възторжено. Изводът е - Когато ръкопляскаш без да мислиш, после ти се налага да коленичиш\". ", "date": "2019.11.20", "title": "БСП предлагат 8 лева партийна субсидия "}
{"url": "https://www.monitor.bg:443/bg/a/view/vadjat-zemedelcite-ot-obhvata-na-zakona-za-gorivata-181300", "text": "Освобождаваме земеделците от прилагането на Закона за горивата, като това освобождаване е само и единствено за земеделци, които няма да извършват търговия с горива, а всички, които освен, че искат да са земеделци, са решили и да извършват такава дейност, трябва да бъдат регистрирани. Това обяви в свое изявление в МС министърът на икономиката Емил Караниколов. От думите му стана ясно, че след приемането на този закон държавата няма да спре с мерките с цел да се изсветли сектора на горивата. „Предложението на Министерство на икономиката е при извършване на нарушение от обекти, които са регистрирани по този закон и обекти, които не са регистрирани – така наречените ведомствени, ще се издава забрана, ще има регистър не само на тези обекти, които е позволена тази дейност, но ще се издава забрана за срок от 3 години този обект да извършва тази дейност, тоест независимо, че някой е решил да си прехвърли собствеността, той няма да може да използва този обект за следващите три години за дейността, а именно доставка, складиране и производство на нефт и нефтени продукти. По този начин ще се създаде ефективен контрол“, добави още Емил Караниколов. Емил Караниколов напомни, че този закон е бил приет преди година и е предизвикал напрежение в сектора, като след разговори със заинтересованите страни, се е стигнало до съгласие за изменение на определени текстове. „Имаше и заключения на КЗК по този закон, а именно се твърдеше, че с този закон не се създава необходимата конкуренция в сектора, както и, че основният ефект на закона за преборване на сивата икономика, няма да бъде постигнат. Веднага след тези анализи в Министерство на икономиката започнахме разговори със заинтересованите страни по отношение на изменение на определени текстове от Закона за горивата. Участваха всички заинтересовани страни, без Асоциацията на газовите и петролни производители. Те имаха мандат само да наблюдават процеса и не участваха в работата по изготвяне“, добави още той. Освен за земеделците, в Закона за горивата, са предвидени и изключения за мините. „Там има проблем със зареждането на техниката, особено в подземните галерии, като там е допуснато да има подвижни обекти, известни като ведомствени обекти, както се допуска и да има мобилни автомобили, които да правят зареждането до стационарния вътрешен обект в самата галерия“, посочи министърът. Изключения има и за строителите от определени категории където се допускат и преместваеми обекти, за които държавната администрация винаги ще знае къде са локализирани и ще може да след за спазването на закона. Караниколов посочи, че сред водещите теми на дебат, след изпращането на законопроекта в парламента, ще са изискванията за регистрация на лицата.", "date": "2019.11.20", "title": "Вадят земеделците от обхвата на закона за горивата"}
{"url": "https://www.monitor.bg:443/bg/a/view/prebroiha-60-zashtiteni-dyrveta-v-pazardjishko-181303", "text": "На 60 вековни и забележителни дървета, обявени за защитени на територията на РИОСВ – Пазарджик, е направено геодезическо заснемане. То е извършено по проект „Заснемане и изработване на карта и геобаза данни на вековните дървета в Република България“ през 2019 г., съобщиха от екоинспекцията в Пазарджик.  Най-много са заснетите екземпляри от видовете: обикновен бук (18), бял бор (5), черен бор (4), цер (4), смърч (3) и по екземпляр от видовете - липа, орех, дръжкоцветен дъб, черна топола, ливански кедър, кестенолистен дъб, зимен дъб, бяла мура, обикновен орех, черна черница и секвоя. Най-много защитени дървета са заснети в общините Белово, Велинград, Ракитово и Стрелча. За установените (11) изсъхнали и невъзстановимо увредени защитени дървета ще бъдат проведени процедури по тяхното заличаване. Последното защитено вековно дърво на територията на РИОСВ–Пазарджик е обявено през 2019 г. и е от вида обикновен орех. Намира се в м. „Юрта”, землище на с. Карабунар, община Септември. Дървото е на възраст 200 години. Диаметърът му е 4,70 метра.РИОСВ призовава гражданите на област Пазарджик, които имат информация за вековно или забележително дърво, да внесат предложението си в инспекцията за обявяването му за защитено.", "date": "2019.11.20", "title": "Преброиха 60 защитени дървета в Пазарджишко"}
{"url": "https://www.monitor.bg:443/bg/a/view/potvyrdiha-prisyda-ot-25-g-zatvor-za-pastrok-prebil-do-smyrt-1-godishno-181302", "text": "Окръжният съд в Пазарджик потвърди постановената преди месеци присъда от 25 години затвор спрямо Светослав Йорданов, който бе пребил до смърт едногодишния Рашко. Повторното разглеждане на делото се наложи, след като защитата на обвиняемия обжалва заради допуснати процесуални нарушения. Драмата се разигра на 23 ноември 2017 г. в апартамент в жк “Ябълките“ в града, където Светослав съжителствал с Марияна, майката на момченцето. Жената изкарвала прехраната си като „жрица на любовта“ и във фаталния ден била на “работа“, оставяйки невръстното си дете на грижите на приятеля си. Бебето започнало да плаче и за да го накара да млъкне, Светослав започнал да нанася удари по детето, които се оказали фатални. Въпреки че мъжът отрече да е посягал и друг път на сина на приятелката си, прокурорът по делото Недялка Попова посочи, че деянието е извършено с пряк умисъл и според събраните доказателства той и друг път е удрял детето. Пазарджишкият Окръжен съд наложи 25 години затвор при първоначален строг режим на Светослав Йорданов, като на практика магистратите потвърдиха същото наказание, наложено от друг съдебен състав при първото разглеждане на делото.", "date": "2019.11.20", "title": "Потвърдиха присъда от 25 г. затвор за пастрок, пребил до смърт 1-годишно"}
{"url": "https://www.monitor.bg:443/bg/a/view/borisov-otstrani-shefovete-na-bolnicite-zameseni-v-smyrtta-na-3-godishnoto-dete-181292", "text": "Искам отстраняването на всички шефове на болници замесени в смъртта на 3-годишното дете. С тази заръка се обърна премиерът Бойко Борисов към министъра на здравеопазването Кирил Ананиев в началото на правителственото заседание. Премиерът сподели, че се е срещнал с родителите на починалото момче. “Ананиев, докато траят проверките на прокуратурата и съдебно-медицинските експертизи, искам да отстраниш всички директори на болници, всички, които са замесени в процеса. Говорете с прокуратурата да ползват ВМА за експертизите, там са едни от най-добрите лекари\", заяви Борисов и определи случилото се като бездушие. “Трябва да има възмездие. От наша страна това, което трябва да се направи, ще се направи днес. Незабавно да се махат оттам, докато свършват проверките и се намерят виновните”, заръча министър-председателят. Борисов съобщи също, че болница Лозенец ще бъдат отпуснати 6,7 млн.лв. за покриване на данъците на лечебното заведение. “Ние само отпускаме пари, само плащаме и ефекта е разплакани родители\", ядоса се премиерът. Борисов съобщи още, че ще бъдат отпуснати 51 млн.лв. за коледни довабки към пенсиите на пенсионерите. По 40 лв. ще бъдат дадени на възрастните хора получаващи до 363 лв. пенсия.", "date": "2019.11.20", "title": "Борисов отстрани шефовете на болниците замесени в смъртта на 3-годишното дете"}
{"url": "https://www.monitor.bg:443/bg/a/view/razpyvat-naj-goljamata-na-balkanite-ledena-pyrzalka-na-otkrito-v-plovdiv-181298", "text": "Най-голямата открита ледена пързалка на Балканския полуостров ще очаква любителите на фигурното пързаляне в Пловдив. Организаторите ще я поставят на площ от 1500 кв. м. в центъра на града, като са подготвили и 700 чифта кънки. При благоприятни метеорологични условия пързалката ще бъде открита в края на месец ноември и ще работи всеки ден от 10 до 22.00 часа чак до края на януари, съобщиха от общината. Събота и неделя ще се предлагат безплатни обучения за деца. Влизането на ледената пързалка ще бъде на конкретни часове по график, като всяка сесия ще трае по 90 минути, уточниха оттам. Вече започна изграждането и на дървената сцена на пл. „Стефан Стамболов“, където ще бъде покрит фонтанът с пеликаните, за да се сложи по традиция огромната коледна елха. Тя е висока 13 метра и има над 4 хиляди зелени клончета. Изработена е от единствения на Балканите производител на елхи, който се намира в гр. Раковски. Пловдивската елха е около 1 тон тежка, а, заедно с украсата тежи 1.5 тона. Елхата се издига на пръстени, като всеки пръстен е висок над 70 см. Успоредно с монтажа върви и украсяването. Декорацията е от хармонично разположени малки, средни и големи звезди, съчетани с червени и сребърни топки. Около елхата ще има жилков гирлянд, който вечер и през нощта ще свети в студена светлина. Студена светлина ще има и в долната част на елхата, на около метър от основата й. Останалата част от елхата ще свети вечер и през нощта в топъл нюанс. За върха се предвижда мигаща блиц светлина. Светлините на коледното дърво ще бъдат запалени в първите дни на месец декември, като това ще бъде предшествано от музикална програма и пищни фойерверки. За коледното настроение със сигурност и ще допринесе и празничната светлинна украса, която екипи на ОП „Организация и контрол на транспорта“ вече монтират в различни централни части на града. 45 бели, сини и червени коледни камбанки ще грейнат на Главната улица, по бул. „Цар Борис III Обединител“ (в отсечката от Сточна гара до ул. „Граф Игнатиев“) се монтират 24 коледни дъги, а други 28 броя – по бул. „Васил Априлов“ от колелото на Централна гара до „Пещерско шосе“, каза директорът на общинското предприятие инж. Пламен Вълков.", "date": "2019.11.20", "title": "Разпъват най-голямата на Балканите ледена пързалка на открито"}
{"url": "https://www.monitor.bg:443/bg/a/view/luda-ovca-plyzna-v-rumynija-181274", "text": "Ветеринарните власти в Румъния са умъртвили над 800 животни, заразени с болестта скрейпи, или т.нар. луда овца.  Случаите са регистрирани в североизточната част на страната, а според експерти заразата се придвижва на юг средно с 10 - 12 км на месец. Миналата година по същото време българските животновъди отново бяха изправени на нокти заради опасността от разпространение на болестта. Скрейпи е заболяване, което подлежи на ежегоден мониторинг по програма, определена от ЕК. Нейното изпълнение се следи както от БАБХ, така и от представители на ЕК. Само преди една седмица приключи мониторингът на емисарите от Брюксел, които дойдоха у нас, за да проверят как върви пробовземането за „луда крава” при едрите преживни животни и скрейпи при дребните преживни животни. ", "date": "2019.11.20", "title": "„Луда овца” плъзна в Румъния"}
{"url": "https://www.monitor.bg:443/bg/a/view/dps-za-shefskija-post-na-simeonov-provokacija-i-padenie-181293", "text": "Избирането на Валери Симеонов за зам.-шеф на НС е обида за парламентаризма, Провокация и поредното падение на НС. Тази теза защитиха от ДПС, след като по-рано през деня при гладуването излязоха от залата в знак на несъгласие.  По думите на лидера на ДПС Мустафа Карадайъ това е и падение за депутатите от ГЕРБ и БСП, които са подкрепили избора на Симеонов за поста. Кошмарът на майките с деца с увреждания бе възнаграден, каза Карадайъ. По думите му границата на търпението била прекратена и означава пълно отрицание на демокрацията и вместо това владтвало омразата и разделението.  Според него изборът на Симеонов е провокация към демокрацията и евроатлантическите ценности и към цялото общество. За ГЕРБ задържането на власт е над всичко, убеден е Карадайъ. ", "date": "2019.11.20", "title": "ДПС за шефския пост на Симеонов: Провокация и падение "}
{"url": "https://www.monitor.bg:443/bg/a/view/uristi-avtoritetyt-na-cacarov-sa-izvyn-vsjako-symnenie-181294", "text": "„Седемте години, в които Сотир Цацаров е главен прокурор доказват, че той не е податлив на натиск и не показва никаква предубеденост. Това му е внушено от дълбокото разбиране като юрист. Аз съм сигурен, че той е подходящата кандидатура. Той е човек, който е обърнал гръб на изкушенията на властта и стои стабилно на мястото си”. Това заяви Явор Нотев от „Атака” в студиото на сутрешния блок на Нова телевизия. Запитан дали е притеснително това, че се концентрира много власт в тандема Гешев-Цацаров, Явор Нотев коментира: „За мен не е притеснително. Не разглеждам като тандем тези двама юристи, които кандидатстват за различни позиции. До известна степен те няма как да не са екип, защото Гешев е заместник главен прокурор. При евентуален избор на двамата, всеки от тях ще носи своя кръст. Смятам, че тази комбинация е подходяща”. „Лично аз научих за номинацията на Сотир Цацаров за шеф на КПКОНПИ от представители на ГЕРБ и по свои усмотрения се присъединих към групата на вносителите. Говорих лично с г-жа Дариткова. Стана дума за тази номинация и аз заявих желанието си да се включа”.  „По мое виждане г-н Цацаров приключва един успешен мандат като главен прокурор. В моята практика като юрист следя работата на главни прокурори още от времето на г-н Лютов”, каза още той. \"Г-н Цацаров е актуална фигура в сегашната практика. За мен е едно щастливо стечение на обстоятелствата приключването на неговия мандат при неговия ресурс и неговия опит и отварянето на позицията за шеф на КПКОНПИ”, посочи Нотев. В студиото на БНТ Борислав Цеков, юрист и доктор по конституционно право, също коментира предложението на ПП \"ГЕРБ\" и \"Обединени патриоти\" Сотир Цацаров да оглави Антикорупционната комисия, след приключване на мандата му на главен прокурор. Борислав Цеков каза, че номинацията на Сотир Цацаров за поста е очаквана. „Разбира се, появиха се и медийни публикации, възприети като спекулации, но ето, че вече имаме факт, но аз мисля, че този факт, поне от моя гледна точка, е положителен“, каза Цеков. По думите му мандатът на Цацаров не може да бъде наречен по-слаб от на предходните главни прокурори. „Напротив - мисля, че в много отношения нещата тръгнаха напред, включително и с тези обвинения на знакови лица, които от години предизвикват обществено недоумение за необяснимото охолство, в което тънат“, каза още Цеков.", "date": "2019.11.20", "title": "Юристи: Авторитетът на Цацаров е извън всяко съмнение"}
{"url": "https://www.monitor.bg:443/bg/a/view/favoritite-zavyrshiha-ubeditelno-kvalifikaciite-181365", "text": "Германия и Холандия завършиха с впечатляващи победи срещите си от група „C” от квалификациите за Евро 2020. Мачовете бяха без значение, защото германците и холандците вече си бяха осигурили класиране на еврофиналите. Германия разгроми Северна Ирландия с 6:1 във Франкфурт. Над всички за Бундестима отново бе намиращият се в отлична форма Серж Гнабри. Той вкара хеттрик, като вече има 12 гола в последните си 13 мача за Германия. Холандия пък разби Естония с 5:0. В Амстердам също имаше хеттрик, като той бе дело на Джорджиньо Вайналдум от „Ливърпул“. Това бе първи хеттрик на холандски национал от 6 години насам. Така Германия завърши на първото място с 21 точки, а „лалетата“ са втори с 19, като ще участват на първи голям форум от Мондиал 2014 насам. Убедителни победи постигнаха и тимовете на Русия и Белгия в група \"I\". Белгийците разбиха Кипър с 6:1, докато Русия спечели с 5:0 гостуването си на Сан Марино. И за двата тима мачовете бяха протоколни, защото класирането им за Евро 2020 бе подсигурено още преди месец. В другия двубой от групата Шотландия победи Казахстан с 3:1.", "date": "2019.11.20", "title": "Фаворитите завършиха убедително квалификациите"}
{"url": "https://www.monitor.bg:443/bg/a/view/idina-menzel-i-kristen-bel-poluchiha-zvezdi-na-alejata-na-slavata-181297", "text": "Актрисите Идина Мензел и Кристен Бел, които озвучават популярните героини Елза и Ана в „Завръзналото кралство“ получиха звезди на холивудската Алея на славата. Това се случи по време на рядкосрещана двойна церемония. Звездите на актрисите са 2681-вата и 2682-рата на прочутата алея. Мензел беше почетена в категорията за театър и изпълнение на живо, а Кристен Бел - в тази за кино. Двойната церемония се състоя скоро след световната премиера на продължението на „Замръзналото кралство“ и броени дни преди филмът да се разпише и в родния киноафиш. Идина Мензел, която е популярна най-вече покрай превъплъщенията си на Бродуей, беше представена от съпрезидента на \"Дисни\" Алън Хорн и актьора Джош Гад, който озвучава симпатичния снежен човек Олаф в анимацията. Бел пък беше приветствана на събитието от актрисата Джаки Тон и идейният двигател на сериала „На по-добро място“ Майкъл Шур. През 2008 г. кинодейците Ричард и Лорън Шулър Донър стават първата двойка, удостоена със звезди на Алеята на славата на обща церемония. Заедно са почетени също Голди Хоун и Кърт Ръсел, Синди Лопър и Харви Файърстийн и Фелисити Хъфман и Уилям Мейси.", "date": "2019.11.20", "title": "Идина Мензел и Кристен Бел получиха звезди на Алеята на славата"}
{"url": "https://www.monitor.bg:443/bg/a/view/skandal-na-maldivite-zaradi-podkup-ot-2-mln-za-priznavaneto-na-kosovo-181301", "text": "Медиите в Малдивската република съобщиха вчера, че депутат в местния парламент е поискал разследване на твърдения, че бившият външен министър Ахмед Шахид е взел два милиона долара подкуп за признаване на косовската независимост, съобщава сръбският в. \"Вечерне новости\", позовавайки се на прищинския \"Зъри\". В искането за разследването се настоява и за преразглеждане на решението за признаване на Косово. В документа е цитирано и изявление на косовския външен министър Беджет Пацоли, в което признава, че е харчил пари в лобирането за признаване на косовската независимост. Малдивите признаха Косово през февруари 2009 г., близо година след обявяването на независимостта му от Сърбия.", "date": "2019.11.20", "title": "Скандал на Малдивите заради подкуп от $2 млн. за признаването на Косово"}
{"url": "https://www.monitor.bg:443/bg/a/view/marija-januari-shte-byde-goljamo-izbuhvane-181268", "text": "Поп-фолк дивата Мария ще има двоен повод за вдигане на наздравици в началото на 2020 година. Чаровното миньонче има рожден ден на 13-и януари, а освен това през този месец ще отбележи 20 години в редиците на музикална компания „Пайнер“. Това я мотивира да започне да се готви за голямо парти. \"Аз пея от много повече години. Реално започнах от предаването “Като лъвовете”, но старта ми в “Пайнер” беше преди 20 години. Тогава бях на 18, така че сетете се на колко ще стана през януари. Доскоро се чудих какво мога да направя, защото аз съм правила всичко и съм измислила нещо, което е много интересно. Мисля, че ще бъде много хубаво и на този етап от моя живот това би ме направило много щастлива. Избрала съм си подходящите хора и подходящото място. Искам да си изпея най-хубавите парчета, да ми дойдат най-готините колеги, приятели и т. н. Януари ще бъде голямото избухване”, сподели плановете си пред Нова тв тя. Мария припомни, че се е явила на кастинг с абитуриентската си рокля. „Сестра ми и нейна приятелка ми бяха балет, наехме рокли от операта в Стара Загора, защото изпълнявах две песни на Глория - “Откраднат миг” и “Циганско сърце”. С тези две песни спечелих първия си договор.“, допълни още певицата.", "date": "2019.11.20", "title": "Мария: Януари ще бъде голямо избухване"}
{"url": "https://www.monitor.bg:443/bg/a/view/koravijat-korejski-pikap-181282", "text": "Южнокорейската компания SsangYong е добре известна по целия свят със своя голям всъдеход Rexton и компактните кросоувъри като Korando и Tivoli. През миналата година на автосалона в Женева корейците представиха новото поколение на 5-местния пикап SsangYong Musso с двойна кабина. Моделът осигурява лукса на първокласния всъдеход Rexton, комбиниран с функционалността на полезния товар и задвижване на четирите колела 4x4 със стандартни и понижаващи предавки. В комбинация с подобренията и функциите, пикапът Musso се превръща в уникално превозно средство, еднакво подходящо за работа и свободно време, дори и в труден терен. Новият пикап SsangYong е автомобил, предназначен за любителите на офроуда и хората, които се нуждаят от мощна кола за безопасното теглене на яхти и ремаркета. Той съчетава в себе си атлетичен външен вид и комфортен салон с характерните за марката мощен и надежден дизелов двигател, и истински офроуд възможности. Новият пикап SsangYong Musso е здрав, масивен и мощен автомобил. Изграден е на платформата на флагманския всъдеход Rexton G4, но има собствен уникален дизайн със здрава рамка от неръждаема стомана. До В-колоната и двата модела са почти напълно идентични, но зад втория ред седалки се разкрива товарен отсек с дължина 1,30 м и обем от 1011 литра. В него можете да натоварите ATV, планински велосипед, голям електроуред, мебели, строителни материали или каквото си пожелаете. Големият корав пикап е с дължина 5095 мм, широчина 1950 мм и височина 1870 мм с релси на покрива. Междуосието е 3100 мм, предната и задната следа са 1640 мм, предният надвес е 890 мм, задният е 1105 мм. Теглото на празния пикап е 1980 кг, а върху стабилния товарен отсек с пластмасова облицовка могат да бъдат поставени до 1 тон в зависимост от модификацията. На SsangYong Musso може да бъде поставен опционално теглич и тогава пикапът с 4х4 и носеща рама ще може да тегли ремарке, тежащо 3,5 тона с прикачения товар. В интериора приятна изненада поднася премиум усещането от щедрото вътрешно пространство и висококачествените материали. Във високата версия са включени кожени седалки с отопление и вентилация, отопляем волан и 19-цолови джанти, модерна информационно-развлекателна система с 9,2-инчов сензорен екран, 360-градусова навигационна система, връзка с приложенията на Apple CarPlay и Android Auto, Wi-Fi и много други. Салонът на новото Musso прави много добро първо впечатление. Пикапът е атрактивен, а интериорът му е наистина привлекателно място за пътуване. Има достатъчно място отпред и отзад в купето, удобни кожени седалки с леки опори и богато стандартно оборудване. Електронните системи се грижат за комфорта и уюта на водача, а безопасността на пътниците е осигурена допълнително от подсилена структура на каросерията и 6 въздушни възглавници. Под предния капак на новия SsangYong Musso е поставен 2,2-литров турбодизелов двигател e-XDi с директно впръскване и турбина с променлива геометрия. Неговата максимална мощност е 181 к.с. при 4000 об/мин, а максималният въртящ момент от 400 Нм се предлага в диапазона от 1400-2800 об/мин. Стандартно се задвижват задните колела с помощта на 6-степенна ръчна скоростна кутия, а като опция се предлага и 6-степенна автоматична трансмисия. Окачването отпред е с двойни носачи, а отзад със спираловидни пружини. Всъдеходите не са подходящи за градско шофиране, но Musso с впечатляващо плавния и безшумен турбодизелов двигател е съвсем различно нещо, тъй като не е много шумен при ускорение, а се засилва плавно и мощно. Двигателят работи прекрасно с малко вибрации и е тих до средните обороти. В тандем с 6-степенната ръчна скоростна кутия, Musso ускорява от място до 100 км/ч за 12,2 секунди и достига максимална скорост 195 км/ч. С двама човека на борда, средният разход е 7,9 литра на 100 км. Новият пикап SsangYong Musso е истински всъдеход и не подбира пътищата. Благодарение на задвижването 4х4, с него можете да стигнете на трудно достъпни места и да закарате оборудването си за работа или спорт. Конструкцията с рама, пътният просвет от минимум 215 мм и усъвършенстваната система за задвижване на четирите колела превръщат пикапа в страшилище извън пътя. Чрез въртящия се селектор можете да изберете един от трите режима на раздатъчната кутия - 2H, 4H или 4L. Превключването от режим на задно предаване 2H към режим за шофиране със задвижване на четирите колела 4H, може да се извърши в движение. Режимът 4H е полезен за кал или сняг, както и за прекосяване на водни препятствия. Тягата се преразпределя автоматично в зависимост от сцеплението на колелата с настилката. За сериозен офроуд, кални коловози и катерене по скалиста местност, централният диференциал може да бъде заключен, избирайки режим 4L с ниски предавателни числа за по-голяма тяга при пресечен терен с ниска скорост. Новият SsangYong Musso може да се движи по наклонен път под страничен ъгъл 45 градуса. Окачването също не скрива, че пикапът е истински офроудър с носеща рама и предна ос с двойни носачи. Задното окачване е многораменно и предлага добра комбинация от комфорт, динамика, пригодност извън пътя и отлична товароносимост. При липса на товар в легена, окачването не филтрира добре неравностите и каросерията на пикапа подскача, така че на водача се налага да прави корекции с волана. Минималният радиус на завиване от 5,91 метра е изненадващо малък за автомобил с този огромен размер, което улеснява паркирането и маневрите в града. Новият SsangYong Musso има най-добрия в класа си дизелов двигател, има кормилна система, която значително превъзхожда всички конкуренти, изглежда добре отвътре и отвън, и може да тежи до 3,5 тона. Новият пикап вече се предлага от вносителите на марката у нас - „Ратола Корпорация”, а цената е доста атрактивна – от 68 000 лева с ДДС. Моделът ползва данъчен кредит и може да бъде още по-изгоден за фирми.", "date": "2019.11.20", "title": "Коравият корейски пикап"}
{"url": "https://www.monitor.bg:443/bg/a/view/nad-31-4-mln-za-obezshtetenija-na-jivotnovydi-181272", "text": "Две години преди изтичане на сегашния програмен период за прилагане на селската програма фермерите ще разполагат с над 62 милиона лева или (31 471 688 евро) за обезщетения от природни бедствия. Средствата ще се прехвърлят в мярка 5 „Възстановяване на потенциала за селскостопанска продукция, претърпял щети в резултат на природни бедствия и катастрофични събития, и въвеждане на подходящи превантивни мерки”, която до този момент не успя да види бял свят, съобщава „Синор”. С предложенията за шестото изменение на Програмата за развитие на селските райони, приети на последното заседание на Комитета за наблюдение обаче, е решено точно от кои други мерки ще се прехвърли нужния ресурс, който да захрани все по-нарастващите нужди от предпазване на фермерите от климатични промени или пък обезщетяването им при бедствия. Допустими за подпомагане по мярка 5 ще бъдат земеделски стопанства, където се отглеждат свине, овце, кози или птици. Мярката ще е структурирана в две подмерки. Първата подмярка предвижда финансиране на инвестиции за предотвратяване и ограничаване на разпространението епизоотии и масови болести по животните. Допустими ще бъдат дейности за инвестиции в инсталации за дезинфекция и дезинфекция, както и  съоръжения, оборудване и санитарна инфраструктура. Подпомагането по подмярката ще бъде насочено към възстановяване на производствения потенциал, нарушен от остро заразни заболявания по свинете, дребните преживни животни (овце и кози) и птиците. Шест са неотворените подмерки, от които се пренасочват пари към бюджета на мярка 5. От подмярка 1.3. „Краткосрочен обмен на опит и посещения в земеделски и горски стопанства” ще дойдат 4 690 590 евро. От подмярка 2.3 „Подкрепа за обучение на консултанти” се прехвърят 1 850 000 евро. Ще има прехвъряне и от подмярка 4.4.2 „Непроизводствени инвестиции в малки стопанства от тематичната подпрограма”, където бюджетът надхвърля 2 млн. евро (2 078 316 евро). Над 20 милиона евро ще бъдат прехвърлени от подмярка 8.5. „Инвестиции, подобряващи устойчивостта и екологичната стойност на горските екосистеми”. Близо 9 милиона евро ще дойдат от подмярка 16.2. „Подкрепа за пилотни проекти и за развитие на нови продукти, практики, процеси и технологии”. Значителни средства от близо 20 милиона евро се прехвърлят към мярка 5 и от мярка 17 „Управление на риска”.", "date": "2019.11.20", "title": "Над €31,4 млн. за обезщетения  на животновъди"}
{"url": "https://www.monitor.bg:443/bg/a/view/oferta-za-rabota-vmesto-hotel-v-grada-bungalo-v-grada-181285", "text": "Гурбетчии се опариха от оферта за работа в Холандия. Работниците били наемани като персонал за склад в Холандия, като на всички са обещавани по 40 часа труд на седмица и преспиване в хотел. Оказало се съвсем друго - не повече от 30 работни часа на седмица и настаняване в бунгало насред гората, показва разследване на Нова телевизия.  „Имаме настанявания с перфектни условия и се опитваме всяко едно да е такова, но може би сте изтеглили късата клечка, този път, за съжаление!”, казва служител от фирмата посредник в България. Разговорът е записан със скрита камера между една от разочарованите и българският офис на фирмата. Обещаваща оферта, добри условия за живот и шанс да изплати кредита си. Това кара дамата, пожелала анонимност да избере работата в Холандия. „Привлече ме хубавото описание, имаше клипове, които представиха идеалната обстановка, за настаняване, идеалната работна среда, идеалното отношение към хората”, споделя тя. Идеално, само на обещания. Когато пристига в Холандия, реалността се оказва друга. „Обстановката беше фрапираща. Първоначално беше обещано настаняване в хотел, но се оказа съвсем друго, настаняването е в бунгало отдалечено на 120 километра от работното място”, разказва потърпевшата. Градът, в който е трябвало да работят и живеят е във Валвайк, но за тяхна изненада били настанени в Арнем. „В един момент пристигаме, завиваме в някаква гора, след час и половина, виждам бунгала и каравани и ми стана ясно, че няма хотели, няма такива неща”, допълва жената. Минават часове, в които българите чакат насред гората, някой да ги настани. „След 3 часа дойде човек, който ни помаха, извика ни и ни заведе в бунгалото, в което бяхме настанени, в което бяха потресаващи условията. Някакви малки стаички като кибритени кутийки, с много малки креватчета, две, до три педи креватчета, баня, боядисвана някога с блажна боя, изронена и навсякъде стърчаха косми, явно женски коси, защото бяха дълги. С мокет застлано и мръсно”, разказва източникът. След като жената иска да бъде преместена, това й е осигурено. Но вместо да е по-близко до работното й място, тя е настанена още по-далеч. “След бунгалата ни преместиха в Германия, в изоставени казармени помещения, в близост до летище Везе. Там беше още по-потресаващо, защото бяха разбити врати със зеещи дупки на ключалките, заключва се само външната врата на помещението. Изхабени мокети, целите в петна и пълна смрад. Кръв, разливано, фекалии, може би, рушащо се, падаща мазилка, падащи плочки на банята”, рисува картината тя. Освен лошите условия и работата се оказала недостатъчно. 40 часа не се връзвали на никого. Това потвърждават и други служители, с които говорихме. Сред тях е и Георги. „Първата седмица ми дадоха 7 часа и то в друга компания и то да правя съвсем различни неща от това, за което съм дошъл. От тези 7 часа и половина трябваше да платя 94 евро за квартира на седмица, взеха ми 30 евро транспортни, които са за превоз от Айндховен до Везе. Нещо, за което също не бях предупреден. Таксуваха ни за обувки-бомбета - 25 евро. И на края ми изпратиха мейл в което е описано, че им дължа 120 евро, за тази първа седмица, за която имам 1 работен ден 7 часа и половина”, разказва Георги. Заради отношението, жената си тръгва на собствени разноски. След като се прибрала в България, поискала да развалят договор с фирмата. След дълго търсене и чакане, и след като вече ни беше потърсила, получили неподписан документ.", "date": "2019.11.20", "title": "Оферта за работа: Вместо хотел в града бунгало в града"}
{"url": "https://www.monitor.bg:443/bg/a/view/debatyt-djonsyn-korbin-1-1-181287", "text": "Консерваторът Борис Джонсън и лидерът на Лейбъристката партия Джеръми Корбин премериха сили в телевизионен дебат преди извънредните избори във Великобритания, насрочени за 12 декември. Според анализаторите явен победител обаче няма. Проучване, проведено веднага след дебата обаче показва 51% одобрение за Джонсън, а 49% печели Корбин. . Водещата на дебата попита двамата какво биха дали на съперника си за Коледа. Корбин би дал на Джонсън „Коледна песен“ на Чарлз Дикенс, а Джонсън би върнал жеста с „копие на моята великолепна сделка за Брекзит“. \"Заявих позицията си много ясно. Ще направим референдум, ще преговаряме и ще се съобразим с резултата”, заяви лейбъристът. И двамата лидери се опитаха да подкопаят позицията на другия в първия подобен дебат преди общите избори на 12 декември, свикани от Джонсън в опит да преодолее безизходицата около Брекзит. \"Сигурно ще излезем (от ЕС) на 31 януари, защото имаме сделка. Всичко е готово\", заяви Джонсън. Британският премиер обещава да приложи сделката, която договори с Брюксел, и да изведе Великобритания от Съюза до 31 януари. Той се ангажира да спази срока до 2020 г. за постигане на търговско споразумение за дългосрочните отношения на страната с ЕС. Корбин обаче каза, че вместо бързина Джонсън обещава още години на преговори, за да осигури търговска сделка в канадски стил, в която, според него, правителството планира да продаде общественото здравеопазване. Джонсън отхвърли това обвинение. \"Мисълта, че сделката на премиера Джонсън може да бъде прокарана и приключена до края на януари, е направо безсмислица\", заяви Корбин. Лидерът на лейбъристите иска да договори нова сделка за излизане от ЕС и да я постави на референдум в рамките на шест месеца заедно с оставането в Съюза като възможен избор. По време на дебата Корбин каза, че ще уважи резултата от такъв референдум, какъвто и да бъде той. Джонсън отвърна на Корбин, като го атакува за отказа му да каже дали ще се обяви за напускане или за оставане в ЕС на бъдещ референдум. Социологическите проучвания дават на Консервативната партия преднина от почти 18% пред лейбъристите преди изборите. Междувременно депутати от Либералдемократическата и Шотландската национална партия заявиха, че е несправедливо, че са били поканени само Джонсън и Корбин. Така милиони британци са останали нечути, жалват се депутатите. На този фон Туитър обвини Консервативната партия, че е злоупотребила със социалната платформата. По време на дебата един от акаунтите на партията е бил преименуват и е започнал да публикува постове в полза на торите, като уверявал над 76 000-те последователи, че това са фактите. След края на дебата предишното име на акаунта е било възстановено. Външният министър на Великобритания Доминик Рааб, който е консерватор, заяви, че на никого не му пука за това.", "date": "2019.11.20", "title": "Дебатът Джонсън-Корбин 1:1"}
{"url": "https://www.monitor.bg:443/bg/a/view/jabylkite-otivat-za-rakija-181275", "text": "Свръх производството на ябълки срина изкупната им цена в Кюстендилско, оплакаха се местни земеделски производители. Те са принудени да продават продукцията си срещу 10 ст. за кг. на местния Винпром, където ги приемат за преработка на ишлеме срещу ракия. Тонове плодове се предават всеки ден, като вече пренасищането се усеща и в самото предприятие.  „Заринати сме от ябълки, няма къде да им намерим пазар. Ако някой си купи на дребно цената може да стигне и до 60 ст., но на едро се налага буквално да ги подаряваме. Миналата година стотици килограми се скапаха в склада ми. Подарявал съм и на хора, които отглеждат животни, само и само да не гледам как продукцията ми се съсипва”, коментира земеделският производител Георги Георгиев.  Той се оплака още, чепредприятието в Граница е спряло изкупуването на плодовете поради запълване на технологичния капацитет.  Иначе срещу 100 килограма ябълки избата отпуска 9 литра плодова ракия, която клиентът заплаща по 3,50 лева за литър. Пред входа на предприятието колоната от чакащи с натоварени коли и бусове е почти километър.  Друг земеделски производител пък твърди, че предпочита да продаде продукцията си срещу ракия, тъй като след това 1 литър успява да пласира по 12 лв. „Аз всяка година предавам ябълките си на Винпром. Хората ми ги изкупуват по 10 ст., доплащам си малко и си взимам страхотна ракия. По-добре така, отколкото да се съсипят. Всеки знае, че ябълката е от плодовете, които не пускат много ракия, да не кажа хич”, твърди и 68-годишният овощар Димитър Петров.", "date": "2019.11.20", "title": "Ябълките отиват за ракия"}
{"url": "https://www.monitor.bg:443/bg/a/view/da-sychetaesh-cvetovete-181248", "text": "Едно пазаруване – за едни ботушки. Пазаруването със сина ми – 3 годишен. Поиска нови ботуши. Не знам дали знаете, но аз не съм от жените, които обичат часове наред да обикалят безцелно магазините. Когато ми трябва нещо - влизам и купувам. Та тръгваме с детето и мъжа ми – той ни вози. Слизаме от колата – вали. Ивайло (сина ми) се пазари пред магазина дали ще има и подарък, мрънка и повтаря, като сърдита пенсионерка пред увеличен салам – че трябва да му купя и още нещо. А този път съм сериозно решена да не взимам нищо излишно и непотребно. Мъжът ми се мотае до колата – забравил си е портфейла и документите – гледам го, ако можех, щях да го парализирам с поглед, че да остане завинаги с празния и тъжен поглед. Вече съм убедена, че това ще е тежко пазаруване, защото имам малко пари за многото желания на сина ми. Влизаме в магазина. Все си мислех, че ще купя един чифт ботуши, ще взема някоя „забавна“ дреболия и ще изляза. Така си мислех. И сбърках. Заставаме пред рафта с ботуши и гледаме – мъжът ми иска да купим и салам и сок и да обядваме, синът ми гледа чорапи и казва, че иска тях, а не ботуши, обяснявам, че ще купим и чорапите, и едни сини ботушки. Той ме поглежда и казва сини – НЕ! Искам червени!!! Казвам – ТУК НЯМА такива! Той ме поглежда с укорителен поглед и казва: - „Мамо ти нищо не разбираш, искам други ботуши“ – „НЕ искам ботуши“! – започва да реве! Започвам да се потя, мъжът ми го няма, той е на съседния щанд и гледа спокойно обувки или просто се изолира от срама. Минават няколко минути след разговор съм убедила синът ми, че ще купим ботушките, които ще отиват на якето и новите му дънки, и той е някак съгласен. Разбира се, изнудил ме е да му купя робот, хеликоптер, близалка, шоколадово яйце. ...!!!!!!!! Вече сме към финала, почти излизаме с изпълнена цел, когато осъзнавам, че благоверният ми съпруг го няма, оглеждам се в магазина, правя знак да излизаме, а той ни маха с ръка. Отиваме натам, детето бърза, когато мъжът ми с дебилна физиономия казва – намерих ботушки с червени шарки. Детето е екзалтирано и гледа с нетърпение. Припадам, потя се, не мога да го преживея. Показва ги – грозни са, червеното е леко оранжево в комбинация със сиво и това в комбинация със синьо яке е потресаващо!!!!!!! Но, от къде да знае това моят благоверен. Ивайло ме гледа с кравешки поглед и казва ИСКАМ ТЕЗИ МАМО. През мен минават топли и студени вълни. Дишам, като куче с дихателни спазми. Обяснявам на мъжа ми колко е тъпо това с ботушките, а той спокойно ми казва – „исках да помогна, а заради твоя вкус и претенция, че няма да отиват ботушките на якето, детето страда, в магазина се чудят дали да викат социалните, а аз, аз търся ботушките – мечта!“ И в този момент в главата ми са само видове физическа саморазправа. Не мога повече, ще заплача, сега аз съм готова да се тръшкам по земята. След 25 минути и общо 1 час и 30 минути в магазина, след пот, сополи и много нерви стигаме до касата със сините ботушки – чудите се как, обещах всичко, да купувам подаръци, да бъда добра, да не се карам, да отидем на почивка, да купя розов еднорог, да летим в космоса и дори да вземем куче – и това в името на стила, на това детето да не изглежда нелепо. Купихме ги. Половин час по-късно тръгнах за работа, сърдита на мъжа си и гузна пред сина си – как ще му обясня, че няма да получи всичко, което му обещах. ГОСПОДИ, защо не купих проклетите ЧЕРВЕНИ ботуши?????????", "date": "2019.11.20", "title": "Да съчетаеш цветовете"}
{"url": "https://www.monitor.bg:443/bg/a/view/simeonov-kandidaturata-na-cacarov-ne-e-obsyjdana-v-grupata-181291", "text": "Разнобой при патриотите за кандидатурата на главния прокурор Сотир Цацаров за шеф на антикорупционната комисия. Това стана ясно от коментар на новия зам. - председател на НС Валери Симеонов от квотата на НФСБ в групата на Обединени патриоти.  Въпросът за кандидатурата на Сотир Цацаров за председател на КПКОНПИ не е обсъждана от НФСБ, нито пък в групата, заяви в колуарите на Симеонов и даде да се разбере, че тя не е обща.  Той поясни, че медийте са го били представили като обща кандидатура, но това не било така, а била подкрепена от отделни хора, визирайки Емил Димитров - Ревизоро от ВМРО. Именно той беше представителят на патриотите, който бе при представянето на кандидатурата на Сотир Цацаров и е положил подпис под предложението, заедно с депутатите от ГЕРБ и Атака. Симеонов разясни, че когато има решение за издигане на дадена кандидатура, тя трябвало да има 2/3 подкрепа от депутатите в парламентарната група, за да бъде решението прието от всички. От думите му стана ясно, че след брифинга той дори се е обадил на шефката на ПГ на ГЕРБ Даниела Дариткова да я пита защо е представитела кандидатурата на Цацаров като обща.  Дали НФСБ ще подкрепят Цацаров за шеф на КПКОНПИ ще стане ясно в четвъртък.  \"Утре сме поканили г-н Цацаров, ще го изслушаме и тогава ще може да вземем решение\", добави Симеонов. Кандидатура на Симеон Найденов от ВОЛЯ също не са я обсъждали, но според него нямал шанс. На въпрос дали името на Цацаров е свързан с името на депутата от ДПС и издател на\" \"Телеграф медиа\" Делян Пеевски, Симеонов заяви: \"Името на Цацаров за мен е свързано с Бойко Борисов, нямам информация да е свързана някой друг.\" На свой ред Емил Димитров от ВМРО заяви, че това, което е казал вчера на брифинг по обявяването на кандидатурата на Цацаров  е било в лично качество, а не от имато на парламентарната група. Въпреки това водещата от изказванията му показват точно обратното.  От своя страна председателят на ПГ на ГЕРБ Даниела Дариткова увери, че кандидатурата на Цацаров е консенсусна и няма недоразумение. \"Няма недоразумение, вие сте чули, че ще има среща и изслушване от групата на ОП на Цацаров\", каза тя. По думите й не било възможно всеки представител от двете групи да се подпишат, защото времето не било достатъчно. Темата за номинацията на Цацаров бе коментирана и от ДПС. Какво каза депутатът Хамид Хамид  Иначе по темата за орязването на болничните пък Симеонов коментира, че щом Борисов е казал, че няма да има такова предложение, значи нямало да има. \"Ние сме коалиция от две политически сили, така че по- скоро няма да има\", заяви той. След това загадна, че щяло да има интересен текст свързан с контрола и поясни, че отново ще бъде общ. \"Не е редно да се правим, че незабелязваме този негативен процес на нарастване на фалшиви болнични, медицински заявевния, да се правим че не виждаме огромната корупция сред медицинските среди. Трябва да бъдат разследвани и да бъдат предприети мерки срещу тях\", добави Симеонов. ", "date": "2019.11.20", "title": "Симеонов: Кандидатурата на Цацаров не е обсъждана в групата (ОБНОВЕНА) "}
{"url": "https://www.monitor.bg:443/bg/a/view/sinyt-na-eks-prezident-na-germanija-ubit-dokato-iznasja-lekcija-181284", "text": "Синът на бившият президент на Германия Рихард фон Вайцзекер беше убит при нападение по време на водена от него лекция, съобщиха германските медии. Фриц фон Вайцзекер почина от раните си в болница, след като беше нападнат насред презентация в берлинската клиника \"Шлоспарк\" в Шарлотенбург. Полицията обяви, че при атака в клиника в района на Шарлотенбург в западен Берлин е бил убит един човек и тежко ранен втори. Раненият е присъствал на лекцията и се е опитал да спре нападателя, пишат немски медии. Пострадалият е 33-годишен мъж. Полицията е задържала предполагаемия извършител на територията на клиниката и провежда разследване. Според свидетели, нападателят е скочил внезапно 55 минути след началото на лекцията, изнасяна в катедрата по психиатрия. Човек от аудиторията се опитал да помогне на проф. Вайцзекер, но и той бил намушкан. Вторият ранен е бил полицай, който присъствал на лекцията случайно. Нападателят е бил задържан на място и арестуван от полицията. Извършителят, според очевидци, е плешив мъж, носещ тъмно пухено яке. Самоличността и мотивите му все още са неясни. Нападателят е на 57 години. той не е бил известен на полицията. Органите на реда са претърсили дома му, но не са открили подозрителни предмети. 57-годишният германец ще бъде подложен на психологическа експертиза. Той не е бил пациент на клиниката, но ще бъде прегледан от психиатър и едва след това изправен пред съда. Темата на лекцията е била \"Омазненият черен дроб - (една от) причини (те) за безпокойството\". От нападението насам се провеждат разпити и се проверява имало ли е заплахи към семейството на Вайцзекер. 59-годишният Фриц фон Вайзекер от 2005 г. беше главен лекар на клиника Шлоспарк в отделеншието по вътрешни болести. Във вторник той е имал редовна лекция за проблемите с черния дроб. Според уебсайта в клиниката се провеждат редовни събития, които обикновено са предназначени за заинтересовани медици, които биха искали да се запознаят с болестите, тяхната диагноза и възможностите за лечение. На лекцията са присъствали около 15 гости и болничен персонал. Бащата на Фриц - Рихард фон Вайцзекер, който почина на 94-годишна възраст през 2015 г. Той бе президент на Германия между 1984 и 1994 година, след като прекара два мандата. При идването си на власт през 1984 г. заяви, че иска да бъде \"президент на всички граждани\", припомня ДПА. Важен момент от мандата на Фон Вайцзекер е речта му от 8 май 1985 г., по повод 40-ата годишнина от края на Втората световна война. Между 1981 г. и 1984 г. пък бе кмет на Берлин.", "date": "2019.11.20", "title": "Синът на екс президент на Германия убит, докато изнася лекция (ОБНОВЕНА+СНИМКИ)"}
{"url": "https://www.monitor.bg:443/bg/a/view/izpisvat-natrovenite-deca-v-jambolsko-181288", "text": "Децата от ямболското село Хаджидимитрово, приети в болница със съмнение за хранително отравяне, ще бъдат изписани днес. Още вчера състоянието на 22-мата ученици се подобри. До 10 дни специална проверка трябва да установи каква е причината за натравянето им. Институциите проверяват училищния стол, служителите в него и близко заведение за хранене, откъдето децата си купували закуски. По случая се самосезира и Районната прокуратура в Ямбол.", "date": "2019.11.20", "title": "Изписват натровените деца в Ямболско"}
{"url": "https://www.monitor.bg:443/bg/a/view/policai-vljazoha-s-dreger-v-sportna-zala-181289", "text": "Полицаи тестваха за алкохол спортисти от СК „Шуменска крепост“ с дрегер преди тренировка. Тестът беше част от обучителна лекция за вредата от употребата на наркотици и алкохол, а във визитата се включиха полицейски служители от различни звена в ОДМВР - Шумен, съобщи говорителят на полицията Ася Йорданова. На срещата, организирана от треньора на тима Галин Методиев дойдоха комисар Йордан Дунаков, н-к отдел „Охранителна полиция“ , началникът на „Пътна полиция „ гл. инсп. Веселин Георгиев и колегата му ст. инсп. Румен Стоянов . Пред състезатели от всички възрастови групи униформените обясниха на децата начините, по които трябва да се предпазят от употреба на наркотици.  Румен Стоянов разказа за случай на задържане на лица, които се занимават с притежание на наркотици. \"Често тези хора използват за незаконната си дейност такива, които нямат криминални прояви и са с чисто съдебно минало. Пазете се от непознати, които ви обещават да изкарате пари набързо, защото те със сигурност ще бъдат спечелени по незаконен начин. След като ви установи полицията, отговорност та за действията ви е ваша.\" - обясни на спортистите Румен Стоянов.  Ченгетата обърнаха внимание на младежите върху това да не приемат от познати или непознати предложения да опитват чай за пушене или други наркотични вещества или техни аналози. \"Повечето от присъстващите в залата ще станат шофьори след време, но отсега искаме да ви кажем, че шофирането след употреба на алкохол или наркотични вещества е престъпление.\" -  обясни началникът на пътната полиция гл.инсп. Веселин Георгиев. Той нагледно показа как се тестват водачи, които шофират след употреба на алкохол. Пробата на тестът за алкохол в издишания въздух на състезателката Теодора Иванова беше отрицателна. Пред пътните полицаи децата споделиха ситуации от своето ежедневие, на които са ставали свидетели. Разказаха за шофьори, които не им дават предимство на пешеходни пътеки и за такива, които според тях карат бързо и неразумно в града. \"Когато станете свидетели на такава ситуация ни помогнете да намерим нарушителя.\" - призова комисар Йордан Дундаков. \"Обадете се на телефон 112 и съобщете. Нетърпимостта ви към нарушенията, които виждате сега ще ви помогне да станете добър водач. И съм сигурен, че след време няма да допускате грешките, които днес виждате, че правят шофьорите. Мечтайте и си сбъдвайте мечтите, бъдете разумни и растете преди всичко като добри граждани.\" - каза в заключение комисар Дундаков. ", "date": "2019.11.20", "title": "Полицаи влязоха с дрегер в спортна зала"}
{"url": "https://www.monitor.bg:443/bg/a/view/simeonov-be-izbran-za-zam-predsedatel-na-ns-181290", "text": "Лидерът на НФСБ Валери Симеонов бе избран за зам.-председател на 44-тото Народното събрание. Това решиха депутатите с 118 \"за\" ,\"против\" 6 възддържат се 6.  Проектът на решение е внесен вчера от съпредседателите на ПГ на „Обединени патриоти“ и бе включен днес в дневния ред на Народното събрание. До назначаването на Симеонов се стигна след като зам. председателят от ОП Явор Нотев оваканти мястото, тъй като стана независим депутат, а независимите няма право да са председатели.  След като шефката на НС Цвета Караянчева обяви името на Симеонов от ПГ на ДПС напуснаха залата и не участваха нито в гласуването нито в дебата. Какво коментираха след това в кулоарите на НС от ДПС,  .  Освен ДПС срещу назначаването се обявиха и от Атака. \"Стигна се до безчестие да бъде предложен за зам.-председател на Народното събрание един провалил се вицепремиер\", зави Павел Шопов от Атака. \"За разлика от ДПС ние от „Атака“ няма да излезем от залата. Няма да напуснем. Оставаме да кажем това, което имаме. Ние оставаме да кажем, че това напускане е един мним конфликт със Симеонов и НФСБ за неговото легитимиране\", каза още Шопов.  След това Симеонов коментира в колуарите, че ДПС и Атака били предвими в реакцията си. \"Не съм очаквам положителна реакция от тях\" добави той.  Малко по-късно пред парламента се оформи протест, който е срещу избирането на Симеонов за зам.-председател на НС. От своя страна той коментира, че това е въпрос на пари. \"Нали знаете, като има пари всичко може да има. И протести може да има\", добави той. Според Симеонов протестите идвали от Атака.  Съпартиецът му Валентин Касабов също взе участие в дискусията като заяви, че именно зареди такива изяви с Атака не били вече партньори. \"Отдавана разбрахме, че Атака е присъдружна партия на ДПС\", уточни Касабов.  От ГЕРБ пък също коментираха темата. \"Парламентарна практика е, когато партиите предлагат депутата за зам. - предаестел на Народното събрание да се подкрепя това предложение. Ние го подкрепихме, защото такава е практиката\", коментира шефката на ПГ на ГЕРБ Даниела Дариткова.  По- рано през деня парламентът освободи от членство в комисията по защита на личните данни Цветелин Софрониев. Това се налага, тъй като той е подал заявление за освобождаване на 13 ноември 2019 г.", "date": "2019.11.20", "title": "Симеонов бе избран за зам.-председател на НС (ОБНОВЕНА) "}
{"url": "https://www.monitor.bg:443/bg/a/view/favoritkata-grabna-chetiri-nagradi-na-efa-181269", "text": "Близо година след като се изравни с „Рома“ по най-голям брой номинации за наградите „Оскар“, „Фаворитката“ на гръцкия режисьор Йоргос Лантимос триумфира на креативните награди (craft prizes) на Европейската филмова академия. Трагикомедията, проследяваща битката между героините на Речъл Вайс и Ема Стоун да се утвърдят като „фаворитки“ на кралица Ана Стюарт (Оливия Колман), взе общо четири отличия на т.нар. „европейски оскари“. Призовете са за кинематография, монтаж, дизайн на костюми и грим. гласи част от коментара на журито на наградите по повод отличието за най-добра кинематография на „Фаворитката“, което в ръцете на Роби Райън. „Болка и величие“ на режисьора Педро Алмодовар също си тръгна с приз от ЕФА. Той е за продукционен дизайн и бе спечелен от Антксън Гомес. Наградата за най-добър оригинален саундтрак пък отиде при Джон Гюртлер за филма System Crasher. За звука беше отличен филмът „Дванайсетгодишна нощ“ (A Twelve-Year Night), а в категорията за визуални ефекти спечели About Endlessness. Останалата част от наградите на ЕФА ще бъдат раздадени на 7 декември в Берлин. Припомняме, че за приз на церемонията ще се бори и българският филм „Ирина“. Лентата на режисьорката Надежда Косева ще се бори в категорията за откритие.", "date": "2019.11.20", "title": "„Фаворитката“ грабна четири награди на ЕФА"}
{"url": "https://www.monitor.bg:443/bg/a/view/pamuk-zamenja-domatite-i-boba-181273", "text": "  Двойно се увеличават насажденията на памук у нас през тази година, докато тези с боб и домати намаляват значително. Това става ясно от Оперативния анализ за основни земеделски култури у нас, публикуван от Министерството на земеделието, храните и горите. Със 106,3% са нараснали добивите от памук през тази година като продукцията е 2042 тона. Причина за рекордния ръст на производството на растението за тъкани са засушаването и високите субсидии, които се отпускат на стопаните, които го отглеждат. За миналата година фонд „Земеделие” е изплатил близо 5 млн. лева на 108 производители на памук, което е средно около 46 000 лева на стопанин.    Статистиката сочи, че преди 5 години, когато не са отпускани субсидии за този вид производство, фермерите, които са отглеждали тази култура, са били само 14 на територията на България. Памук се отглежда основно в района на Стара Загора, Пловдив и Хасково, а засадените площи са около 30 000 декара. Със 130% се е увеличила и добитата продукция от сорго през тази година. Тя се използва за производство на храна като може да замества царевицата и да се прави нишесте от нея. Друго приложение намира в направата на фураж за животни и за производство на алкохолни напитки и биогорива. Соргото също е култура, устойчива на сушата. На фона на ръста на производството на тези култури, това на домати и фасул се срива драстично. През тази година добивите на домати са с 26% по-малко. Площите, засети със зеленчук, пък са намалели с 11,3 на сто. При боба добитата продукция е 2086 тона, което е с 38,2 на сто по-малко от миналата година, а площите, засети с фасул, са намалели с 31% до 17 000 декара. При плодовете е отчетен ръст на производството на кайсии, праскови и вишни, като добивът от плодовите дръвчета се увеличава със съответно 42,9%, 20,9% и 18%. Общо 17420 тона кайсии са добити у нас, а прасковите са 30 507 тона. Реколтата от вишни е 4200 тона. Общо 185 хил. тона пресни зеленчуци са внесени в страната през периода януари – август 2019 г., което е спад с 0,8 на сто. 231,2 хил. тона пък са влезлите в страната пресни плодове, което е с 10,3% повече на годишна база. Половината от внесените плодове са банани и цитруси. В сравнение със същия период на 2018 г. се отчитат по-малко доставки на домати – с 4,8 хил. тона (7,7%) краставици и корнишони – с 2,8 хил. тона (15,6%) и пиперки – с 2,4 хил.а тона (13,2%).", "date": "2019.11.20", "title": "Памук заменя доматите и боба "}
{"url": "https://www.monitor.bg:443/bg/a/view/ne-e-typo-da-si-typ-optimist-v-satirata-181246", "text": "След постановката „Тъпи ентусиасти“ Сатиричният театър се сдоби и с представление, наречено „Тъп оптимист“. Това е стендъп комедия на (сравнително) младия актьор Явор Борисов – един от първите проекти, осветили новата сцена „Хепи Сатира“ в бившия клуб на храма на смеха. Под режисурата на своя директор Калин Сърменов Явор иронизира и него, и предшественика му Здравко Митков, и самото актьорско майсторство по нашенски, което понякога е последното изискване в занаята (за пример майтапчията, оправдано или не, дава Народния театър и сериала „Пътят на честта“). Борисов се връща с намигане към първите си еротични трепети, не оставя без „внимание“ и актуалната си половинка, която определя като клонинг на Робърт Плант от „Лед Цепелин“, въвежда ни в студиото за изследване на генетичен материал – изпитание за всеки мъж, без ни за миг да губи чувството за мяра и бонтон. Изобщо, почти автобиографично прелита през тегобите на редовия модерен човек: 35-годишен, ерген, без деца, средна ръка актьор, бял, хетеро и месояден, а не веган – според днешната фалшива политкоректност той няма никакъв социален шанс. И все пак – малка смяна в гледната точка, стоп на оплакванията и повече разбиране към другите може лесно да го превърнат от лузър в победител. Най-вече над себе си. С емоционална интелигентност и симпатия към публиката Явор Борисов прави своя един час в „Хепи Сатира“ наистина щастливо преживяване за нея. „Тъп оптимист“ е добър пример, че жанрът стендъп комедия в роден вариант може да забавлява и вмисля без тъпотии и пошлост. Бонус пък е, че когато актьорът запее, акомпанирайки си с китарата, ще ни върне към фрагменти от незабравими хитове – от Васко Кеца до Ирина Флорин, но в свой си ироничен вариант...", "date": "2019.11.20", "title": "Не е тъпо да си „Тъп оптимист“ в Сатирата"}
{"url": "https://www.monitor.bg:443/bg/a/view/obshtinite-iskat-registyr-na-naemodatelite-v-mrejata-181271", "text": "Общините искат регистър на апартаментите за краткосрочен наем. Това е станало ясно по време на проведеното във вторник в курорта Боровец заседание на Националния съвет по туризъм. Според Николай Ангелов, кмет на Балчик, въпросът е изключително важен за общините, и градовете, посещавани от повече чужденци. По думите му въпросните квартири се отдават под наем без категоризация. „Същото важи и за жилищата в апартаментните комплекси, които ги има навсякъде, като се ползват интернет платформи“, каза той за „Монитор“. „По този начин не се плащат данъци и не се декларират доходи, не се внасят и такси. В същото време те реално извършват туристическа дейност“, поясни кметът на черноморското градче. „Предлагаме те да излязат на светло, а не да продължават да работят в сферата на така наречената сива икономика. На заседанието се коментираха няколко предложения. Най-важното от тях е по някакъв начин да бъдат задължени платформите да пускат само обяви, към които има специален код за идентификация, което означава, че всъщност квартирата е категоризирана по Закона за туризма“,поясни Ангелов. Той припомни, че сред които са Германия, Гърция, Франция. „Надявам се, че няма да сме последните“, каза по този повод кметът на Балчик. Борис Павлов от фирмата, представляваща у нас една от големите платформи, подкрепи необходимостта от плащане на данъци и такси. „Преди това обаче трябва да се преразгледа процесът по категоризация на местата за настаняване. В момента той е един и същ и за хотел, и за апартамент. Освен Закона за туризма е нужно да се промени и ЗУТ. Някои общини го интерпретират, че даването на апартамент за краткосрочен наем е промяна на предназначението на имота. Вече сме имали подобен казус. Едва след като се изчистят тези неясноти, трябва да се мисли за идентификационни кодове на обектите“, смята Павлов. Следващата мярка, която е била обсъждана на заседанието е да бъдат направени законови промени и ясно Кметът на Балчик Николай Ангелов спомена още, че кметовете имат намерение да дискутират с министър Ангелкова и изискването в Закона за туризма общините да инвестират в инфраструктурата на националните курорти, част от таксите, които събират като туристически данък. „Тук задължително трябва да се обърне внимание на собствеността на тази инфраструктура, тъй като в поне в 2 от националните курорти тя не е общинска, визирам Слънчев бряг и Албена“, поясни Ангелов. Според Румен Драганов, председател на Института за анализи и оценки в туризма, общините са в правото си да имат подобни искания. „Няма как тези средства да се инвестират там. Преди това всички тези курорти трябва да станат квартали към съответните населени места и инфраструктурата да стане общинска. В тази връзка не е целесъобразно предложението в закона за националните курорти“, каза той. По думите му, исканията едва ли не курортите да станат отделни общини Относно идеите за категоризация на жилищата, давани под наем през мрежата, той смята, че подобна мярка не е удачна и ще бъде пречка за бизнеса. На заседанието в Боровец вчера е било дискутирано и евентуалното увеличаване на минималния праг на застраховката на туроператорските фирми, уточниха от министерството на туризма.", "date": "2019.11.20", "title": "Общините искат регистър на наемодателите в мрежата "}
{"url": "https://www.monitor.bg:443/bg/a/view/prof-bojidar-popov-obezdvijvaneto-e-po-golemijat-problem-pri-decata-ot-nebalansiranoto-hranene-181260", "text": "Имаме си наши „суперхрани“, а превърнахме в мода консумацията на вносни, казва в интервю на \"Монитор\" председателят на Българското дружество по хранене и диететика - Разбира се, че храната, която се предлага в детските заведения, трябва да е прясна, в срок на трайност и отговаряща на качеството. Тя може да е според изискванията, но пък да не се съхранява правилно. Или пък хората, които я приготвят, да нямат добра лична хигиена. Бактериите, които предизвикват хранителното натравяне, всъщност се предават точно по този начин. Така че едната причина е неправилно съхранение на храната, а другата - лоша хигиена на персонала. - Наистина контролът трябва да се засили и да не е кампаниен. Трябва да имате предвид, че детското хранене е голям проблем и в други страни, не само в нашата. Важното е да има балансирано хранене и храната е да безопасна. Затова е недопустимо в една съвременна и развита европейска държава да има пропуски в това отношение и деца да бъдат хоспитализирани в болница. - Миналия месец имаше конгрес по хранене в Дъблин и там темите за храненето при децата бяха дискутирани доста широко. По принцип се изтъкна, че проблем при подрастващите не е толкова небалансираното хранене, а обездвижването. Виждате, че те не излизат много навън, не играят, не спортуват, а предпочитат да са в къщи пред компютъра. Подрастващите имат нужда да изразходват енергия, защото организмът расте, затова при тях по-големият проблем е липсата на движение. Също така много се акцентира върху темата за консумацията на мляко и млечни продукти. По време на конгреса никой не спомена въпроса за нискомаслените продукти. Затова и у нас трябва да осъзнаем, че при децата трябва да са приоритет пълномаслените, защото когато се извлече мазнината, с нея губим много от важните витамини-витамин А, D, както и фосфор. - Да, което не е правилно. - Тук е изключително важна информираността. В западните страни още в начален етап в училище децата се информират по отношение на здравословното хранене, за вредата от тютюнопушенето, наркотиците-все неща, с които е добре да се запознават още в ранна възраст, за да се предпазят от вредното им влияние впоследствие. - Знаете, че има наредби за храненето за отделните възрастови групи. Но според мен проблемът не е свързан с наредбите, а по-скоро с културата на хранене, която се създава в семейството от най-ранна детска възраст. Например родителите може да не закусват, по този начин децата свикват, че закуската не е важна. А за подрастващите е от първостепенно значение. В западните страни закуската е ритуал. Затова у нас, когато учениците не са закусили сутрин у дома, в голямото междучасие веднага си купуват нещо сладко, за да се заситят. Те не се е съобразяват дали това е здравословно. - Не, показват го и проучвания. Както не консумират достатъчно мляко и млечни продукти, което е много важно за растежа. А това е и парадоксално, защото все пак сме родината на киселото мляко. - - Българинът като цяло прави доста грешки в храненето. Най-голямата е, че подценява закуската и надценява вечерята. Повечето хора приемат храна основно вечер, когато се приберат след работа. Това се внушава и на децата, а вечерното хранене е вредно. Така организмът се натоварва с много калории, което уврежда организма. Що се отнася до добавките, бих казал, че за моя радост вече останаха малко в историята, хората ги неглижираха. Преди време се изтъкваше, че едва ли не може да заместят натуралните храни, което не е вярно. - Според мен тези т.нар.суперхрани навлязоха прекалено в нашето ежедневие. Рекламират се непрекъснато, а те бих казал, са несвойствени за храненето на българина. Не се отглеждат у нас, а са вносни. Ние си имаме наши си суперхрани, към които генетично сме свикнали и ги метаболизираме по най-добрия начин. - Бобовите храни, например. Фасулът е супер храна, в нея има всичко необходимо. Неслучайно се смята, че българинът е оцелял при най-трудни условия на живот благодарение на тези храни. Това е най-добрият белтък от растителен произход. Така че става дума за една мода, хиперболизиране на качеството на вносните храни, за което няма някакви научни основи. - Първо нека изтъкнем, че постът не е препоръчителен при децата, възрастните хора и бременните. Разбира се, епизодично, за по няколко дни, е полезен. По този начин пречистваме организма от животинските храни. Но дълготрайното лишаване от някои продукти е рисково за подрастващите. Затова и когато някой реши да прилага дълготраен пост, е по-добре да се консултира с лекар. Нека всеки прецени колко време може да пости. Не знам дали се превърна в мода, но много хора започнаха да парадират с това. Едва ли не смятат, че по този начин са отдадени много на вярата, на чистите си помисли. Но като че ли повече говорят. Проф. Попов е завършил Висшия медицински институт - София и започва работа в ХЕИ – Видин Научен сътрудник към Института по хранене към БАН От 2000 г. е професор и ръководител катедра „Хигиена, медицинска екология и хранене\" към Медицински университет – София Специализирал е в Санкт Петербург и Москва, където овладява съвременни методи за изследване на храносмилането и усвояемостта на храната в тънкото черво. В тази област защитава кандидатска и докторска дисертации Автор е на „Митове и истини за храните, храненето и диетите\", където разбива много от общоприетите митове за храната ни", "date": "2019.11.20", "title": "Проф. Божидар Попов: Обездвижването е по-големият проблем при децата от небалансираното хранене"}
{"url": "https://www.monitor.bg:443/bg/a/view/rodnata-kyshta-na-hitler-stava-policejsko-upravlenie-181283", "text": "Къщата в Астрия, където е роден нацисткия лидер Адолф Хитлер, ще бъде превърната в полицейско управление. Австрийският министър на вътрешните работи Волфганг Пешорн заяви, че това ще бъде \"безпогрешен сигнал\", че в имота не се почита нацизма, съобщава BBC. Хитлер прекарва първите няколко седмици от живота си в апартамент в сградата от 17-ти век в град Браунау ам Ин. Съдбата на имота е била обект на продължителен спор. Десетилетия наред правителството го наема от бившия му собственик в опит да спре крайно десния туризъм. Някога родният дом е бил център за дневни грижи за хора с увреждания, но това еприключи, когато собственичката Герлинде Помър е възразила срещу плановете да го направят по-удобен за инвалидни колички, а след това отказва всички правителствени предложения да бъде откупен или да му бъде извършен ремонт. План за превръщането му в център за бежанци през 2014 г. също не достигна до нищо, уточнява изданието. Правителството купува къщата през 2016 г. на цена 810 000 евро. В Австрия е има много дебати и разногласия относно съдбата на сградата. Има гласове призоваващи къщата да бъде съборена, докато други смятат, че трябва да се използва за благотворителна дейност. В изявлението си във вторник Пешорн заяви, че \"бъдещата употреба на къщата от полицията трябва да изпрати безпогрешен сигнал, че тази сграда никога повече няма да предизвика спомена за националсоциализма\". В Браунау ам Ин на 20 април 1889 г. е роден Адолф Хитлер. Нацистисткият лидер се появява на бял свят в малкия австрийски град, където баща му е бил командирован на работа. Семейството останало в апартамент в къщата няколко седмици след раждането му, преди да се премести на друг адрес в района. През 1989 кметът Герхард Скиба полага „предупредителен монумент“ срещу войната и фашизма. От 1992 г. фондация за съвременна история организира „Дни на съвременната история на Браунау”, след 1998 г. там се провеждат ежегодно срещите на Австрийската Мемориална служба за възпоминание на жертвите на Холокоста. През 2000 г. местния вестник „Браунау Рундшау” организира „акция с подписка” под девиза „Браунау оставя една следа”.  Когато Хитлер е на три години напусна града завинаги. Връща се за кратко през 1938 г., на път за Виена, след като анексира Австрия към нацистка Германия. В отдалеченото само на няколко километра германско градче Марктъл на 16 април 1927 г. е роден папа Бенедикт XVI.", "date": "2019.11.20", "title": "Родната къща на Хитлер става полицейско управление"}
