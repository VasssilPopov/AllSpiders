{"url": "https://www.monitor.bg:443/bg/a/view/proverjavat-basejnite-v-hotelite-2-pyti-godishno-141162", "text": "Публикувана е за обществено обсъждане Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни, прилежащи към местата за настаняване. Документът може бъде намерен на официалната страница на Министерството на туризма, както и на портала за обществени консултации на Министерски съвет- strategy.bg.  С наредбата се уреждат правилната и безопасна техническа експлоатация и поддръжка на елементите на плувните басейни. Тя обхваща единствено съоръженията на басейните, които са част от места за настаняване - хотели, къщи за гости, вилни селища и др., както и балнеолечебни (медикъл СПА) центрове, СПА центрове, уелнес центрове и таласотерапевтични центрове. В проекта на наредба се посочва как ще бъдат проверявани тези съоръжения и компетентните институции, които могат да ги инспектират. Заложено е плувните басейни да се проверяват два пъти в годината, в периодите между 1 април и 1 май и от 30 септември до 31 октомври. Инспекциите трябва да се извършват от работна група, назначена от собствениците на обектите, в чийто състав са включени специалисти с образование и професионална компетентност в областта на безопасната експлоатация и техническата изправност на всички елементи за вграждане, филтрация и помпи към плувните басейни. От проверките се съставят протоколи, които трябва да са единодушно приети от всички членове на работната група и в него са включени данни за техническото състояние и възможностите за ползване на съоръжението. Според предложенията в наредбата той трябва да се пази и приложи в досието на съоръжението. Последващият регулярен контрол ще бъде извършван от Държавната агенция за метрологичен и технически надзор. В съществуващата към момента правна уредба не се дава конкретно определение за \"плувен басейн\", нито разграничава елементите за вграждане, филтрацията и помпите на плувните басейни. Тя не дава яснота кой поддържа, организира, провежда, ръководи и осъществява техническата изправност и безопасната експлоатация на елементите за вграждане, филтрацията и помпите към плувните басейни, в съответствие с техническите изисквания, норми и правила за безопасност. Срокът за общественото обсъждане на документа е 7 септември 2018 г. Наредбата се приема с решение на Министерски съвет. Тя влиза в сила една година след обнародването й в Държавен вестник, а след публикуването собствениците и операторите ще имат 3 месеца, за да приведат в съответствие обектите.", "date": "2018.08.08", "title": "Проверяват басейните в хотелите 2 пъти годишно"}
{"url": "https://www.monitor.bg:443/bg/a/view/hlapeta-izrabotvat-tabla-za-protivopojarna-zashtita-141113", "text": "Табло с необходимия инвентар за гасене на пожари, изработено от тях в дърводелската работилница при центъра за подкрепа на личностното развитие в Чирпан подариха на регионалната дирекция пожарна безопасност и  защита на населението  в Стара Загора хлапета Общо 4 такива табла са били направени за по-малко от седмица, уточни ръководителят им инж. Таньо Петков, останалите били дарени на местната противопожарна служба. В центъра се обучават в 13 различни форми 223 деца на възраст от първи до осми клас от местните учебни заведения. Вече имало постигната договореност с държавното горско стопанство малчуганите да им направят предупредителни табели, предстояло и работа по екопътека в околностите на село Медово.Сред плановете за новата учебна година е и направата на атрактивна къщичка на баба Яга, която да бъде монтирана в градския парк „П.К. Яворов“ в Чирпан.", "date": "2018.08.08", "title": "Хлапета изработват табла за противопожарна защита"}
{"url": "https://www.monitor.bg:443/bg/a/view/popeto-i-spartak-dopusnaha-infarkten-obrat-ot-paok-141167", "text": "Гръцкият ПАОК направи невероятен обрат от 0:2 до 3:2 срещу \"Спартак\" (Москва) в първи мач от третия квалификационен кръг на Шампионската лига. Само четвърт час беше достатъчен на тима от Солун да вкара три гола във вратата на \"червено-белите\", които откриха с попадние на Ивелин Попов. Българският национал направи силен мач и оправда доверието на Масимо Карера, но след вихреното начало руснаците допуснаха куп грешки и ги чака тежък реванш след седмица. Преди началото на мача не се размина без инциденти. Част от най-агресивните ултраси на ПАОК нападнаха група руски журналисти и им отнеха акредитациите. По-късно стана ясно, че някои от руснаците са се простили с лични вещи и пари, а един е бил ударен в лицето. Шампионска лига, трети квалификационен кръг: ПАОК - СПАРТАК (МОСКВА) 3:2 (3:2) 0:1 И. Попов (7) 0:2 К. Промес (17) 1:2 А. Прийович (29) д. 2:2 Д. Лимниос (37) 3:2 Д. Пелкас (44)", "date": "2018.08.08", "title": "Попето и \"Спартак\" допуснаха инфарктен обрат от ПАОК "}
{"url": "https://www.monitor.bg:443/bg/a/view/mavrodieva-izpusna-shans-da-specheli-medal-ot-berlin-141166", "text": "Радослава Мавродиева не успя да се възползва от шанс да спечели медал на европейското първнство по лека атлетика в Берлин. Тя се класира на шесто място във финала на тласкането на гюле с 18,03 м, а с доближаване до личното й постижение атлетката би могла да влезе в позициите на отличията. Радослава има 18,95 м този сезон, а бронзът на „Олимпиащадион“ беше с измерение от 18,81 м на Альона Добицкая (Блрс), пише bgathletic.com. Паулина Губа (Пол) не позволи на Кристина Шваниц (Гер) да триумфира за четвърти пореден път, като я измести от лидерската позиция в последния си опит с 19,33 м. Германката се задоволи със среброто с 19,19 м. Като „пълна трагедия“ определи представянето си във финала самата Мавродиева пред камерата на БНТ. „Каквото и да говорим, няма смисъл, защото всичко свърши“, допълни тя. Въпреки това класирането й на в Берлин е второто по сила за нея на европейски първенства на открито след петата й позиция в Амстердам през 2016 г. Тя е сребърна медалистка от континенталното първенство в зала миналата зима, а през 2015 г. спечели бронз под покрив. ", "date": "2018.08.08", "title": "Мавродиева изпусна шанс да спечели медал от Берлин"}
{"url": "https://www.monitor.bg:443/bg/a/view/gabriela-georgieva-11-a-v-evropa-na-200-m-gryb-141165", "text": "Габриела Георгиева постигна най-големия успех в кариерата си до момента, завършвайки на 11-о място на 200 метра гръб за жени на европейското първенство по плуване в Глазгоу. Българската състезателка финишира за 2:13,19 минути в първа полуфинална серия и се нареди на престижното 11-о място. Националната рекордьорка в дисциплината Екатерина Аврамова, която от години се състезава за Турция, остана 14-а в полуфиналите с време 2:14,13 минути. Най-бърза в полуфиналите бе италианката Маргерита Панциера с 2:07,27.", "date": "2018.08.08", "title": "Габриела Георгиева 11-а в Европа на 200 м гръб"}
{"url": "https://www.monitor.bg:443/bg/a/view/likyt-na-botev-grejna-vyrhu-chitalishtna-fasada-141111", "text": "Образът на Христо Ботев , изпълнен с мозаечни камъчета се появи върху фасадата на читалището в старозагорското село Памукчий.  Автор на творбата, разположена  върху площ от близо 16 квадратни метра е някогашният дългогодишен художник на тютюневата фабрика „Слънце“ в Града на липите Георги Тенев, който след пенсионирането се захванал с животновъдство и в момента отглежда петдесетина кози и овце. 71-годишният майстор на четката признава, че за последно с подобна дейност се е занимавал през 80-те години на миналия век. Тогава , заради наближаваща кръгла годишнина  на пролетарския вожд и герой от Лайпциг Георги Димитров от ръководството му възложили да направи 60-квадратни метра мозаечно пано  с неговия лик в комбинация с лозунг в прослава на управляващата БКП върху фасадата на един от цеховете. В хода на подготовката и самата работа си създал собствена технология, която се оказала изключително удачна за подобни мащабни мозайки. След време, когато задухал „вятърът на промяната“ новите демократи ударили върху Димитров един пласт блажна боя, но и през нея при по-внимателно взиране човек можел да зърне творбата му. “Скоро не съм ходил до фабриката, може да съборили този цех, знам ли…“, лаконично коментира първата си работа в областта на монументалното изкуство бай Георги.Към новото предизвикателство на „стари години“ го подтикнал съселянин, съпруг на секретарката на местното читалище Стоянка Стоянова. Срещнали се по друг повод, от дума на дума станало ясно, че това лято селското огнище на културата , което носи името на гениалния творец и борец за национално освобождение ще чества 90 години от учредяването си. Тогава сам предложил да изрисува образа му като за труда си не поискал и стотинка. „Бях готов да платя и материалите, но като отидох да търся подходящо скеле собственикът му се запали от идеята и каза, че ще поеме всички разходи. Петнадесетина памукчийци също се притекоха на помощ: първо трябваше да оголим тухлената зидария защото сградата е строена през 1957-а, после трябваше да се положи нова, здрава циментова основа…“, разказва  Тенев и прави уговорката, че не се възприема като професионалист. Точно един месец продължила изработката, за лика на поета използвал портрет , който негов близък му извадил от интернет-мрежата. За фон избрал разветия зелен хайдушки байрак, а почти като ореол край главата на героя врязал надписа „Свобода или смърт“. Докато работел с помощниците си чул какво ли не , но не обръщал внимание на хорските одумки. Направил го защото му било на сърце, а и му писнало през годините да се руши наместо да се гради. Едва 264  души живеят постоянно в Памукчий, а през 50-те години на миналия век, когато била построена читалищната сграда гонели 1 000. Почти всички по онова време се включвали в самодейността, а сега са останали около 50, връща лентата назад  Стоянка Стоянова, която поела секретарските задължения преди десет години. Жената не крие, че жестът на съселянина й я радва и обнадеждава, че  искрата на любородието и безкористността не изгаснала.В същото време се ядосва, че зад красивата фасада стените са изкорубени, мазилката пада, а и покривът плаче за ремонт.Надява се един ден от намиращия се на 17 км общински център да отпуснат пари и за тези поправки, но не смее да гадае кога точно ще се случи. Иначе е подредила списък с имената на всички, които с труда си са подпомогнали реализацията на мозайката и много, ама много й се иска всички да ги научат. Така както се знаели онези, които след голямото земетресение през пролетта на 1928-а изградили из основи рухналата селска черква „Света Параскева“.По стечение на обстоятелствата тогава било учредено и читалището.", "date": "2018.08.08", "title": "Ликът на Ботев грейна върху читалищна фасада"}
{"url": "https://www.monitor.bg:443/bg/a/view/centralnijat-plaj-v-sozopol-zamyrsen-s-mazut-141163", "text": "Мазут посрещна плажуващите в Созопол. Граждани са обезпокоени за здравето си. Има голямо замърсяване на централния плаж в Созопол, за което са сигнализирали почиващи, предаде bTV. Почиващи са сигнализирали и за замърсяване с мазут на плажа на къмпинг \"Смокиня\". Екоинспекцията в Бургас не изключи това да са следи от старо замърсяване с мазут. Обяснението е за т.нар. катранени топчета, които са били утаени по морското дъно, а вълнението последните дни ги е изкарало отново на повърхността. От инспекцията препоръчаха на концесионера на централния плаж да ги почисти.", "date": "2018.08.08", "title": "Мазут на плажа в Созопол и къмпинг \"Смокиня\""}
{"url": "https://www.monitor.bg:443/bg/a/view/obvinjavat-bencho-benchev-za-ukrivaneto-na-mitio-ochite-141153", "text": "Общинският съветник от Бургас Бенчо Бенчев е получил призовка да се яви в местното следствие, за да бъде привлечен към наказателна отговорност за укриването на Димитър Желязков – Очите, съобщиха от прокуратурата в Бургас. Под надзора на Районна прокуратура Бургас се провежда разследване по досъдебно производство за това, че в периода от 2.08.2018г. до 5.08.2018г. в Истанбул е помогнато на лице, извършило престъпление, да бъде осуетено спрямо него наказателно преследване, без да е имало споразумение с това лице, преди да е извършило самото престъпление, уточняват от държавното обвинение. За това умишлено престъпление законът предвижда затвор до 5 г. По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Турция и Гърция, изискани са справки от ГКПП и др. Очите и още 7 нашенци, сред които и Бенчев, бяха арестувани в Истанбул ден след като Желязков бе обявен за издирване с европейска заповед за арест и чрез Интерпол. Установено е, че Желязков напуснал страната няколко дни преди спецакцията миналия четвъртък срещу негова организирана престъпна група за рекет, палежи и нанасяне на телесни повреди. Първоначално отишъл в Гърция, но като разбрал, че го издирват, на 2 август т.г. преминал в Турция с автомобил на фирма, чийто собственик е Бенчев. Няколко часа по-късно турската полиция арестува 8-те българи - 6 мъже и 2 жени. Властите в южната ни съседка върнаха в България 7 от тях, Очите е в арест и чака дело за екстрадиция. Той бе спипан в хотел, където не е бил регистриран.", "date": "2018.08.08", "title": "Обвиняват Бенчо Бенчев за укриването на Митьо Очите"}
{"url": "https://www.monitor.bg:443/bg/a/view/mirela-demireva-shte-skacha-na-final-v-berlin-141164", "text": "Мирела Демирева стана третата българка, която се класира за финалите на еропейското първенство по лека атлетика в Берлин. По възможно най-добрия начин се разви квалификацията в скоко на височина за защитаващата сребърния си медал от Амстердам 2016 Демирева. Тя направи само два опита в състезанието, след като от раз се справи със 186 см и 190 см. Мирела пропусна началните височини от 176 см и 181 см. На атлетките не им се наложи да скачат на квалификационната норма от 192 см, а съдиите допуснаха 14 състезателки на финала. Общо 11 атлетки се справиха със 190 см, а и атлетките, които нямаха фаулове до тази кота имаха късмет да продължат към надпреварата в петък. Без грешка беше и лидерката в светованата ранглита Мария Ласицкене, а Елена Валортигара (Ит), която има 202 см това лято, отпадна от финала.", "date": "2018.08.08", "title": "Мирела Демирева ще скача на финал в Берлин"}
{"url": "https://www.monitor.bg:443/bg/a/view/vlado-karamazov-vliza-v-otkradnat-jivot-video-141154", "text": "С клип от болница „Свети Кирил“ актьорът Владо Карамазов издаде, че се присъединява към каста на сериала „Откраднат живот“. Както „Монитор“ първи съобщи, звездата на Народния театър ще е сред новите лица на медицинската драма. „Най-сетне мога да кажа, че влизам в един от най-успешните български сериали. Снимам почти месец и се надявам с моите колеги да осъществим един сезон, който няма да забравите!“, написа в социалните мрежи той. Карамазов засега не повдигна напълно завесата относно това каква точно роля му е отредена. „Моят герой много добре познава двете страни на лекарската професия – и като пациент, и като... Няма да ви казвам“, намигна във близо двеминутното видео Владо. Наскоро стана ясно, че с лекарска престилка в шефския кабинет на болница „Свети Кирил“ ще видим Владо Пенев. Чаровната Ана Пападопулу също влиза в актьорския състав и ще има ключова роля. За по-паметливите зрители няма да е изненада, че героят на Юлиан Вергов ще акостира отново в болницата, но този път със съпругата си Ева, която е била дълго време в кома. Тв продуцентът Евтим Милошев загатна още, че клапата за част от сцените може да щракне в Германия, тъй като точно от там пристигат екранният доцент Банков и нежната му половинка.", "date": "2018.08.08", "title": "Владо Карамазов влиза в „Откраднат живот“ (ВИДЕО)"}
{"url": "https://www.monitor.bg:443/bg/a/view/premieryt-bojko-borisov-shte-se-sreshtne-sys-sinopticite-ot-nimh-141156", "text": "Премиерът Бойко Борисов ще се срещне със синоптиците от Националния институт по метеорология и хидрология, които вчера се обърнаха за съдействие към него с отворено писмо. В него те предупреждават, че няма да работят повече, ако БАН не им предостави достатъчно финансиране и настояват за преминаването им под шапката на образователното министерство. Премиерът Бойко Борисов ще се срещне със синоптиците от Националния институт по метеорология и хидрология, които вчера се обърнаха за съдействие към него с отворено писмо. В него те предупреждават, че няма да работят повече, ако БАН не им предостави достатъчно финансиране и настояват за преминаването им под шапката на образователното министерство. Премиерът Бойко Борисов е учуден от протеста на синоптиците, защото според него са отпуснати достатъчно допълнителни средства за дейностите на всички институти под шапката на Българската академия на науките. Получихме по системата за разпределение, утвърдена от БАН, 80% за статии и цитати, и само 5% за дейности в полза на обществото, ние считаме това разпределение за ненормално и неефективно за българския данъкоплатец, заяви Орлин Георгиев, ръководител отдел \"Специализирани измервания\" към НИМХ. Предложението да се отдели субсидията на НИМХ от общата за БАН не се приема от ръководството на академията, затова според министъра на образованието НИМХ ще функционира по-добре извън БАН. От ръководството на БАН излязоха с официално становище, в което заявяват, че принадлежността на института по метеорология и хидрология към структурата на БАН никога не е поставяна под въпрос.  От института обаче четвърти месец предупреждават, че са на ръба на силите си и дори трудно си плащат тока. Заради липсата на средства, все още основен измервателен уред в НИМХ е живачният термометър. На практика той е забранен за продажба. Само за поддръжка на парка за измервания са нужни около 70 000 лв. годишно, а заплатите на служителите продължават да са близки до минималната. От Министерството на образованието напълно подкрепят синоптиците, защото оценяват колко отговорна е денонощната им работа. Ако проблемите не се решат по друг начин, от 1 януари 2019 г. институтът може да бъде отделен от БАН.", "date": "2018.08.08", "title": "Премиерът Бойко Борисов ще се срещне със синоптиците от НИМХ"}
{"url": "https://www.monitor.bg:443/bg/a/view/japonci-napraviha-oslepitelno-sportno-kupe-141149", "text": "Японците от Lexus направиха ослепително купе на базата на спортния флагман LC. Специалният модел Lexus LC Yellow Edition показва топлия външен цвят на сигнална ракета, който демонстрира стилния ефект на купето LC. Екстериорът на Lexus LC Yellow Edition са отличава със специални елементи, които включват 21-инчови ковани алуминиеви колела, покрив и активен заден спойлер от олекотен, но много здрав карбонов композит. Спойлерът играе специална роля в запазване стабилността на автомобила като се отваря автоматично при скорост над 80 км/ч. Цветната тема продължава и в купето, където черните панели на вратите са подчертани от жълти вложки от алкантара. Топлият жълт нюанс е пренесен и в контрастните детайли на шевовете на белите кожени седалки, инструменталния панел, волана и подлакътника на централната конзола, илюстрираща майсторската изработка, която е отличителна черта за лукса на Lexus. Пред погледа на водача има Head-Up дисплей, предните седалки с електрическа настройка в 10 посоки са облицовани с перфорирана кожа, а за подглавниците е използвана алкантара. Завладяващият погледите Lexus LC Yellow Edition се възползва от модерните характеристики за динамика и управление, част от спецификацията на LC Sport+. Японците от Lexus обещават гъвкавост, надеждно управление и върхова отзивчивост от колата, благодарение на динамичния контрол, кормилното управление на предните колела с променливо предавателно отношение и завиване на четирите колела, както и Torsen диференциал с ограничено приплъзване. Тези модерни системи позволяват на водача напълно да използва целия потенциал на глобалната платформа на Lexus LC с отличния му баланс и нисък център на тежестта. Новият Lexus LC Yellow Edition ще се предлага и за двата модела – LC 500h с революционната хибридна система и LC 500, задвижван от 5,0-литров V8 бензинов двигател с мощност 477 к.с., комбиниран с 10-степенна автоматична трансмисия. Новият модел LC Yellow Edition ще направи своята премиера на щанда на Lexus на автосалона в Париж през октомври. Първите доставки ще започнат от тази есен.", "date": "2018.08.08", "title": "Японци направиха ослепително спортно купе"}
{"url": "https://www.monitor.bg:443/bg/a/view/koi-sa-naj-poleznite-hrani-za-zdraveto-141102", "text": "Супервитаминозната диета, при която отделни продукти трябва да се консумират няколко пъти дневно, не само помага да се отслабне, но и позволява да се избегнат тежки заболявания, съобщи Лайф като цитира \"Бизнес инсайдър\". Специалисти от Националните здравни институти на САЩ съставиха списък с най-полезните за здравето продукти, които трябва да се ядат по-често и в по-големи количества. Честата консумация на зеле, включително цветно и брюкселско, позволява да се набавят калций, желязо, фолиева киселина, целулоза. Особена полезна е консумацията на спанак, който осигурява защита срещу инфекциозни болести и простуда. Специалистите смятат също, че ще е добре едни източници на витамини да се заменят с други. Препоръчва се например бананите да се заменят с тиква. В рамките на изследването било установено, че съдържанието на калий в тиквата е по-голямо, отколкото в бананите. Освен това учените отбелязват, че честата консумация на салати, богати на витамини А, В6, С, Е, К, помага да се подобри храносмилането, да се приведе в норма телесното тегло и да се нормализира хормоналният фон.", "date": "2018.08.08", "title": "Кои са най-полезните храни за здравето"}
{"url": "https://www.monitor.bg:443/bg/a/view/japonska-gurme-jurnalistka-gotvi-yaica-po-panagurski-po-kazanlyshka-recepta-141114", "text": "Рецепта за традиционните български „яйца по панагюрски“  публикува в личния си Фейсбук-профил и популярния японски кулинарен сайт medium.com токийската гурме-специалистка Мисато Оканея, която прекара няколко дни в дома на Стефан Папукчиев и сестра му Маргарита в Казанлък. 30-годишната журналистка обикаля от доста време различни дестинации с една раница на гърба , фотоапарат и тефтер, в който записва рецепти за различни вкусотии. В Града на розите попаднала по препоръка на доц.Мария Йотова, която от доста време живее в Страната на изгряващото слънце. Мисато пристигнала в Казанлък от Дряново, където попълнила списъка си с нашенски планински манджи, след което отпътувала за Русе, а в момента „стажува“ в кухнята на албанка от град Прищина, коментира Папукчиев, който е ръководител на уникалния за България музей на фотографията и виртуалното изкуство. Сред изумилите я родни ястия се оказали простичките яйца по панагюрски, родената в Нагано и живееща в Токио любителка на гурмето не можела да повярва на очите си, че цялата белота накрая се залива със запръжка.. „ Ястието е лесно, вкусно, освежаващо и препоръчително!“, настоява от  профила си във ФБ Мисато и отделя допълнително внимание на киселото мляко.От написаното от нея става ясно, че нашенци хапват от него средно по 27 кг годишно, което било три пъти повече от консумацията в родината й. „Българската маса за хранене е трансформирана от чести политически промени!“, твърди младата журналистка без да дава допълнителни разяснения за обобщението , но пък добавя :“Все пак има чар в това, че традиционната хранителна култура остава силна.”.", "date": "2018.08.08", "title": "Японска журналистка готви yaica po panagurski по казанлъшка рецепта"}
{"url": "https://www.monitor.bg:443/bg/a/view/samolet-se-prizemi-avarijno-sled-boj-na-borda-141161", "text": "Самолет на германска авиокомпания кацна днес аварийно на Летище София,предаде БНТ. Това се е наложило заради спор между пътници, възникнал на борда. Напрежението е ескалирало и се е стигнало до бой.  Установено е, че двама от тях са в нетрезво състояние. Невъзможността на екипажа да се справи го е принудила да поиска извънредно кацане на летището в София и да изведат двамата за известно време от самолета. Полетът е бил от Ерфурт за Анталия и е продължил по план след като ситуацията е овладяна. ", "date": "2018.08.08", "title": "Самолет се приземи аварийно след бой на борда "}
{"url": "https://www.monitor.bg:443/bg/a/view/vadjat-27-hotela-i-50-krychmi-na-tezgjaha-141159", "text": "27 хотела и 50 кръчми извадиха на тезгяха частни съдебни изпълнители от цялата страна в разгара на лятото. Това показа проверка на „Монитор“ в регистъра на публичните продажби на Камарата на ЧСИ-тата. Най-скъпият хотел, обявен на търг, се намира в Несебър и началната му цена е близо 3 000 000 лв. Той е 4-звезден, разположен между морския град и курорта Слънчев бряг. Всеки желаещ да стане собственик на имота трябва да вкара задатък от 10% от първоначално обявената цена по сметката на съдебния изпълнител, т.е. близо 300 000 лв. Срокът, в който трябва да се случи това, е 29 август, когато ще бъде проведено и самото наддаване за имота.", "date": "2018.08.08", "title": "Вадят 27 хотела и 50 кръчми на тезгяха"}
{"url": "https://www.monitor.bg:443/bg/a/view/borisov-naznachi-novi-zam-ministri-na-ikonomikata-i-sporta-141144", "text": "Премиерът Бойко Борисов назначи нови заместник-министри на икономиката и спорта, съобщиха от Министерския съвет. Лилия Иванова ще бъде заместник на икономическия министър Емил Караниколов. Тя е магистър по право и до момента е била началник на политическия кабинет на министъра на икономиката. От 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа. Стоян Андонов пък ще подпомага работата на спортния министър Красен Кралев. Завършил е висшето си образование в Национална спортна академия „Васил Левски“. От 1985 г. работи в НСА „Васил Левски“, като от 2017 г. е ръководител на катедра „Водни спортове“. По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени.", "date": "2018.08.08", "title": "Борисов назначи нови зам.-министри на икономиката и спорта"}
{"url": "https://www.monitor.bg:443/bg/a/view/gabriela-georgieva-v-top-16-na-200-m-gryb-v-glazgou-141145", "text": "Габриела Георгиева се класира за полуфиналите на 200 м гръб на европейското първенство по плувни спортове в Глазгоу. Тя влезе в топ 16 с 8-о време 2:13,11 мин., с което завърши 5-а във втора квалификационна серия. Точно зад нея се нареди бившата ни националка Екатерина Аврамова с 2:13,40 мин., която се състезава за Турция. Най-бърза в сериите беше Дария Устинова (Рус) с 2:08,89 мин. Полуфиналите са в 18:53 ч. днес. Най-добрият ни плувец Антъни Иванов, завършил 8-и на 200 м бътерфлай, отпадна още в сериите на 100 м в коронния си стил. Той даде 10-о време в 6-а серия и завърши 37-и в крайното класиране с 53:86 сек. Състезаващият се за Гърция Кристиян Голомеев пък стана 4-и в Европа на 50 м бътерфлай с 23,19 сек., с което стана българинът с най-добро класиране, макар и под чужд флаг. С това той подобри и рекорда на Гърция в тази дисциплина. Шампион стана Андрий Говоров, който с 22,48 сек. донесе втората титла за Украйна в Глазгоу. Венцислав Айдарски финишира 21-и от 24 участници на 5 км в открити води с резултат 53:24,4 мин. Титлата взе Кристоф Рашовски (Унг) с 52:38,9, а в тройката влязоха още французите Аксел Раймон с 52:41,7 и Логан Фонтен с 52:44,4. Олимпийската шампионка от Рио'16 на 10 км Шарон ван Рувендаал (Хол) спечели титла на 5 км при жените с 56:01,0 мин. Среброто взе Леони Антония Бек (Гер) с 56:17,8, а бронза - Ракеле Бруни (Ит) с 56:49,7.", "date": "2018.08.08", "title": "Габриела Георгиева в топ 16 на 200 м гръб в Глазгоу"}
{"url": "https://www.monitor.bg:443/bg/a/view/autori-iskam-poveche-efektivnost-sreshtu-zrinski-141143", "text": "\"Надявам се отборът ми да бъде по-ефективен в предстоящия мач със \"Зрински\", коментира главният мениджър на \"Лудогорец\" Пауло Аутори ден преди срещата с шампиона на Босна и Херцеговина. \"В предната среща срещу Локомотив, която загубихме с 0:1, имахме превъзходство. Изпуснахме много положения, изпуснахме дузпа. Единственото нещо, което ни липсваше бе голът\", припомни бразилският специалист. Той е категоричен, че футболистите на Лудогорец не са обременени психически заради загубите в началото на сезона. \"Във футбола всеки тим, всеки футболист може да изпадне в подобна ситуация. Въпросът е бързо да излезе от нея\", категоричен е Аутори. Той разкри, че в отбора няма кадрови проблеми, като всички играчи са готови за двубоя със Зрински. \"Натанаел и Лукоки, които доскоро бяха контузени вече тренират наравно с отбора и ще мога да разчитам на тях\", сподели двукратният носител на Копа Либертадорес и световен клубен шампион.", "date": "2018.08.08", "title": "Аутори: Искам повече ефективност срещу \"Зрински\""}
{"url": "https://www.monitor.bg:443/bg/a/view/madona-otbeljaza-60-s-korica-na-vog-141146", "text": "Поп кралицата Мадона е най-яркото доказателство, че годините са само цифра. И не спира да опровергава човешката биология, особено с последната си фотосесия за италианското издание на „Вог“, с което отбелязва 60-тия си рожден ден. Изпълнителката на Like a Virgin позира за умопомрачителни черно-бели кадри или пък с ексцентрична шапка в провокативна поза и облекло. Изданието не пропуска да увековечи и отношенията с шестте й деца, от които две биологични, сред природата в самодивски одежди. Упражнението пред обектива е за августовския брой, точно когато Мадона навършва 60 – на 16 август. Зад камера са се вихрили емблематичното дуо във фотографията Mert & Marcus, а декор на снимките е новата любов на певицата – Португалия, където живее от година в името на футболната кариера на осиновения си 12-годишен син Дейвид. Преди това е живяла и 10 години в Лондон, а пред изданието признава: „Обичам да поставям себе си в необичайни ситуации“. Последният й албум, който трябва да излезе съвсем скоро също е вдъхновен от Лисабон.", "date": "2018.08.08", "title": "Мадона отбеляза 60  с корица на „Вог“"}
{"url": "https://www.monitor.bg:443/bg/a/view/zatvoriha-letishteto-v-bremen-zaradi-probiv-v-sigurnostta-141132", "text": "Летището в германския град Бремен е временно затворено заради пробив в сигурността, заяви днес полицията, цитирана от ДПА. Полицейски говорител каза, че засега не може да бъде определена конкретната заплаха. По думите му на място са разположени полицейски кучета. Според него заради пробива в сигурността 55 човека, пътуващи за Париж, и 71 човека, пътуващи за Амстердам, е трябвало да слязат от самолетите. Той заяви, че едва ли ще има отмяна на полети, но добави, че осем полета ще бъдат забавени. Вчера заради фалшива тревога на летището във Франкфурт бяха отменени 60 полета и бяха засегнати около 13 000 пътници.", "date": "2018.08.08", "title": "Затвориха летището в Бремен заради пробив в сигурността"}
{"url": "https://www.monitor.bg:443/bg/a/view/el-maestro-kopenhagen-ni-prevyzhojda-na-hartija-141148", "text": "Наставникът на ЦСКА-София Нестор ел Маестро заяви, че според него \"Копенхаген\" е по-добър отбор от неговия, но в утрешния мач шансовете за победа са 50/50. Също така треньорът допълни, че предпочита червените да играят на стадион “Българдска армия”, а не на “Васил левски”, защото там публиката изглежда по-близо. Специалистът разясни нагледно защо е на мнение, че датчаните са по-добрият отбор с думите: Кодро беше на пейката на \"Копенхаген\", а ако дойде в ЦСКА, няма да е резерва. “Знам как ще играем утре. Нали това е моята работа. Този път ще се изправим срещу отбор, който индивидуално е по-добър от нас. Ще се опитаме да дадем най-доброто от себе си.Нашият тим става все по-добре физически. Ще се опитаме да се надиграваме и в двата аспекта. Не ни превъзхождат по никакъв начин физически. Утре, когато излезем, никой няма да мисли кой е фаворит и кой е аутсайдер. Ако погледнете през последните 10 години какво се е случило в Европа, ще разберете, че са много по-напред от нас. Гледайки техния и нашия отбор, мисля, че утре шансовете за победа ще са 50/50. Ще използваме нашите силни страни. Не е добре да центрираме, ще използваме други наши дорби качества. “Те са много добър тим, с добри играчи. Много добре организиран тим, с опитен треньор. По-опитен отбор. Всяка седмица играят по-сериозни мачове, защото тяхното първенство е по-силно. С респект към Витоша и Дунав”, допълни треньорът на \"червените\". “Предпочитам нашия стадион, както беше срещу \"Рига\" и \"Адмира\". Тогава изглеждаше, че феновете са много по-близо до нас”, заяви специалистът, след което отново се върна към \"Копенхаген\". “На хартия те са по-големият тим. Всяка година играят в групите на ЛЕ или ШЛ в продължение на дълго време. Но вярвам в нашия отбор и съм убеден, че утре няма да е лесно за Копенхаген. Уверени сме, защото спечелихме всички битки, в които излязохме. Вярваме, че ще имаме успешен сезон”, завърши наставникът.", "date": "2018.08.08", "title": "Ел Маестро: \"Копенхаген\" ни превъзхожда на хартия"}
{"url": "https://www.monitor.bg:443/bg/a/view/sypernikyt-na-tervel-pulev-se-otkaza-141147", "text": "Италианецът Фабио Турки се е отказал от боя с Тервел Пулев за вакантната европейска титла в полутежка категория, съобщи българският боксьор. „Днес получихме официален отговор от Европейски боксов съвет (EBU) за отказа на италианеца Фабио Турки да бъде официален претендент за европейска титла срещу мен. Очакваме допълнителна информация от EBU, евентуално да бъде назначен друг противник”, написа Тервел във “Фейсбук”. Както е известно, търгът за този бой трябваше да се проведе на 9 август в Рим. Промоутърът Ивайло Гоцев се надяваше да обедини мача със сблъсъка между Кубрат Пулев и Хюи Фюри, като идеята бе двата да се играят на родна земя в “Арена Армеец”.", "date": "2018.08.08", "title": "Съперникът на Тервел Пулев се отказа"}
{"url": "https://www.monitor.bg:443/bg/a/view/pijan-i-drogiran-djigit-pregazi-6-momicheta-v-kiten-141151", "text": "Пиян и дрогиран шофьор помете шест девойки с мощното си БМВ, които се разхождали по тротоара в Китен. Жестокият инцидент като по чудо се е разминал без жертви и осакатени. Зрелищната каскада е станала в около 21 часа вечерта в сряда на алеята до почивна база \"Морско утро\".  Джигитът шофирал бавареца си с доста висока скорост и при опит да вземе остър десен завой изгубил контрол върху управлението. Тежката лимузина излетяла от платното и връхлетяла директно върху тротоара, където вървели десетина ученички. Момичетата буквално са били пометени от возилото. Шест от тях са ранени, като по-тежко е състоянието на три. Те са откарани и настанени за лечение в болница \"Бургасмед\". Всички ранени са от Лом и са били в Китен на ученически лагер. Най-сериозно е пострадала 17-годишната Я. Л., която е получила фрактура на шиен прешлен. В болницата са и 17-годишните й съученички Г. Г. и Н. К., които са с травматичен шок. С по-леки наранявания са останалите три девойки – Е. Г., 18- годишна, С. Я., 18-годишна, и сестра й В. Я., 15-годишна. Те са били прегледани на място от медицински екип на Центъра за спешна помощ в Царево и са освободени за домашно лечение. Водачът на автомобила е 31-годишният Д. С. от София, който е с деветгодишен шофьорски стаж, установила проверката. Заедно с него в беемвето са пътували двама негови приятели. Те са с леки наранявания. След като баварецът излетял от пътя и помел момичетата на тротоара, последвала страховита каскада. Неуправляемата кола се преобърнала и паднала по таван. \"И шофьорът, и децата имаха късмет, Господ ги запази. Беше много страшно. Добре че автомобилът не падна върху хора, иначе щеше да има жертви\", разказа очевидец на зрелищната катастрофа. Когато пристигнали ченгетата и тествали водача, се оказало, че той шофира пиян и дрогиран едновременно. Дрегерът отчел положителна проба от 0,92 промила алкохол, а тестът за дрога установил, че мъжът е пийнал и няколко амфетамина, преди да седне зад волана. Той е задържан с полицейско разпореждане за срок от 24 часа, а по случая е образувано досъдебно производство.", "date": "2018.08.08", "title": "Пиян и дрогиран джигит прегази 6 момичета в Китен"}
{"url": "https://www.monitor.bg:443/bg/a/view/sreshta-merkel-erdogan-prez-septemvri-141150", "text": "Правителството на Германия обяви, че Ангела Меркел ще се срещне с турския президент Реджеп Тайип Ердоган по време на държавна визита в Берлин през следващия месец, на която ще обсъдят различията, информира АП. От прессекретариата на държавния глава на Германия съобщиха, че Ердоган ще пристигне в Берлин на 28-29 септември след труден период в германско-турските отношения. Говорител на германския кабинет заяви, че канцлерът ще се срещне с Ердоган, за да обсъдят всички важни въпроси, включително и различията. Представителят добави, че все още се работи по детайлите. Отношенията между двете държави се обтегнаха, след като Турция задържа германски граждани след неуспешния опит за преврат в Турция през 2016 г. Според Берлин те са задържани по политически причини. Говорител на германското външно министерство разкри, че в момента в Турция са задържани седем германци.", "date": "2018.08.08", "title": "Среща Меркел-Ердоган през септември"}
{"url": "https://www.monitor.bg:443/bg/a/view/choveka-teatyr-nikolaj-koljada-idva-u-nas-141141", "text": "Един от най-известните съвременни европейски драматурзи – руснакът Николай Коляда, пристига в София за премиерата на спектакъла по неговата пиеса „Кокошка“ на 15 и 16 септември. Човека Театър, както го наричат в родината му, е приел поканата на талантливата млада режисьорка Ана Батева, която ще постави творбата като компилация между текстове на Коляда и Чехов с актьорите Васил Дуев и Василена Винченцо в ролите. Батева – и възпитаничка на проф. Пламен Марков в НАТФИЗ, впечатли преди повече от година Коляда с интерпретацията си на друга негова пиеса - „Мърлин Мърло“, в театъра в Струмица и той я покани да гостува с нея на своя фестивал „Коляда - Plays” в Екатеринбург. Вдъхновена от организацията на театъра на руснака – режисьор и автор на повече от 90 пиеси, Батева преди дни основа свое артсдружение в София – SPAM Studios, което ще „спами“ зрителите със сериозните проблеми на обществото, но „Представления, концерти, изложби, срещи и уъркшопи с велики и интересни артисти са само част от идеите, които възнамеряваме да осъществим и да споделим с вас през предстоящия сезон“, повдигна завесата тя. Дейността си „спамърите“ ще започнат в Нов театър – НДК, където ще е и първата им премиера, „Кокошка“. Композиторът Стефан Здравески – житейски и творчески партньор на Ана, отново ще е отговорен за музиката както в нашумелите й спектакли „Буре барут“ по Деян Дуковски и „Всичко на масата“ по Чарлз Буковски.", "date": "2018.08.08", "title": "Човека Театър Николай Коляда идва у нас"}
{"url": "https://www.monitor.bg:443/bg/a/view/ludogorec-protivnicite-ni-likuvat-no-nie-slushame-himnite-na-sh-l-i-le-141142", "text": "\"Лудогорец\" се обърна с призив към феновете на тима, чрез който ги призоваха да продължат да вярват във възможностите на футболистите, въпреки че отборът отпадна от Шампионската Лига.  Ето какво публикуваха разградчани на своя официален сайт: \"Уважаеми привърженици на ПФК \"Лудогорец\", Любимият ви отбор е тук и ще бъде тук за вас, както винаги досега! Всички помним победите, които постигнахме заедно, и разбира се, загубите по пътя. Но затова \"Лудогорец\" е Шампион, защото неуспехите не ни сломяват, а ни мобилизират. Да, отборът не спечели правото да се бори за класиране в груповата фаза на Шампионската лига. Неубедителен е стартът и в първенството. Тези несполуки естествено предизвикаха негативни емоции сред всички вас, верните фенове, които от дълго време подкрепяте отбора и свикнахте да преживявате големи европейски вечери. Напълно естествено е нашите противници да ликуват и да чертаят с най-черни краски бъдещето на любимия ви отбор. С лека ръка зачеркват футболисти, с които заедно сте слушали химните на Шампионската лига, Лига Европа и седем пъти WE ARE THE CHAMPIONS. Всички спорове във футбола обаче се решават на зеления терен, а не в социалните мрежи. Скъпи фенове, Вашите момчета са тук. Те са готови за пореден път да покажат, че \"Лудогорец\" никога не се предава. Те тренират усилено под вещото ръководство на Пауло Аутори и щаба му. Вашите момчета са готови да направят всичко по силите си на „Лудогорец Арена“ да има вълнуващи евромачове още този сезон. Те вярват в себе си! Вярвайте и вие! Отборът има нужда от вашата подкрепа по трибуните! В четвъртък всички на стадиона! Само \"Лудогорец!\"", "date": "2018.08.08", "title": "\"Лудогорец\": Противниците ни ликуват, но ние слушаме химните на ШЛ и ЛЕ"}
{"url": "https://www.monitor.bg:443/bg/a/view/svetoven-shampion-zagina-v-katastrofa-141133", "text": "Световният шампион по лека атлетика на 400 м с препятствия от Пекин 2015 Николас Бет загина при автомобилна катастрофа в родината си Кения. Трагедията с 28-годишния бегач се е случила само ден, след като той се е завърнал от Африканския шампионат в Нигерия. Новината за смъртта на Бет беше потвърдена от семейството му и полицията в Кения. Според информацията автомобилът, управляван от лекоатлета, е напуснал шосето в провинция Нанди и се е забил в канавката. Ударът се оказал фатален за световния шампион. През кариерата си Николас Бет има два бронзови медала от африканския шампионат в Маракеш през 2014 г., когато взима отличията на 400 м с препятствия и щафетата 4х400 м. Неговият брат-близнак Арон Коеч също е лекоатлет и има сребърен медал на 4х400 м и бронз на 400 м с препятствия от африканския шампионат в Дърбан през 2016 г.", "date": "2018.08.08", "title": "Световен шампион загина в катастрофа"}
{"url": "https://www.monitor.bg:443/bg/a/view/studenti-ot-su-prouchvat-kabile-141130", "text": "За пета поредна година студенти от втори курс по археология от СУ \"Св. Климент Охридски\" проучват обекти в Националния археологически резерват /НАР/ \"Тракийски и античен град Кабиле\" край Ямбол, предаде БТА. Младите археолози продължават продължават проучвания на сграда от периферията на града през време на късноримския период от IV век, които са започнатите през миналото лято. Постройката е от времето на управлението на император Константин Велики /306-337 г./ и вероятно е била с търговски функции. За това се съди по откритите в нея близо 600 монети през последните пет години. Имало е и жилищни помещения, тъй като са запазени глинени водопроводи, канализация и огнище. Сградата е изгоряла при готското нашествие през 377 година, поясни научният ръководител на разкопките главен асистент Иван Вълчев.  Към този момент с разкрити120 бронзови монети и гръцка керамика, което доказва близките търговски връзки с други страни през тази епоха. Студентите се започнали да разкриват пластове от елинистичната епоха от VI-III век пр.н. под основите на сградата студентите са започнали да разкриват и пластове. Финансирането на студентската археологическа експедиция е осигурено от Министерството на културата. Проучвания ще продължат през следващия археологически сезон.", "date": "2018.08.08", "title": "Студенти от СУ проучват „Кабиле“"}
{"url": "https://www.monitor.bg:443/bg/a/view/kopenhagen-dojde-s-naj-dobroto-za-bitkata-sreshtu-cska-141137", "text": "\"Копенхаген\" се стяга за сериозна първа битка с ЦСКА от третия квалификационен кръг на Лига Европа, след като пристигна в София с възможно най-доброто. Треньорът Стале Солбакен взе в разширения състав и контузените защитници Михаел Люфтнер и Пиер Бенгтсон.   Двамата не са напълно възстановени, но могат да изкарат поне едно полувреме на терена при необходимост. От групата отпаднаха нападателите Башким Кадрии, Йонас Винд и Пиерос Сотириу, халфът Абубакар Кейта и третият вратар Ким Кристенсен, но те не са част от основния състав.   Датчаните пристигнаха в отлично настроение, като по-късно днес ще проведат официалната си тренировка, а наставникът Солбакен ще даде своята пресконференция. Групата на \"Копенхаген\" за мача в четвъртък от 20:45 часа на Националния стадион „Васил Левски”: Вратари: Стефан Андерсен, Йесе Йоронен; Защитници: Пиер Бенгтсон, Сотириос Папаянопулос, Андреас Бйеланд, Мадс Рьорслев, Денис Вавро, Николай Бойлесен, Петер Анкерсен, Михаел Люфтнер; Халфове: Вилиам Квист, Николай Томсен, Карлос Зека, Ян Грегуш, Роберт Сков, Расмус Фалк; Нападатели: Виктор Фишер, Кенан Кодро, Даме Н'Дойе, Карл Холсе. ", "date": "2018.08.08", "title": "\"Копенхаген\" дойде с най-доброто за битката срещу ЦСКА"}
{"url": "https://www.monitor.bg:443/bg/a/view/lekarite-na-lauda-s-razjasnenija-za-systojanieto-mu-141136", "text": "Състоянието на трикратния шампион на Формула 1 Ники Лауда се подобрява с всеки изминал ден, след като през миналата седмица претърпя трансплантация на бял дроб, след която имаше опасност за живота му. Според австрийското издание oe24.at до 69-годишната легенда вече се допускат посетители и той е бил посетен от съпругата си Биргит и синовете си Лукас и Матиас. Днес лекарите от болницата във Виена дадоха пресконференция, на която дадоха подробности за състоянието на Лауда. Те разкриха, че здравословното състояние на прочутия им пациент е било критично преди да се направи трансплантацията. Бъбрекът, който той получи от съпругата си Биргит през 2005 година, е отказал да функционира. „Трансплантираният преди години бъбрек престана да работи. За щастие успяхме да възстановим функцията му. В момента той работи напълно нормално“, разкри проф. Райнер Обарбауер. „Г-н Лауда сега е в пълно съзнание и всички негови органи работят безотказно. Доволни сме от неговото възстановяване. Щастливи сме, че състоянието му е стабилно. Всичко се движи по план и се надяваме, че така ще продължи“, коментира проф. Кристиан Хенгщенберг – директор на кардиологията във виенската болница. „Не можем да дадем конкретна дата, в която г-н Лауда ще може да напусне болницата. Всичко зависи от неговото възстановяване. Със сигурност се нуждае от интензивни грижи за определено време“, добави Хенгщенберг. „Ако лечението продължава с тези позитивни резултати, нашият пациент ще може да се върне към нормален живот“, завърши хирургът Валтер Клепетко, който извърши белодробната трансплантация.", "date": "2018.08.08", "title": "Лекарите на Лауда с разяснения за състоянието му"}
{"url": "https://www.monitor.bg:443/bg/a/view/uchenik-razbi-avtobus-i-otkradna-pleyr-141140", "text": "Ученик, който се оказа масов крадец от частни домове, е разбил два прозореца на автобус, за да се сдобие противозаконно със CD- плеър. Наглата кражба е станала в септемврийското село Семчиново, а тинейджърът бил задържан от служители от местното Районно управление на МВР. Във вторник сутринта в полицейското управление бил получен сигнал от водач на автобус, собственост на частна фирма и извършващ междуградски курсове. Той съобщил, че два от панорамните прозорци на мерцедеса били счупени, а отвътре липсвал CD - плеър. Возилото било паркирано на улица в септемврийското село Семчиново. На мястото бил извършен оглед, а със случая се заели местните криминалисти. За няколко часа те успели да влязат в дирите на извършителя. Оказало се, че това е старият им познайник Г.Д. – 18 г., от същото село. У него бил открит и откраднатия CD-плеър. В хода на разследването се установяват и други случаи на домови кражби от региона, към които тийнейджърът е съпричастен. Той е задържан в ареста, а по случая се води полицейско производство.", "date": "2018.08.08", "title": "Ученик разби автобус и открадна плеър"}
{"url": "https://www.monitor.bg:443/bg/a/view/nora-nedkova-sydi-biznesdama-zaradi-falshiv-chat-141134", "text": "Актуалната Мис Плеймейт Нора Недкова се зарече да търси правата си в съда, след като бизнесдамата Аниела Милушева разпространи скандален чат между двете. Според публикуваните снимки на кореспонденцията им, става ясно, че русата изкусителка прави платена любов, а с особен хумор бе посрещнат въпроса, зададен от нея: „Как се прави секс с китаец?“ По думите на Недкова, чатът е изфабрикуван от доскорошната й приятелка Милушева. „Живеем в 21-ви век! Все още ли вярвате на това! Жалко е че хора, \"приятели\", на които сте държали са способни да ви оклеветят! Оттук нататък мисля да си търся правата в съда ! Към днешна дата се чувствам страхотно, поздрави от плажа“, написа плеймейтката в социалните мрежи. Припомняме, че в последния сезон на „Черешката на тортата“ Недкова влезе във физическа саморазправа с коафьора Валентин Кулагин. След инцидента фенове призоваха Нора да върне короната си на Мис Плеймейт. Въпреки това скандалът почти сигурно й завоюва директен пас към следващия сезон на „Вип Брадър“.", "date": "2018.08.08", "title": "Нора Недкова съди бизнесдама заради фалшив чат"}
{"url": "https://www.monitor.bg:443/bg/a/view/dete-se-udavi-v-jazovir-kraj-vraca-141122", "text": "Дете се удави в язовира край врачанското село Добролево, съобщиха от областната дирекция на полицията. Трагедията се разиграла в късния следобед във вторник. 15-годишния Никсън Илиев отишъл на водоема да се разхлади от жегата с няколко по-малки деца. Той се хвърлил да плува, но не в дълбоките води на язовира, а на плитък участък там, където той преливал. Предполага се, че при скока се е ударил лошо. Причините за смъртта му ще бъдат установени след аутопсията, на която покрусените му роднини трудно се съгласили. Сигнал за трагичния инцидент е получен в районното полицейско управление на Бяла Слатина от 40-годишния вуйчо на момчето към 17,30 часа. На мястото бързо пристигнали униформените, там вече били кметът на селото Илиян Буковски и бащата на удавения тийнейджър. Пред тях по-малките деца, които били с Никсън разказали, че не могат да плуват и затова не могли да му помогнат. Полицаите са извършили оглед на мястото, а по случая е образувано досъдебно производство. Погребението на 15-годишния Никсън ще бъде в четвъртък. Детето е от ромско семейство, кметството и социалните ще помогнат за тъжния ритуал. ", "date": "2018.08.08", "title": "Дете се удави в язовир край Враца"}
{"url": "https://www.monitor.bg:443/bg/a/view/transplantirat-bybreci-ot-trupen-donor-na-dve-jeni-141126", "text": "Лекари от Университетската Александровска болница в София трансплантираха бъбреци на две жени от трупен донор, съобщиха от лечебното заведение. Дарителят е мъж на 50 години от Бургас, който е изпаднал в мозъчна смърт след хеморагичен инсулт. Пациентките са с хронична бъбречна недостатъчност. Едната от тях е 28-годишна и е на перитонеална диализа, тя е от София. Другата е на 50 години, от село Срем, Тополовградско е и все още не е на диализно лечение. За трансплантациите са поканени 6 човека, но изследванията на двете жени са показали най-голям процент органна съвместимост. В момента се възстановяват в реанимация, състоянието им е стабилно. Екипът на Александровска болница изказва съболезнования на семейството на починалия и благодари за съгласието органите му да спасят други човешки животи. От началото на 2018г. в Клиниката по урология на Алксандровска болница са направени 11 трансплантации – 8 от трупен и 3 от жив донор.  ", "date": "2018.08.08", "title": "Трансплантират бъбреци от трупен донор на две жени"}
{"url": "https://www.monitor.bg:443/bg/a/view/poslanikyt-ni-v-italija-na-poseshtenie-pri-postradal-ot-vzriva-17-godishen-mladej-141139", "text": "Посланикът на България в Рим Марин Райков и съпругата ще направят визита на 17-годишния ученик от Силистра, на когото предстои лечение в рамките на 40 дни в болницата в Чезена, съобщи БНР. Почетният консул на България за област Емилия-Романя Франко Кастелини посети болницата \"Белария\" в Болоня, където са другите двама ученици – Йордан и Мартин. Той им занесе килограм и половина сладолед. Специално за БНР, Йордан каза, че той и Мартин се чувстват добре и са доволни от положените грижи. Бащата на техния съученик, който е в Чезена ще пристигне утре и ще бъде посрещнат на летището в Болоня от господин Кастелини. Вчера българските ученици, пострадали при експлозията на камион-цистерна в Болоня, които все още остават в болница, бяха посетени от генералния консул на България в Милано Росен Руфев, след като преди това на посещение беше италианският премиер Джузепе Конте. Пред БНР Руфев обясни, че състоянието на момчетата е стабилно.", "date": "2018.08.08", "title": "Посланикът ни в Италия посещава пострадалия от взрива 17-годишен младеж"}
{"url": "https://www.monitor.bg:443/bg/a/view/minchev-izbira-mejdu-23-ma-za-machovete-s-francija-i-rusija-141138", "text": "Селекционерът на националния отбор по баскетбол за мъже Любомир Минчев се спря на 23 имена, от които ще избира, за мачовете срещу Франция и Русия в средата на септември. Националите започват втората фаза от същинските квалификации за световното първенство в Китай през 2019 г. с домакинство на Франция. Двубоят на 13 септември ще се играе в \"Арена Ботевград\". На 16 септември българите гостуват на Русия. Тези 23-ма баскетболисти ще бъдат картотекирани във ФИБА, а по-късно този месец селекционерът ще обяви колко и кои от тях ще повика за кратка подготовка преди двата предстоящи през септември двубоя. \"Лъвовете\" ще се съберат за подготовка на 8 септември, като последни ще се пристигнат момчетата от „Левски Лукойл“ и „Рилски спортист“, които ще играят за Суперкупата на България на 8 септември, отново в Ботевград. Още не е изяснена ситуацията с участието в този прозорец на Александър Везенков от „Олимпиакос“ и „Дий Бост“ от руския „Химки“. Съществува огромна вероятност гардът да се завърне в тима, след като в Русия обявиха, че ще разчитат на съотборника му Алексей Швед. Ето и сред кои ще избира Минчев: гародве: Дий Бост, Станимир Маринов, Асен Великов, Венцислав Петков, Деян Карамфилов, Божидар Аврамов, Иван Лилов, Мартин Маринов, Христо Захариев, Николай Стоянов крила: Златин Георгиев, Павел Маринов, Чавдар Костов, Крис Минков, Йордан Минчев, Александър Янев, Александър Везенков, Димитър Димитров, Цветомир Чернокожев центрове: Станислав Ваклинов, Велислав Гълъбов, Николай Вангелов, Джейсън Уошбърн", "date": "2018.08.08", "title": "Минчев избира между 23-ма за мачовете с Франция и Русия"}
{"url": "https://www.monitor.bg:443/bg/a/view/balchik-sybira-bylgari-ot-4-dyrjavi-na-forum-141123", "text": "Четвъртият международен форум „Българско наследство“ събира нашенци от България, Румъния, Молдова и Украина. Той ще се проведе от 24 до 26 август на брега на Черно море. „Ние искаме да демонстрираме автентичен фолклор, литература, занаяти, трудове на историци и краеведи за съхраненото ни национално наследство – език, традиции, култура. Целта ни е да дадем трибуна и за художниците, които рисуват запазения бит и обичаи на българите по света“, каза пред „Монитор“ председателят на сдружение \"Българско наследство\" Маруся Костова. В програмата са включени изложба и конференции за 140 г. от Освобождението и “Етнологията на българите”. Втория ден ще се проведе фолклорен конкурс и представяне на списание „Форум”, което е издание на сдружение „Българско наследство”. Тази година в проявата ще се включат проф.Пламен Митев, проф.Пламен Павлов. Форумът ще бъде закрит с литературна конференция и концерт за награждаване на участниците. Всичко за модулите на форума, статута, заявките за участие може да се видят на сайта www.bgnasledstvo.com.", "date": "2018.08.08", "title": "Балчик събира българи от 4 държави на форум"}
{"url": "https://www.monitor.bg:443/bg/a/view/chelsi-chupi-rekord-vze-vratar-za-80-mln-141121", "text": "Трансферният рекорд за привличането на вратар падна за втори път в рамките на този прозорец, след като Кепа Арисабалага вече е играч на „Челси“ срещу сумата от 80 млн. евро. Постижението бе подобрено с 5 млн., след като през юли „Ливърпул“ плати близо 75 млн. евро на „Рома“ за Алисон Бекер. Съвсм скоро се очаква официалното потвърждение и на продажбата на Тибо Куртоа в „Реал“ (Мадрид) за 43 млн. евро. „Горди сме, че имахме такъв играч в редиците си. Той даде всичко от себе си за „Атлетик“, заявиха „баските“ след трансфера.", "date": "2018.08.08", "title": "„Челси“ чупи рекорд, взе вратар за € 80 млн. "}
{"url": "https://www.monitor.bg:443/bg/a/view/chelsi-izlyga-lion-livyrpul-mina-i-prez-torino-141125", "text": "В контрола от супертурнира International Champions Cup „Челси“ надви „Лион“ с 5:4 след изпълнение на дузпи. Мачът се игра на „Стамфорд Бридж“, а в редовното време двата тима не си отбелязаха гол. При дузпите за френския тим изпусна Папе Шейх Диоп. Двубоят бе последен за лондончани преди старта на сезона в Англия, като в първата среща играчите на Маурицио Сари срещат \"Хъдърсфийлд\" в неделя. Последна контрола преди старта на Премиърлийг изигра и „Ливърпул“. На „Анфийлд“ възпитаниците на Юрген Клоп продължиха с впечатляващото си представяне и удариха с 3:1 „Торино“. Точни за домакините бяха Фирмино, Вайналдум и Стъридж, а за гостите се разписа Белоти. В същото време \"Наполи\" се реваншира на феновете си след срамната загуба с 0:5 от \"Ливърпул\" и срази \"Борусия\" (Дортмунд) с 3:1 в приятелска среща, която се игра в швейцарския град Санкт Гален. Играчите на Карло Анчелоти поведоха още в 7-ата минута, когато полякът Аркадиуш Милик се разписа с шут от границата на наказателното поле. След това вратарят Орестис Карнезис направи добри спасявания, за да се стигнe до 29-ата минута и гола на завърналия се в \"Наполи\" след наем в \"Спартак\" (Москва) Никола Максимович с глава след корнер. \"Борусия\" намали изоставането си в 65-ата минута чрез Максимилиан Филип, но в добавеното време Хосе Кайехон оформи крайния резултат.", "date": "2018.08.08", "title": "\"Челси\" излъга \"Лион\", \"Ливърпул\" мина и през \"Торино\""}
{"url": "https://www.monitor.bg:443/bg/a/view/10-arestuvani-pri-akcija-na-policijata-kraj-botevgrad-141128", "text": "10 души са арестувани след проверката на 13 адреса през изминалата нощ при акция на полицията в Ботевград, съобщиха от МВР. Открити са 50 грама суха зелена тревиста маса, реагираща на канабис, джип \"Мицубиши\" със заличени номера на рамата и нелегален алкохол без бандерол.    29-годишната обитателка на адреса, където е намерен канабиса задържана за срок до 24 часа и по случая е образувано досъдебнопроизводство за престъпление по чл. 354А от НК. Освен нея са задържани още шест проституиращи жени и трима души без документи за самоличност. На друг от проверените адреси- в с. Врачеш, полицейските служители са установили джип „Мицубиши Паджеро“ със заличена рама. Автомобилът е иззет по надлежния ред, а изясняването на случая продължава. На други два адреса са открити вещи, предмет на кражба от хипермаркет в Ботевград, във връзка с което са образувани досъдебни производства, работата по пълното документиране на които продължава. Специализираната операция продължава и в рамките на деня съвместно със служители на жандармерията. При извършена проверка на частен адрес в Ботевград са открити и иззети около 200 литра наливен алкохол без български акцизен бандерол. Обитателят на адреса е задържан за срок до 24 часа. В с. Новачене е установено незаконно присъединяване на частен дом към електроразпределителната мрежа. От друг имот в същото село пък е иззет газов пистолет, нерегистриран по надлежния ред.", "date": "2018.08.08", "title": "10 арестувани при акция на полицията край Ботевград"}
{"url": "https://www.monitor.bg:443/bg/a/view/sbyrkaha-kijt-yrbyn-s-bednjak-141124", "text": "Комична ситуация с главно действа що лице съпругът на Никол Кидмън – Кийт Ърбън, се разиграла в малкия град Камдън, щата Ню Джърси. Той бил сбъркан с бедняк, нуждаещ се от пари в местен магазин. На опашката на касите Кийт се засуетил, защото не му достигали няколко долара да си плати сметката. Жената зад него го огледала и му предложила да му даде липсващите пари. Той се обърнал и благодарил, като се представил с името си – Кийт. Това разказва самата дама – Рут Рийд. Много бързо жената намерила прилики между бедняка и известният австралийски музикант и се усъмнила, че е помогнала на не кой да е. За да бъде сигурна попитала бодигарда на Ърбън, който потвърдил, че това е именно той. Цялата ситуация оставя вкус на голяма усмивка, но и тема за размисъл как изглежда Кийт Ърбън в личния си живот.", "date": "2018.08.08", "title": "Сбъркаха Кийт Ърбън с бедняк"}
{"url": "https://www.monitor.bg:443/bg/a/view/bylgarija-i-ungarija-razmenjat-studenti-pomejdu-si-141116", "text": "Български студенти и доктранти ще получат възможността да се обучават в Унгария. По същия начин и унгарски ще могат да посетят страната ни с образователни цели. Това предвижда Проектът на програмата за сътрудничество между Министерството на образованието и науката на България и Министерството на човешките ресурси на Унгария за сътрудничество в областта на науката и образованието за периода 2018-2020 година. До 5-ма студенти, които изучават български/унгарски език ще имат възможността за обучение в рамките на 5 месеца в страната-домакин. Докторантите, които са изследователи и преподаватели общо за 10 месец и владеят езика на страната -домакин, могат да се обучават за период между 1 и 3 месеца по покана на чуждото учебно заведение. Програма съществуват български или унгарски катедри или лекторати, като Унгария приема български лектор в Университет „ЛорандЙотвьош”, Будапеща и Сегедския университет. В България унгарски гост-преподаватели могат да се обучават в Софийския университет „Свети Климент Охридски” и лектор в Шуменския университет „Епископ Константин Преславски”. Приемащата страна освобождава стипендиантите от заплащане на обучението им, като им осигурява настаняване в общежитие и ползване на студентски стол при условията на своите граждани. Изпращащата страна има грижата да осигурява стипендиите на кандидатите. В проекта се предвижда до 6 души да могат да се включат и в летни езикови семинари. За тях приемащата страна осигурява квартира и храна за времето налетния университет, както и участие в културните и научни програми. Пътуването до и от мястото на провеждането на съответния летен университет е за сметка на изпращащата страна или на пътуващотолице. Заложено е двете страни да си сътрудничат и в областта на науката като се финансират съвместни научноизследователски проекти и обмен на учени и експерти, които да бъдат включени в изпълнението им. Предвижда се обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като напр. програма EUREKA.", "date": "2018.08.08", "title": "България и Унгария си разменят студенти "}
{"url": "https://www.monitor.bg:443/bg/a/view/skandal-na-pytja-zavyrshi-v-bolnica-141110", "text": "Пореден скандал на пътя завърши с бой и в болница. Във вторник около 15,00 часа в полицията е потърсил съдействие 31-годишен мъж от село Климентово. Той обяснил, че между него и водач на друг автомобил възникнала разпра, която е прераснала в сбиване, при което тъжителят е бил ударен с твърд предмет по главата. На мястото незабавно са били изпратени екипи на полицията и Спешна помощ. В хода на проведените действия по разследването е изяснено, че случката се е разиграла на пътя между Раданово и отбивката за Полски Сеновец. Тъжителят управлявал лек автомобил „Алфа Ромео“ и пътувал в посока Русе. Изпреварен бил от лек автомобил „Фолксваген Пасат“, с немски регистрационни табели. Последвали неколкократни изпреварвания и от страна на двамата водачи В района на Раданово фолквагена направил последно изпреварване и спрял. Водачът на другия автомобил също спрял и двамата излезли от автомобилите. Между тях възникнала разпра, при която водачът на фолксвагена ударил колегата си с твърд предмет по главата. Той е откаран за преглед във великотърновската болница и след това е освободен за домашно лечение. Установена е самоличността на другият водач, 36-годишен мъж от Горна Оряховица. По случая е започнато досъдебно производство. Работата по изясняване на случая продължава, съобщават от полицията.", "date": "2018.08.08", "title": "Скандал на пътя завърши с пребит в болница"}
{"url": "https://www.monitor.bg:443/bg/a/view/kobrata-i-furi-se-razbraha-stiskat-si-rycete-predi-tyrga-141127", "text": "Кубрат Пулев и Хюи Фюри ще се изправят един срещу друг в “Арена Армеец” в София, за да определят кой ще бъде следващият съперник на Антъни Джошуа по линия на IBF. Двамата се очаква да подпишат договор за битката през октомври, без да се стигне до търг. От международната федерация обявиха 9 август за датата, на която трябва да се проведе наддаването за организация на сблъсъка. Според най-успешния български мениджър в професионалния бокс Ивайло Гоцев обаче до такъв едва ли ще се стигне. \"Помагам в преговорите между двата лагера. Индикациите са, че двете страни ще подпишат договора, преди да се стигне до търг. Желанието ни е да избегнем наддаването на 9-и. Очаквайте подробности в близките часове, но по всичко личи, че търг няма да има. И двамата искат този мач и съм убеден, че ще организираме невиждано шоу в София. Тепърва ще бъдат съобщени много интересни неща около тази галавечер, която ще се проведе в \"Арена Армеец\". В нея ще участва и Тервел Пулев. Там обаче търг ще има. Съвпадение е, че той отново е на 9 август, но е в Европа. Ще направим необходимото, за да може да го спечелим и Тервел да боксира за европейската титла в София\", каза за \"Тема Спорт\" от САЩ Ивайло Гоцев, който е част от ръководството на промоутърската компания “Епик”. Именно тази агенция спечели последните два търга с участието на Кубрат Пулев - за мачове с Дилиън Уайт и Джарел Милър. И двамата обаче се оттеглиха от битка с Кобрата в София. Предвид близките отношения на Гоцев с братя Пулеви е логично да се помисли и че много скоро те ще станат негови боксьори. Договорът на Кубрат със \"Зауерланд\" изтича в края на годината. \"Не мога да коментирам този въпрос. Истината е, че аз съм в отлични отношения, приятелски, с Кубрат и Тервел. Помагам им с най-добри чувства и винаги ще го правя. Очаквайте обаче много интересни новини до края на годината. Когато му дойде времето, всичко ще бъде обявено и хората, които се интересуват, а съм сигурен, че те не са никак малко, ще получат нужната информация\", допълни Гоцев.  ", "date": "2018.08.08", "title": "Кобрата и Фюри се разбраха, стискат си ръцете преди търга"}
{"url": "https://www.monitor.bg:443/bg/a/view/v-goce-delchev-grymna-grandiozna-finansova-izmama-s-shivachki-141109", "text": "Грандиозна финансова измама с вече бивши работнички в шивашки цех гръмна в Гоце Делчев. Потърпевши са десетки, предимно жени, а в основата на измамата е бившата собственичка на шивашкия цех Христина Дамянова. Според техните твърдения, тя ги карала да теглят бързи кредити, които щяла да им връща, даже да им дава бонуси от 50 до 100 лева. Уверявала ги, че до две седмици ще покрива всеки взет от неин служител заем. После плащала по няколко вноски и спирала да обслужва кредитите. Хората били спокойни, че Дамянова е покрила дълговете им. Докато преди 20-на дни животът на над 100, предимно, шивачки се преобръща на 360 градуса. От финансовите институции започнали да им звънят, настойчиво, че трябва да изплащат незабавно кредитите. Те са били ужилени от бившата си шефка от 800 до 15 000 лева в различни финансови институции за бързи кредити – “Сити кеш”, чиито бивш служител е Дамянова, “Изикредит”, “Креди Хелп”, “Микрокредит”. Грандиозната измама надхвърля сумата от 100 000 лева. Самата Дамянова е работила с представители от самите кредитни къщи. Те давали тлъсти бонуси за натрупани точки и процент от сумите на кредитите на свои нещатни сътрудници, каквато в случая е и бившата служителка в „Сити Кеш“ ООД Гоце Делчев – Христина Дамянова, разказаха ужилените. Цехът се е помещавал в местноста Мочура, в сграда – собственост на бизнесмена Тодор Мардов. Неотдавна, млад мъж, буквално насила изнесъл от цеха на Дамянова машините, което довело до прекратяване на дейността на въпросния цех. Той  също бил изтеглил кредит от 1000 лева, който  набъбнал до голяма сума с лихвите.  В рамките на по-малко от половин година през него са минали много шивачки. Работодателката успяла да ги принуди близо 100 нейни работнички със съпрузите им, нейни близки и приятели да вземат кредити и от петте кредитни къщи. Дамянова поставяла условие на всяка новоназначена шивачка още на втория ден след постъпването си на работа да изтегли кредит от финансова къща и да предаде парите кеш на нея. Работодателката прибирала парите заедно с документите, дадени на работниците от съответните финансови къща. Тя придружавала до офисите на кредитните къщи всички потърпевши. „Привикваше ни като маймуни по улиците и ни вземаше и парите, и документите“, признаха жените, които решиха да си търсят правата чрез правораздавателните институции, и да дадат гласност на измамната схема, за да не попадат и други хора от Гоцеделчевско. За заблуда на хората Дамянова все пак е погасявала по една-две вноски, но с останалите пари на хората живеела нашироко - купувала и сменяла коли, ходела на почивки в чужбина, докато фирмите за бързи кредити не започнали да звънят на потърпевшите да си искат парите. „Не спим, не ядем, нервите са ни опънати до краен предел. Някоя от нас ще получи със сигурност я инсулт, я инфаркт, защото има хора, завлечени с много пари, защото има бедни хорица, които едвам свързват двата края, и защото ни изяжда съвестта, че се доверихме на тази измамница и причинихме на семействата си такива нерви и щети“, разказват потърпевшите жени, които заявиха, че ще търсят помощ от главния прокурор Сотир Цацаров и омбутсмана Мая Манолова. Една от ощетените е 60-годишната Анета Назлиева. Тя и двама членове от семейството й – Ани Назлиева и Милен Назлиев са изтеглили общо 4 кредита по 1 000 лева: “Откакто започнаха да ми звънят по телефона, буца ми заседна на гърлото. Синът ми е инвалид, не може да работи. А трябва да изплащаме сега кредитите. Искам ако може да спрат да ме търсят. Само тогава ще се успокоя. У нас е страшно. Живея на квартира и не знам какво ще правя”, сподели пред медията ни Анета Назлиева. Гюлфие Тахирова пък е изтеглила заем от 4 000 лева. Сега с лихвите дългът й е нараснал до 7 000 лева. Тя се издържа само с инвалидна пенсия. Тя сподели, че Христина Дамянова й обещала да й съдейства да получи пари от гръцката трудова борса в размер на 860 евро всеки месец. Бившата шивачка обаче не се хванала: “Изглеждаше ми измамно. Как ще получа пари от такава борса като никога не съм работила в Гърция?”, попита Гюлфие Тахирова. Семейство от Сатовча пък трябва да върне 12 000 лева, при положение, че са изтеглили 5280 лева. Сред ужилените от Христина Дамянова са още Анка Бурнева, която е с дете-инвалид и дължи 800 лева, Стойко Кюмков – с 6 000 лева, Вайда Джинджи  – с два кредита – от “Сити кеш” и “Изикредит ” на стойност съответно 400 и 300 лева. Завлечените хора вече са потрърсили адвокатски услуги и всички заедно завеждат колективен иск срещу Дамянова. За случая е уведомена с жалби от потърпевшите и полицията в Гоце Делчев. Жените разказаха, че всеки ден търсят Дамянова по телефона, но тя вече не им вдигала. Съпругът й Николай Дамянов пък ги обиждал с цинични изрази и ги заплашвал да не звънят повече на жена му и да се оправят. Повечето от наетите в цеха на Дамянова шивачки не са били на трудов договор, работили са на дневна надница при нея. Христина Дамянова е родом от Гърмен, омъжена е за Николай Дамянов от Гоце Делчев, добре известен както на градската екополиция, така и на полицията, но до днес никой не е взел мерки срещу кражбите му въпреки многобройните жалби. Тя отрече по телефона, че е изнудвала своите работнички да взимат крадити за мея: „Тези хора са хора, които са работили при мен и ме заплашваха, даже още получавам заплахи от тях, че няма да си дръпнат жалбите, ако не платя и тези, и тези. По тая логика аз имам 60 човека, сега с две думи всички 60 човека могат да кажат..Това са ми парите на мене, ти ми ги взе”, заяви по телефона Христина Дамянова, която първоначално отказа да застане пред камерата на БТВ. Това предизвика гневната реакция на бившите й шивачки, които се заканиха, че ако институциите не си свършат работата, ще се разправят сами с нея: „Ако не ми върнеш моите пари ще ти отрежам главата“, каза й сутринта по телефона една от ужилените жени. По-късно около обед Христина Дамянова се появи на площада в Гоце Делчев и малко трябваше, за да бъде линчувана от бившите си шивачки.", "date": "2018.08.08", "title": "Шефка притискала шивачки да й теглят кредити (ОБНОВЕНА)"}
{"url": "https://www.monitor.bg:443/bg/a/view/ot-ponedelnik-skobi-i-pajaci-v-sinjata-zona-na-varna-141093", "text": "Синята зона във Варна започва работа на пълни обороти от понеделник, 13 август, съобщи шефът на общинското предприятие „Паркинги и синя зона“, Младен Иванов. В събота изтича гратисния период, в който варненци и гостите на града можеха да паркират без глоби колите си в центъра на града на територията на обособената Синя зона. Едномесечният гратисен период, в който не се плащаше за паркиране там изтича и в първия работен ден на следващата седмица започва масовата сеч, при която ще бъдат санкционирани всички, които не са паркирали на обособените за целта места, или не са си платили, каза още шефа на общинското предприятие. На неплатилите нарушители ще бъдат поставяни скоби, а неправилно паркиралите коли ще бъдат репатрирани с „паяк“. От пускането на зоната в действие приходите от sms-и са около 11 000 лв, отчитат от „Паркинги и синя зона“. От служебен абонамент по сметките им са постъпили 90 000 лв., от локално паркиране за търговци – 21 000 лв., от живеещи в центъра с право на абонамент за паркиране – 87 500 лв. Одобрените заявления за локално паркиране на живеещи и търговци в района на синята зона са 1 720, а 28 са служебните абонаменти. Отказани са 45 заявления, заради несъответствие на собствеността на имота и постоянния адрес на местоживеене на притежателя на автомобила, уточни Иванов. Цената за паркирането в Синята зона е левче на час и е разрешено до 3 часа за автомобил. При достигане на максималния период, системата спира да приема и таксува опити за последващи заплащания и клиентът трябва да премести своя автомобил, извън обхвата на Зоната. Нов 3-часов престой на автомобил може да започне, след като изминат 30 минути от изтичане на предходния период.", "date": "2018.08.08", "title": "От понеделник – скоби и „паяци“ в Синята зона на Варна"}
{"url": "https://www.monitor.bg:443/bg/a/view/fifa-slaga-led-sistema-za-1-mln-na-vasil-levski-141129", "text": "БФС спечели проект за изграждане на LED-система на националния стадион „Васил Левски“, стана ясно след визитата на директора на ФИФА за Европа Бьорн Васало. Проектът е на стойност над 1 млн. лева, а системата вече се инсталира. Модерното съоръжение ще подмогне въвеждането на реклама по време на мачовете и е съобразена с всички изисквания на ФИФА и УЕФА. Новата инвестиция ще вдигне допълнително нивото на Националния стадион по отношение на визуализацията и инфраструктурата.", "date": "2018.08.08", "title": "ФИФА слага LED-система за 1 млн. на „Васил Левски\""}
{"url": "https://www.monitor.bg:443/bg/a/view/izhvyrleni-laboratorni-probi-na-trotoara-shokiraha-varna-141097", "text": "Ранобудни жители на Варна бяха шокирани, след като откриха до контейнер за битови отпадъци захвърлена по най-опасния и безотговорен начин торба с проби от медицинска лаборатория. Стъклениците били от бактериални посевки, използвани за установяване на зарази, твърдят запознати, които са публикували мнения във фейсбук групата „Забелязано във Варна“, където са поместени и снимки от ужасната находка. След като видяли опасния отпадък, те веднага подали сигнали на тел. 112, както и към институциите, които имат отношение към подобни случаи. Повечето от коментиращите в групата споделят в социалната мрежа, че не са получили уверение, че някой ще се намеси. По-късно стана ясно, че торбата с потенциално заразните стъкленици мистериоззно е изчезнала. Предполага се, че тя е била извозена към сметището, заедно с останалите отпадъци от контейнерите или пък този, който я е изхвърлил, си е прибрал опасния боклук, притеснен от публикациите. Много варненци заявяват, че са особено притеснени от възможността заразите да са разнесени вече, както от улични животни и гларуси, които постоянно атакуват контейнерите, така и от клошари и роми, които редовно ги преравят. „В една цивилизована държава щяха да отцепят целия район“, коментира един от тези, които са открили зловещата находка и по-късно разпространили информацията за тази безотговорност. Всички коментиращи са потресени от случая, защото и у нас, като във всяка цивилизована държава, има определен ред за унищожаване на медицинските отпадъци, които крият потенциална заплаха за хората. Някой не си е свършил работата и си е спестил някакви пари или труда. И в двата случаи трябва да се издири и накаже, настояват хората. Те припомнят, че подобни случаи във Варна имаше и преди години, но те бяха пресечени по най-бързия и строг начин. Сега отново някой си го позволява, което е безобразие, казват още варненци. ", "date": "2018.08.08", "title": "Изхвърлени лабораторни проби на тротоара шокираха Варна"}
{"url": "https://www.monitor.bg:443/bg/a/view/remontirat-vodoprovodnata-mreja-vyv-velingrad-i-ulici-s-2-mln-lv-141100", "text": "На заседанието си на 1 август Министерският съвет отпусна 2 милиона лева на община Велинград за реализиране на ремонтни и рехабилитационни дейности на улици на територията на общината. От общинската администрация уточниха за кои улици ще бъдат изразходвани средствата, както и за реконструкция и рехабилитация на водопроводната мрежа в СПА-столицата на Балканите и на България. С част от парите ще бъдат облагородени зелени площи на някои улици в курортния град, ще се подменят водопроводи на улици в селата Юндола, Долна Дъбева, Кандьови, Света Петка, Всемирци, Рохлева и Драгиново. С последната финансова помощ общият размер на средствата от държавния бюджет  за Велинград, от началото на мандата на кмета Костадин Коев са в размер на 8 529 720 лева, уточниха от общинската администрация. Кметът на Велинград изказа благодарност на правителството и подчерта, че благодарение на държавните средства са станали възможни реализацията на общинската  „Водна  стратегия“, довеждащият  водопровод „Нежовица“, подмяната на водопроводната улична мрежа, на уличните настилки и тротоарите. Община Велинград очаква и подкрепа за изграждане на алтернативен водопровод от карстов извор „ Клептуза“.  ", "date": "2018.08.08", "title": "Ремонтират ВиК и улици във Велинград с 2 млн. лева"}
{"url": "https://www.monitor.bg:443/bg/a/view/bum-na-tijnejdjyri-za-rabota-prez-ljatoto-v-kustendilsko-141098", "text": "Истински бум на постъпили заявления за работа от страна на тийнейджъри отчитат от Инспекцията по труда в Кюстендил. Само за седмица са издадени близо 20 разрешителни на момичета и момчета, които искат да работят през лятната ваканция. „Заявленията от желаещи да започнат работа до началото на учебната година се увеличават всеки ден. До момента има сигурно над 50 издадени разрешителни. В повечето случаи преценяваме дали работата е подходяща за децата. Наскоро издадохме и два отказа на момчета, които искаха да работят като строители. Преценихме, че те ще извършват тежка физическа работа и то при високи температури“, обясниха инспектори. Най-голям е броят на тийнейджърите, които са заявили желание да работят като бармани и сервитьори. „Предпочитам да работя през лятото, защото по този начин помагам на семейството си. Отделно от това успявам да спестя пари за учебници и тетрадки. Това е облекчение за семейството ми“, обяснява 17-годишна сервитьорка в елитно заведение в областния град.   Само за сравнение през изминалата 2017 г. разрешителните, издадени от Инспекцията по труда са били 44. В случай, че бизнесът не спази изискванията на Кодекса на труда по отношение на наемането на непълнолетни лица, санкциите са от 1500 до 15000 лева.  От своя страна Инспекцията на труда може да сигнализира прокуратурата за наети непълнолетни лица без разрешение от ведомството.  ", "date": "2018.08.08", "title": "Бум на тийнейджъри за работа през лятото в Кюстендилско"}
{"url": "https://www.monitor.bg:443/bg/a/view/eli-golding-se-sgodi-141115", "text": "Британската певица Ели Голдинг се сгоди за приятелея си – арт дилърът Каспър Джоплинг. Изпълнителката на Love Me Like You Do прие предложението за брак на избраника си, след година и половина връзка с него. Влюбените оповестиха щастливата новина във в. Times. “Обявява се годежа между Каспър, сина на Никълъс Джоплинг и Джейн Уорд-Олдъм от Йоркшир и Елена, дъщерята на Артър Голдинг от Херефорд и Трейси Съмнър от Уест Мидландс“, гласи изявлението в изданието Междувременно Голдинг работи върху следващия си албум, който ще бъде четвърти самостоятелен проект на номинираната за „Грами“ певица.", "date": "2018.08.08", "title": "Ели Голдинг се сгоди"}
{"url": "https://www.monitor.bg:443/bg/a/view/dazd-pita-podrastvashtite-za-nacionalnata-strategija-za-deteto-141112", "text": "Държавната агенция за закрила на детето пуска анкета, с която се допитва до подрастващите дали средата, в която живеят е добро място да пораснат и дали семейството им ги подкрепя. Резултатите от нея ще бъдат използвани при разработването на новата Национална стратегия за детето. По този начин се цели предприетите мерки и политики да отговарят на потребностите на младите хора. В стратегията ще залегнат още и становищата на младежките организации, родителите, експертите от агенцията , законодателната и съдебната власти.  може да бъде попълнена до 1 октомври 2018г. от всеки до 18г.", "date": "2018.08.08", "title": "ДАЗД пита подрастващите за Националната стратегия за детето "}
{"url": "https://www.monitor.bg:443/bg/a/view/pijan-turist-katastrofira-s-atv-zarjaza-tejko-raneno-dete-141103", "text": "Пиян турист от Ямбол катастрофира с АТВ край Синеморец, а при инцидента бе тежко ранено 6-годишно дете.49-годишният Атанас Михалев не успял да вземе завой по черен път и връхлетял с офроуд машината върху две коли, паркирани в района на близкия къмпинг. При удара, малкият Христо, който се возел на АТВ-то е излетял и паднал на земята. Момченцето получило тежки травми и останало да лежи в безпомощно състояние. Вместо да му помогне или да потърси родителите му, пияният Атанас духнал и оставил момченцето да агонизира в нивата. За щастие, случайни туристи които минавали в района видели зрелищната каскада и веднага потърсили помощ. След катастрофата ямболският летовник избягал от местопрестъплението и се укрил. В късния следобед същия ден, пет часа по-късно, униформените го открили в една от палатките в къмпинга. При тестването с дрегер, апаратът отчел 0,46 промила алкохол. \"Мъжът със сигурност е бил много пиян, защото от инцидента до тестването е минало много време, през което алкохолът в организма се разгражда, а нивата му в кръвта намаляват\", коментираха запознати със случая. Пияният ямболия е почивал в компанията на свои приятели. В злополучния ден той предложил на 6-годишния Христо, който е син на авера му, да го повози с АТВ-то. Качил момченцето пред себе си и отпрашил по баирите край плажа Силистар, разказаха туристи.  В момента малчуганът е настанен в бургаската болница в критично състояние и лекарите се борят за живота му. Детето е с наранявания тип политравматизъм и контузия на черепа. Атанас не е задържан и до момента срещу него няма повдигнато обвинение, но по случая се работи.  \" Под надзора и ръководството на Районна прокуратура – Царево се провежда разследването по досъдебно производство за това, че на 06.08.2018г. в района на Природен парк „Странджа“, на паркинга до плаж „Силистар“  в землището на с.Резово, общ. Царево, обл.Бургас, при управление на моторно превозно средство – АТВ, нарушил правилата за движение по смисъла на ЗДвП и по непредпазливост причинил средна телесна повреда на малолетно момче, изразяваща се в разстройство на здравето, временно опасно за живота – престъпление по чл.343, ал.1, б.„Б“, предл. Второ, вр.чл.342, ал.1 от НК. По случая е назначена авто-техническа експертиза, както и повторни огледи на местопроизшествието. Извършват се и разпити на свидетели\", съобщиха от държавното обвинение. Пияният водач може да отнесе до четири години затвор, но може да се отърве и само с пробация, коментираха юристи. Близки на семейството на пострадалото дете съобщиха, че родителите вече са се консултирали с адвокат и ще бъдат конституирани като частни обвинители и граждански ищци в предстоящия съдебен процес. ", "date": "2018.08.08", "title": "Пиян турист катастрофира с АТВ, заряза тежко ранено дете"}
{"url": "https://www.monitor.bg:443/bg/a/view/djejmi-olivyr-snima-dokumentalna-poredica-141118", "text": "С нова документална поредица ще се заеме известният готвач и тв водещ Джейми Оливър. За проектът кулинарният гуру черпи вдъхновение от научнопопулярния сериал „Синята планета“ на видния естествоизпитател сър Дейвид Атънбъро. „По същество искам да снимам „Синята планета“, но заяви пред Radio Times готвачът. Продукцията на Оливър ще носи името „Хранителната планета“ и ще се фокусира върху навиците на бебета и поведението им в процеса на растеж. Снимачният процес ще отнеме дълго време, тъй като шоуто ще проследи 10 семейства - от раждането на очакваните от тях рожби до навършването им на 12-годишна възраст. Целта на Джейми е да проучи хранителните навици в най-ранна детска възраст и да установи дали те оказват влияние върху поведението на подрастващите.", "date": "2018.08.08", "title": "Джейми Оливър снима документална поредица"}
{"url": "https://www.monitor.bg:443/bg/a/view/richard-giyr-chaka-vtoro-dete-141119", "text": "Холивудската звезда Ричард Гиър е в очакване на втората си рожба. Това разкри испанското издание ABC, позовавайки се на източници, близки до актьора и новата му съпруга Алехандра Силва. Само три месеца, след като двамата се разходиха до олтара, семейството им ще нарасне с още един член. Все още не е ясен полът на бебето, както и дали то ще бъде родено в Испания, откъдето е майката, или в Щатите, където се предполага, че влюбените прекарват по-голямата част от времето си. Новината не е потвърдена от от 69-годишния актьор и съпругата му. Това би било второ дете за Гиър, който отглежда 18-годишен син с бившата си половинка Кари Лоуел. Силва също има наследник от предишна връзка – 6-годишният Албърт.", "date": "2018.08.08", "title": "Ричард Гиър чака второ дете"}
{"url": "https://www.monitor.bg:443/bg/a/view/andjelina-djoli-tyrsi-pari-ot-brad-pit-141117", "text": "Да финализира развода си с Брад Пит до края на годината – за това настоява актрисата Анджелина Джоли. Холивудската красавица е подала молба с искането Върховният съд на Лос Анджелис да застави Пит да заплати достатъчно средства за издръжката на наследниците им.  Екранната Лара Крофт твърди, че 54-годишният актьор не е отделял достатъчно пари за разходите по децата, или ги е изплащал нередовно. Двамата са имали неформална договорка за тази издръжка след раздялата си. В отговор на това, представител на Пит заяви пред телевизия Ен Би Си, че холивудският ас е изпълнявал неотклонно поетите от него задължения. През юни съдът в Лос Анджелис постави условие Джоли да осигури на бившия си повече време с децата им, да му предостави телефонния им номер, за да може той да е в по-чест контакт с тях, като тя По време на делото се разгледа и пътуването на Анджелина до Великобритания, където тя сложи рогата на Злодеида в „Господарка на злото 2“. В Лондон отиде и Пит, с правото от 27 юни до 1 юли да може да вижда малчуганите за 10 часа на ден, а от 8 до 14 юли за четири часа на ден. Друго условие на съда посочва, че звездата от „Туристът“ има право да се обажда само веднъж на ден, когато децата са с актьора. По време на срещите обаче на мястото трябва да присъства психолог. Съдът е констатирал, че липсата на честа комуникация с бащата ще бъде В случай, че Джоли не спази новите условия, рискува да загуби първоначално определеното пълно попечителство над децата. Припомняме, че екранните Мисис и Мистър Смит се разделиха през 2016 г. Те възпитават общо шест рожби. Три от тях са осиновени - Мадокс от Камбоджа, Захара е родом от Етиопия и Пакс, който е от Виетнам. Шайло е първородната им дъщеря, която обича да се държи като момче и държи да я наричат Джон. През 2008 г. се родиха и близначките им Нокс Леон и Вивиан Маршлин.", "date": "2018.08.08", "title": "Анджелина Джоли търси пари от Брад Пит"}
{"url": "https://www.monitor.bg:443/bg/a/view/matu-peri-vleze-v-bolnica-po-speshnost-141108", "text": "Актьорът Матю Пери е приет по спешност в болница в Лос Анджелис. Звездата от култовия ситком „Приятели“ е претърпял тежка операция, вследствие на разкъсано черво. Това стана ясно от изказване на негов представител. „Матю Пери наскоро бе опериран в Ел Ей заради гастроинтестинална перфорация. Той е благодарен за притеснението на феновете и моли за спокойствие докато се излекува напълно“, заяви говорителят пред TMZ. Според запознати, настоящите болежки на 48-годишния актьор може да са причинени от пристрастяването му към различни вещества. От 1997 до 2001-а Пери се лекува от зависимост към викодин, метадон, амфетамини и алкохол. Малко по-късно той се изповяда пред АВС: „Най-вече имах проблем с пиенето и с опиатите. Мисля, че бях много добър в прикриването, но в крайна сметка хората разбраха. Беше страшно за гледане. Бях болен човек“. Екранният Чандлър Бинг неведнъж е споделял, че почти не помни времето, в което е участвал в сериала „Приятели“.", "date": "2018.08.08", "title": "Матю Пери влезе в болница по спешност"}
{"url": "https://www.monitor.bg:443/bg/a/view/aleks-i-dani-petkanovi-priznaha-za-bebeto-snimki-141101", "text": "Моделът Алекс Богданска и Дани Петканов ще стават родители. Талисманът на националите ни по баскетбол и Лудият репортер от предаването на Милен Цветков потвърдиха спекулациите, че скоро в дома им ще проплаче бебе. Щастливата вест те обявиха в социалните мрежи. „Познайте кой е бременният този път? и сме го направили за пари или за слава, но истината е, че когато нещо е истинско, то устоява на времето, препятствията и грешките, за да направи път на едно ново начало!“, гласят думите им към кадър, на който държат снимки от видеозон. Очаква се наследникът им да се появи на бял свят в края на годината. Припомняме, че двамата си казаха заветното „да“ в рамките на последния сезон на „Вип Брадър“. Под зоркото око на Големия брат те рестартираха връзката си, която беше приключила с гръм и трясък през 2016 г.", "date": "2018.08.08", "title": "Алекс и Дани Петканови признаха за бебето (СНИМКИ)"}
{"url": "https://www.monitor.bg:443/bg/a/view/stalin-predrekyl-razpadaneto-na-sssr-i-zapadnite-sankcii-141088", "text": "Йосиф Сталин безспорно е една от най-мрачните фигури в световната история. Мнозина си спомнят бившия съветски лидер като тиранин и диктатор, други пък го признават за велик управленец, донесъл на страната си победата над фашизма. Малцина обаче го познават като пророк. Оказва се, че Йосиф Висарионович е направил редица предсказания, които с времето са се сбъднали, пише информационният портал Рамблер.ру. По различни данни той активно се занимавал с окултизъм, магии и астрология. Едно от предсказанията на Сталин били войните с Финландия и Германия. През септември 1939 г., малко след нападението на фашистка Германия над Полша, съветската посланичка в Швеция Александра Колонтай пристигнала в Москва, където била поканена в Кремъл. В дневника си по-късно тя пише, че тогава бившият първи заявил, че може да се очаква  конфликт с Финландия, който обаче ще бъде краткотраен. Така и станало – съветско-финската война продължила от 30 ноември 1939 г. до 13 март 1940 г. Пред Колонтай Сталин говорил и за засилване на бдителността по границата и вътре в страната. „Трябва практически да се готвим за война с Хитлер“, били точните думи на диктатора. Днес тази прогноза никого не би удивила, но тогава тя звучала странно, тъй като формално между Москва и Берлин царяла дружба, а Сталин и Хитлер се кълняла в лоялност един към друг. Към края на беседата си с посланичката Колонтай съветският лидер много разсъждавал за ролята на личността в историята и изведнъж изрекъл: „Много дела на нашата комунистическа партия ще бъдат извратени и опорочени. И моето име също ще бъде оклеветено. Ще ми припишат много злодеяния. Световният ционизъм с всички сили ще се стреми да унищожи Съветския съюз…“ Така практически Сталин предрекъл развенчаването на култа към личността и разпадането на СССР. Диктаторът предсказал и днешните близкоизточни конфликти и западните санкции срещу Русия. „Изтокът ще се развълнува, а пред страната ни ще възникнат остри противоречия със Запада“, прогнозирал Йосиф Висарионович. Нещо повече – той дори предрекъл и разделянето на Луната от великите сили. През есента на 1945 г. по време на Потсдамската конференция Сталин неочаквано предложил на колегите си от САЩ и Великобритания да обсъдят въпроса за разделянето на спътника на Земята. Първоначално те помислили, че съветският лидер говори за разделянето на Германия, но той уточнил: „За Германия вече се договорихме. Аз говоря именно за Луната“.", "date": "2018.08.08", "title": "Сталин предрекъл разпадането на СССР и западните санкции  "}
{"url": "https://www.monitor.bg:443/bg/a/view/ivan-goranov-prepodpisa-s-levski-141104", "text": "Иван Горанов преподписа договора си с \"Левски\". Контрактът на левия краен защитник е за срок от три години.  Юношата на \"сините\" се завърна в клуба през миналото лято и направи много силен сезон със синята фланелка.  Новината бе посрещната със задоволство от треньра Славиша Стоянович, който на няколко пъти вече отбеляза, че отборът изпитва сериозен дефицит на играчи по фланговете. ", "date": "2018.08.08", "title": "Иван Горанов преподписа с \"Левски\""}
{"url": "https://www.monitor.bg:443/bg/a/view/misijata-nevyzmojna-6-specheli-506-hil-lv-ot-bg-boksofisa-141106", "text": "„Мисията невъзможна: Разпад“ продължава да е най-гледаният филм от българските киномани за втора поредна седмица, показват данни на НФЦ. Шестият екшън от поредицата спечели вниманието на вече 44 291 зрители, като от продажба на билети прибра малко над 506 хиляди лева. На втора позиция е анимацията \"Хотел Трансилвания 3: Чудовищна ваканция“. Лентата за Дракула е гледана от 111 240 зрители и отчита 990 142 лева приходи за месец на екраните у нас. Бронзът в класацията е за мюзикъла \"Мама мия! Отново заедно\", продължение на хитовия филм, създаден по световноизвестния мюзикъл от театралната сцена. За трите седмици у нас филмът заведе 47 702 любители на седмото изкуство до киносалоните и спечели 438 105 лева от билетите им. Топ 5 се допълва още от „Тъмна дарба\" и „Небостъргачът“.", "date": "2018.08.08", "title": "„Мисията невъзможна 6“ спечели 506 хил. лв. от БГ боксофиса"}
{"url": "https://www.monitor.bg:443/bg/a/view/prez-esenta-shte-se-provede-bylgaro-beloruski-biznes-forum-141099", "text": "През есента на тази година ще се проведе Българо-белоруски бизнес форум в София. Затова се договориха заместник-министърът на икономиката Александър Манолев и новоназначеният посланик на Република Беларус у нас Н. Пр. Александър Лукашевич. Събитието ще бъде в рамките на поредното заседание на Междуправителствената комисия за икономическо и научно-техническо сътрудничество между двете страни, на която домакин ще бъде България, съобщиха от пресцентърът на икономическото министерство. През последните години двустранният стокообмен отбелязва устойчив ръст и достига 56,8 млн.долара „Тези цифри са далеч от потенциала, който имат нашите две страни в икономическата сфера“, каза зам.-министър Манолев и акцентира, че регулярното провеждане на заседанията на Междуправителствената комисия и работните групи към нея, са инструмент за активизиране на бизнес контактите. „Значителни са и възможностите за българските компании, като е показателно, че българският износ за Беларус продължава да расте“, допълни Александър Манолев. Двамата се обединиха около мнението, че важна роля в развитието на бизнес сътрудничество играят търговско-промишлените палати на България и Беларус. „Затова е важно да създаваме повече възможности за срещи и контакти между компаниите от двете държави, което ще доведе и до повече съвместни проекти в икономическата сфера“, посочи българският заместник-министър. Обсъдено бе и задълбочаване на диалога на ниво представители на местната власт, за да се създадат устойчиви контакти между регионите в двете държави. Като перспективни сфери в двустранното сътрудничество в областта на икономиката бяха коментирани търговията с вино и високо алкохолни напитки, продукти на хранително-вкусовата промишленост и оборудване за нея, машиностроителна и електротехническа продукция, изделия на електрониката, продукти на органичната химия, подемно-транспортни машини, металообработващи машини, електрически двигатели и генератори, и др. Договорено бе и да се работи за насърчаване на инвестициите между България и Беларус като предстои да бъдат обсъдени възможностите за реализиране на конкретни проекти. Посланик Лукашевич акцентира и на потенциала в областта на туризма като подчерта, че все повече граждани от Беларус избират за почивка и ваканция нашата страна.", "date": "2018.08.08", "title": "През есента ще се проведе Българо-белоруски бизнес форум"}
{"url": "https://www.monitor.bg:443/bg/a/view/gabriela-petrova-stigna-finala-s-edin-skok-141107", "text": "Габриела Петрова се класира за финала на троен скок при жените на европейското първенство по лека атлетика в Берлин. Българката направи само един опит в квалификациите, в който се приземи точно на нормата от 14,05 м и доби право да участва в спора за разпределение на медалите в петък вечерта. \"Това беше целта ми, с първия опит да стигна финала, призна пред българските медии в Берлин Петрова. - Радостна съм, че се получи, защото, видяхте, после имаше и проблем с измервателната уредба и да се стои 20 минути на слънце не е много подходящо. В петък ще е коренно различно състезание, ще изцедя всичко от себе си и дано се получи“, допълни Габи, която е европейска вицешампионка в зала от 2015 г. Другата ни участничка в квалификациите – 16-годишната Александра Начева, остана далеч от най-добрите си опити и с 13,39 м завърши 26-а от 27 регистрирали резултат. За световната ни шампионка при девойките обаче това състезание бе само за трупане на опит. Петрова „затвори“ финала като 12-а с 14,05 м, а с най-добър резултат се класира Парасктеви Папахристу от Гърция – 14,49 м. Общо 14 скачачки преминаха 14-те метра, но Олга Саладуха (Укр) и Анна Михалска (Пол) останаха извън финала. Денис Димитров пък отпадна след сериите на 200 м и приключи участието си на европейското първенство в Берлин. Българинът финишира осми в пресявката си с време от 21,43 сек. Той остана далеч от личния си рекорд от 20,92 сек., с които стана трети на Балканиадата в Стара Загора през миналия месец. След края на бягането си в Берлин той не скри разочарованието си: „Коментарът ми е, че просто не ми се получават нещата, колкото и да тренирам..., заяви гневен Димитров пред bgathletic.com. - Влагам всичките си усилия, цялата си енергия. Цяла година тренирам без нищо друго да правя. И накрая не виждам резултат, което вече ме вбесява, защото това е вече третото ми европейско и аз съм просто участник, а не човек, който да се бори за финалите. Нямам идея къде е грешката. Вече адски много съм ядосан. И обещавам пред себе си, че това ще бъде последното ми голямо състезание, на което ще дойда неподготвен.”", "date": "2018.08.08", "title": "Габриела Петрова стигна финала с един скок"}
{"url": "https://www.monitor.bg:443/bg/a/view/nov-pojar-v-atika-v-portugalija-bedstvat-shesti-den-141105", "text": "Европа продължава да бедства заради летните жеги и пожарите. Нов пожар е избухнал в района на Атика в Гърция, а в Португалия пожарникари се опитват да изгасят огъня край Алгарве шести ден, десетки пострадаха при пожар в германски град, избухнал заради горещините, а в Норвегия живакът счупи температурен рекорд. Гръцката пожарна служба гаси нов горски пожар в селището Неа Макри, в източната част на областта на Атина Атика. Неа Макри се намира много близо до селищата, обхванати от катастрофалните пожари на 23 юли, в които загинаха над 90 души. Генералният секретариат на гражданската защита на Гърция публикува карта за опасност от пожари, на която с оранжев цвят, тоест много висока опасност от поява на пожари, за днес са областта Атика и островите Евия, Скирос, Лезбос, Хиос, Самос и Икария. Същевременно аварийните служби в Португалия се опитват за шести пореден ден до овладеят големите горски пожари, изпепелили хълмовете в южния регион Алгарве. Поривите на вятъра допълнително затрудняват борбата със стихията, въпреки че през изминалата нощ пожарникарите съумяха да попречат на един от огнените фронт да доближи шестхилядния град Силвиш, който е популярна туристическа дестинация. Десетки хора пострадаха при пожар в западния германски град Зигбург във вторник. Пламъците обхванали най-малко осем жилищни сгради и отрязали важна железопътна линия. Около 550 пожарникари, полицейско водно оръдие и хеликоптер се включили в гасенето на огъня. Пожарът бил поставен под контрол след няколко часа. Местните власти съобщиха за 28 ранени, трима от които в тежко състояние. Пожарът пламнал на фона на горещините и сушата в Германия. Температурата в Зигбург достигнала 39 градуса. Местните власти първоначално подозирали, че огънят е тръгнал от искри при преминаване на влак по релси. Българското външно министерство препоръча на българите, пътуващи край града, да внимават. Движението на високоскоростния ICE влак от Кьолн за Франкфурт е временно спряно в едната посока, се казва в информацията. Нарушения в разписанията на влаковете. Повече информация може да бъде получена на телефоните на консулството ни във Франкфурт: +49-69-509 278 1310 и +49-69-509 278. Област близо до норвежката столица счупи 71-годишния температурен рекорд от последователни дни с температури над 25 градуса по Целзий. На този фон собствениците на разсадниците за елхи в Белгия и други страни в Северна Европа съобщиха, че са сериозно засегнати от сушата и необичайно високите температури през летните месеци. \"Загубите се огромни, имаме разсадници, в които 15-20%, а в някои и до 30% от тези дървета са загинали или са дребни и пожълтели, т.е., пораснаха през пролетта, а после изсъхнаха\", каза източник на разсадник от белгийските Ардени, където се отглеждат 85% от коледните елки. Подобна е ситуацията и в Англия, където най-страшната топлинна вълна през последните 42 години унищожи 10 000 елхи до сега, пише британският Сън. Германските земеделци търсят един милиард евро помощ от държавата, за да покрият загубите, но правителството в Германия обяви, че ще оцени състоянието им в края на август. Шведското правителство пък планира около 116 милиона евро кризисна помощ за своите фермери. В Латвия бе обявено бедствено положение в селскостопанския сектор. Сушата засегна и Австралия. В най-населения австралийски щат Нов Южен Уелс бе обявено състояние на пълна суша.", "date": "2018.08.08", "title": "Нов пожар в Атика, в Португалия бедстват шести ден, без елхи за Коледа заради жегата (обзор)"}
{"url": "https://www.monitor.bg:443/bg/a/view/1650-kucheta-chakat-stopanin-v-priutite-v-sofija-141090", "text": "1650 кучета са настанени в приютите в София и чакат своя стопанин. Това съобщи директорът на „Екоравновесие“ Веселин Асенов, който отчета работата на предприятието за изминалия месец. За юли 317 кучета са заловени, от тях 243 са кастрирани и 235 са върнати по местата откъде са намерени. Веселинов каза, че 42 бездомни кучета са постъпили за лечение в общинската ветеринарна клиника “Връбница”. „46 кучета от приютите на „Екоравновесие” са намерили нов дом, а доброволно от собственици, поради невъзможност да се грижат за домашните си любимци, за същия месец за настаняване в приюта са предадени 8 кучета“, посочи Асенов. Служители на „Екоравновесие“ са прибрали 294 трупове на всякакви животни. \"В приютите и ветеринарната клиника умрелите кучета са общо 48, от тях 6 са евтаназирани и 8 от починалите кучета са настанени по сигнали за инциденти с МПС“, отчете Веселинов. По думите му по кампанията за безплатна кастрация на дворни кучета са обработени над 50. Той коментира още, че от началото на годината 24 собственици са глобявани за това, че са изоставили кучетата си, които не са били кастрирани.", "date": "2018.08.08", "title": "1650 кучета чакат стопанин в приютите в София"}
{"url": "https://www.monitor.bg:443/bg/a/view/spukana-guma-predizvika-tejka-katastrofa-kraj-varna-141095", "text": "Трима души са откарани в болница, след като два леки автомобила „Опел“ и „Фиат“ се блъснаха рано тази сутрин на пътя Варна-Бургас в района на местността „Харамията“ преди варненското село Приселци. Сигналът за инцидента е подаден в 7,45 часа. Причините за катастрофата предстои да се изясняват, но към момента е ясно, че в единия автомобил е възникнала някаква неизправност. Това е довело до загуба на контрола от страна на водача и е станало причина за сблъсъка. След това и двете коли са излезли встрани от пътя. Движението там не бе спряно, но се осъществява с повишено внимание, съобщиха от РДВР-Варна. Стана ясно още, че по-сериозно е пострадал 45-годишен пътник от единия автомобил, който няма вина за инцидента. Той е с фрактура на лявата ключица, но след медицинската помощ, която е получил, вече е освободен за домашно лечение. Друг 44-годишен мъж с контузни наранявания, без опасност за живота, също е прегледан и освободен. Третият пострадал, който е на 46 години, е в съзнание и контактен, няма опасност за живота му. Очаква се да му бъде направена рентгенова снимка, за да са сигурни лекарите, че няма вътрешни наранявания, уточниха от ЦСМП-Варна. Младият шофьор, предизвикал катастрофата, споделил по-късно пред разследващите, че до сблъсъка се стигнало, след като в движение му се спукала гума, той загубил контрол над колата и ударил другия автомобил. Той се обръща по таван, а неговия се забил в канавката. Пътувах сам в колата, казва още младият шофьор, който по-късно коментира екшъна и в социалната мрежа, къдто излязоха снимки от пътния инцидент. Очевидци твърдят, че въпреки, че пътят не е бил затворен, задръстването на пътуващите коли към Варна достига до Приселци, а в обратна посока - до разклона за стария път през Аспарухово.", "date": "2018.08.08", "title": "Спукана гума предизвика тежка катастрофа край Варна                       "}
{"url": "https://www.monitor.bg:443/bg/a/view/kontrabandata-udari-dynoto-141094", "text": "5,8 на сто са контрабандните цигари предназначени за вътрешния пазар у нас, като нивото е най-ниско от 2007 г. насам. Това показва проучване на големите производители и вносители на тютюневи изделия у нас. Данните сочат още, че пред България с по-нисък дял на незаконния тютюн изделия са само 2 страни от ЕС - Чехия и Хърватска, а Италия е на нашето ниво. На Апенините обаче за първото тримесечие е отчетен ръст. При папиросите без бандерол като най-много от тях идват от съседните Сърбия и Македония. а лидер по пушене на незаконни цигари у нас продължава да е Свиленград с 19%, но там за периода е отчетен спад от 9 на сто, сочи още проучването, което проследява делът на празните опаковки. На представянето на резултатите от проучването премиерът Бойко Борисов подчерта, че борбата срещу контрабандата не е кампанийна работа. „Неслучайно бюджетът е на 2 милиарда излишък, а започнахме с дефицит“, каза той и изтъкна ефекта от работата на ситуирания в ГДБОП Междуведомствен координационен център за противодействие на контрабандата и контрол на движението на рискови стоки и товари, в който работят служители на МВР, митници и НАП. По думите му Личното ангажиране на прокуратурата по темата също дава резултат и допринася за бързото реагиране по места. „Приходите в бюджета позволиха да направим толкова не само в социалната сфера, но и за заплатите на МВР, на армията, на учителите, на служителите за охраната на затворите, за добавките за пенсионерите за Коледа и Великден, за БАН“, напомни още премиерът Борисов. Вътрешният министър Валентин Радев отчете, че от началото на годината има 553 предварителни производства за контрабанда на цигари. Според Вержиния Джевелекова, представител на голям производител на тютюневи изделия, спадът на незаконните цигари у нас се дължи Сред наблюдаваните градове най-голям спад от 11,4% до 1,3%, спрямо последното тримесечие на 2017 г. е отчетен в Ямбол. Чувствително намаление от почти 8% до ниво от 3% има и в гр. Сандански, където заради близостта до границите на страната винаги рисковете от контрабандата винаги са били по-високи. Общо спад е отчетен в 8 града. Наред с това обаче се наблюдава ръст в други 7. От 8,7% на 18% се повишава употребата на цигари без бандерол в Асеновград и от 5,3% на 14,7% в Перник. Немалко увеличение от 5,3% на 10,7% е отчетено и във Велико Търново и от 8,5% на 14,5% - в Благоевград. В проучването се отчита още, че като особено разпространена е тя по селата. Според други експерти, участвали в представянето, трябва много добре да се направи сметката дали си струва инвестицията да се води тотална борба срещу нарязания тютюн, разпространяван в най-бедните райони на страната или акцентът трябва да остане намаляването на търговията с цигари без бандерол и незаконните горива и алкохол. Джевелекова обяви още, че на 20 май 2019 г. предстои да заработи новата система за проследяване и наблюдение на цигарените кутии, наречена Track and Trace. „Въвеждането й става чрез партньорство между бранша на тютюнопроизводителите и Агенция „Митници”.Нововъведението ще изисква сложна система за маркиране на продуктите, но това е един продължаващ процес и в българското, и в европейското законодателство. Трябва системата да започне да действа от 20 май и се надяваме преминаването към нея да се случи гладко”, каза тя. Маркировката на опаковките ще гарантира произхода и проследимостта на продукта. Маркирането на тютюневите изделия - от единичната опаковка до готовия за експедиране палет – включва разнообразни маркиращи машини и системи за контрол на качеството.", "date": "2018.08.08", "title": "Контрабандата на цигари удари дъното (ОБНОВЕНА)"}
{"url": "https://www.monitor.bg:443/bg/a/view/evropa-bez-elhi-za-koleda-zaradi-jegata-141092", "text": "Разсадниците за елхи в Белгия и други страни в Северна Европа са сериозно засегнати от сушата и необичайно високите температури през летните месеци, предупреждават собствениците. \"Загубите се огромни, имаме разсадници, в които 15-20%, а в някои и до 30% от тези дървета са загинали или са дребни и пожълтели, т.е., пораснаха през пролетта, а после изсъхнаха\", каза източник на разсадник от белгийските Ардени, където се отглеждат 85% от коледните елки. „Ако не завали дъжд през следващите три до четири седмици, можем да предположим, че 10 до 15% от стоката, която трябва да се продаде тази година, няма да бъде продадена, защото са мъртви дърветата, или защото не изглеждат добре“, каза той. Голям брой от елхите, които се отглеждат в този регион, са предназначени за износ, но ако продължат високите температури, разсадниците не вярват, че ще могат да изпълнят задълженията си към клиентите, съобщи МИА. Подобна е ситуацията и в Англия, където най-страшната топлинна вълна през последните 42 години унищожи 10 000 елхи до сега, пише британският Сън. И там елхите умират преди да пораснат или са изгорени от слънцето. Топлинната вълна, която обхвана Европа от началото на това лято, не стихва. Северна Европа, където високите температури през лятото рядко продължават повече от една или две седмици, отчита драматични щети от този климатичен феномен, особено в селското стопанство. Повечето култури са силно засегнати, особено пшеницата. Изсушената трева в цяла Европа ще означава и липса на храна за животните в стопанствата, предупреждават фермери, които търсят спешна помощ от държавите и от Европейската комисия. Тя от своя страна обяви, че ще позволи на държавите-членки да бъдат освободени от някои строги правила по отношение на държавната помощ, за да могат да подкрепят своите фермери и съобщи, че следи ситуацията отблизо. Но не е ясно дали това ще бъде достатъчно. Германските земеделци търсят един милиард евро помощ от държавата, за да покрият загубите, но правителството в Германия обяви, че ще оцени състоянието им в края на август. Шведското правителство пък планира около 116 милиона евро кризисна помощ за своите фермери. В Латвия бе обявено бедствено положение в селскостопанския сектор. Безспорно е, че в следващите месеци вредните последици от тази европейска суша ще доминират в дебатите на Европейския съюз, където изпълнителната власт се опитва да реформира общата селскостопанска политика, между другото, чрез намаляване на средствата за този сектор.", "date": "2018.08.08", "title": "Европа без елхи за Коледа заради жегата"}
{"url": "https://www.monitor.bg:443/bg/a/view/63-godishen-turist-pochina-v-h-tevno-ezero-141085", "text": "Тази сутрин, около 6 часа, 63-годишен турист от Велико Търново беше открит починал в тоалетната на хижа „Тевно езеро“ в Пирин планина, съобщи за “Монитор“ Румен Баряков, който ръководи ПСС – отряд Банско. Дежурната група планински спасители веднага се придвижили до мястото на инцидента. Лекар установил смъртта на човека, а в момента полицейски служители извършват оглед. След това линейка на спеше център ще го транспортира до болницата в Разлог. Вероятно масивен инфарк е причинил смъртта на 63-годишния турист. Негови приятели от великотърновската група разказали на разследващите, че той е страдал от сърдечно заболяване, бил е с 3 байпаса.", "date": "2018.08.08", "title": "63-годишен турист почина в хижа „Тевно езеро“"}
{"url": "https://www.monitor.bg:443/bg/a/view/vivacom-puska-smartfona-nokia-2-1-141087", "text": "Дълготрайни забавления на по-голям екран – това предлага Nokia 2.1, която от днес може да намерите в магазините на Vivacom. Батерията с 4000 mAh позволява по-дълго да се наслаждавате на своя смартфон, а 5,5“ HD екран със съотношение 16:9 подсилва всяко визуално изживяване. Операционната система на смартфона е Android 8.1 Oreo (Go edition), процесорът е четириядрен на 1.4GHz, което ще осигури бързина. Операционната система поддържа мобилната платформа Qualcomm® Snapdragon™ 425, която ще улесни потребителя с лесно и плавно превъртане, гледане на видео и превключване между приложенията. Забавните моменти могат да бъдат уловени с помощта на 8 MP основна с автофокус и 5 MP селфи камера, а за съхранението им ще се погрижи паметта, която е 8 GB. Двата предни високоговорителя ще допринесат за качествен стерео звук на видеата. Модерният дизайн с метални детайли прави Nokia 2.1 страхотно предложение за всеки, който желае да е в крак с тенденциите. При стартиране в магазините на VIVACOM ще можете да го намерите в уникалната комбинация синьо с медно. А по-късно моделът ще бъде достъпен и в синьо със сребърно и сиво със сребърно. Nokia 2.1 е практично предложение за всеки, а в комбинация със Smart L+ план от VIVACOM, тя е достъпна на цена 5,98 лева на месец.", "date": "2018.08.08", "title": "Vivacom пуска смартфона Nokia 2.1 "}
{"url": "https://www.monitor.bg:443/bg/a/view/majkata-na-skripal-iska-na-ostrova-141078", "text": "Майката на бившия сътрудник на руското държавно разузнавателно управление ГРУ Сергей Скрипал, който бе отровен заедно с дъщеря си Юлия в Солсбъри, Великобритяния през март, искала да види сина си на Острова. Това съобщи нейната внучка и племенница на Скрипал - Виктория Скрипал. Самата Виктория няколко пъти се опитва да получи британска виза под различен предлог.  Сега тя твърди, че 90-годишната Елене Скрипал иска да види сина си и е готова да пътува, но само ако е придружена от Виктория. сигурно пак ще ми откажат виза, казва Виктория, но се надява този път властите в Лондон да проявят милосърдие. Елена Скрипал живее в Ярославл. ", "date": "2018.08.08", "title": "Майката на Скрипал иска на Острова "}
{"url": "https://www.monitor.bg:443/bg/a/view/izgradeni-sa-81-km-ot-ogradata-s-rumynija-sreshtu-divi-svine-141089", "text": "До момента са изградени 81 км от телената ограда срещу диви свине по сухоземната граница с Румъния. Разнесени са и коловете, върху които се поставя бодливата тел по дължината на 90% от общо 133-те километра между Силистра и Дуранкулак. По оградата се работи едновременно на 6 места – 2 в Силистренска и 4 – в Добричка област, съобщиха от Министерството на земеделието, храните и горите.  От следващата седмица започват и регулярните доставки на режещата тел „Бруно“, с която ще бъде подсилена оградата. Първата доставка на 35 км тел „Бруно“ е предвидена за началото на другата седмица. На местата, където все още няма изградена ограда продължават денонощните дежурства на патрули, които имат за цел да не допуснат навлизането на диви прасета от Румъния. Ръководството на земеделското министерство лично следи за бързото изграждане на оградата по северната ни сухоземна граница с Румъния, се казва още в съобщението.", "date": "2018.08.08", "title": "Изградени са 81 км от оградата с Румъния срещу диви свине "}
{"url": "https://www.monitor.bg:443/bg/a/view/dnk-test-naim-sulejmanoglu-e-bashta-na-japonka-141091", "text": "ДНК тест доказа, че японката Секаи Мори е дъщеря на легендата на световните щанги Наим Сюлейманоглу, съобщи турският в. „Хабертюрк“. Непосредствено след кончината на Сюлейманоглу на 18 ноември 2017 г., 27-годишната Мори заведе дело за доказване на бащинство, с което си навлече гнева на другите му дъщери. Според резултатите от съдебната експертиза тя е негова дъщеря от връзката му с японската журналистка Киоко Мори. По този начин значителното наследство на спортната икона ще трябва бъде разпределено между четирима наследници. „Джобният херкулес“, както беше наричан приживе именитият атлет, има четири деца от три различни жени. След смъртта си той остави в наследство четири-пет недвижими имота и парична сума от 2 млн. турски лири, които в момента се равняват на около 640 хил. лева. Четири месеца преди кончината си той е превел по сметката на брат си Мухарем други 2 млн. лири. Световният и олимпийски шампион по вдигане на тежести Наим Сюлейманоглу е роден на 23 януари 1967 година в село Птичар, Кърджалийско. По време на т.нар. Възродителен процес името му е променено на Наум Шаламанов. През 1986 г. емигрира в Турция, а българската държава получава парична компенсация от 1,25 млн. долара.", "date": "2018.08.08", "title": "ДНК тест: Наим Сюлейманоглу е баща на японка"}
{"url": "https://www.monitor.bg:443/bg/a/view/izdignat-ot-bsp-kmet-na-kraka-pri-borisov-da-mu-blagodari-141083", "text": "Издигнатият от БСП кмет на община Сопот Деян Дойнов дойде днес в Министерския съвет да благодари на министър-председателя Бойко Борисов. На среща между двамата Дойнов му благодарил за всичко, което е направил в последните години за Сопот. “Преди три години, когато станах кмет общината беше в изключително тежко финансово състояние, заради некадърността на моя предшественик Веселин Личев, който извърши куп безумия в последните 12 години”, каза Дойнов и допълни, че в началото на мандата правителството е отпуснал безлихвен заем на общината. Не стана ясно за колко пари става на въпрос, но кмета на Сопот изтъкна, че задълженията на общината са били 13 млн. лева, а сега благодарение на сътрудничеството с държавата са сведени до 1,8 млн. лева. Дойнов подчерта, че към настоящия момент е независим кмет, защото е постъпено некоректно към него. “Чух коментари, че не се помага на общините- напротив. Аз съм пряко засегнат от тази помощ”, каза градоначалникът. На въпрос дали управляващите се опитват да купуват кметове предизборно, той категорично отвърна: “Абсолютно не, тук съм като мъж, който държи на думата си и да благодаря”, заключи Дойнов.", "date": "2018.08.08", "title": "Издигнат от БСП кмет на крака при Борисов да му благодари"}
{"url": "https://www.monitor.bg:443/bg/a/view/srednijat-osiguritelen-dohod-za-stranata-za-uni-e-875-leva-141096", "text": "Размерът на средния осигурителен доход за страната за юни 2018 г. е 875 лв. Средномесечният осигурителен доход за страната за периода от 01.07.2017 г. до 30.06.2018 г. е 855,83 лв., показва справка на сайта на Националния осигурителен институт. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2018 г., съгласно чл. 70, ал. 2 от Кодекса за социално осигуряване.", "date": "2018.08.08", "title": "Средният осигурителен доход за страната за юни е 875 лева"}
{"url": "https://www.monitor.bg:443/bg/a/view/marija-gabriel-gramotnite-otsjavat-falshivata-ot-istinskata-novina-141080", "text": "В борбата с фалшивите новини има четири посоки на действие. Tрябва да има прозрачност за собственика на сайта, за фалшивите акаунти, за това да се проследява потока на парите и рекламите, които се печелят от такъв тип дейности. Това заяви по Нова тв еврокомисарят по цифровата икономика и общество Мария Габриел. По думите й, се очаква Европейската комисия (ЕК) да предприеме мерки, за да спре потока на реклами към сайтовете, които разпространяват фалшиви новини. \"В рамките на една година успяхме да повдигнем темата от тема от общ интерес към тема, приоритетна за Европейския съюз. Но това, от което има нужда, е сега всички участващи в процеса да имат възможност да се включат, но и да им се даде свобода на действие\", подчерта тя. „Платформите и социалните медии трябва да дадат предложение за конкретни действия, с които да се намали видимостта на фалшифите новини и да се трият фалшиви акаунти“, коментира още Габриел. В момента се изготвя кодекс за борба с дезинформацията онлайн. \"Това, което ми предоставиха, аз нарекох чернова. Не съм доволна. Дадох срок до 26 септември да получа прецизирано предложение с конкретни мерки. Ако в края на октомври се види, че от предложенията на платформите няма резултат, то през декември ще преминем към нови мерки и промени в законодателството. Но към момента - как да законодателстваме по нещо, за което няма точна дефиниция?“, каза още Габриел. „Фалшивите новини са феномен и явление от изключително сериозен мащаб. Проявява се най-вече в два случая - при избори и миграционни политики\", изтъкна еврокомисарят и допълни, че за да бъде преборен проблемът с фалшивите новини, е важно да се инвестира и в образованието. Тя цитира данни, според които по-високо грамотните хора по-често казват, че се срещат с фалшиви новини, но и повече отсяват фалшивата от истинската информация. \"За сметка на това там, където уменията не са минали през образователната система, хората много малко различават кое е фалшива новина и кое - не\", поясни Габриел.", "date": "2018.08.08", "title": "Мария Габриел: Грамотните отсяват фалшивата от истинската новина"}
{"url": "https://www.monitor.bg:443/bg/a/view/sesil-ne-zatrudni-masha-v-doigravaneto-v-monreal-141076", "text": "Сесил Каратанчева отпадна в първия кръг на силния турнир по тенис на твърда настилка \"Роджърс Къп\" в Монреал (Канада) с награден фонд 2,82 милиона долара. Каратанчева, която преодоля квалификациите на надпреварата след две победи, загуби от бившата номер 1 в света Мария Шарапова (Русия) с 1:6, 2:6 за 80 минути. Двубоят започна миналата нощ, но беше прекратен при резултат 4:1 и 40-40 за рускинята заради буря и силен дъжд. При подновяването на играта Шарапова спечели шест поредни гейма, за да вземе първия сет и да поведе с 4:0 във втория. След това Каратанчева спечели подаването си, но до края Шарапова нямаше проблеми и лесно затвори мача. Рускинята вече има пет победи в пет мача срещу българката.", "date": "2018.08.08", "title": "Сесил не затрудни Маша в доиграването в Монреал"}
{"url": "https://www.monitor.bg:443/bg/a/view/eftimova-bjagala-s-bolki-v-bedroto-petima-nashi-startirat-dnes-141081", "text": "Инна Ефтимова е бягала с болка в левия крак по време на полуфиналите на 100 м на европейското първенство по лека атлетика в Берлин. Тя завърши седма с време 11,52 сек и не продължи към финала на дисциплината. Ефтимова сподели, че е получила болка в лявото бедро по време на загряването преди полуфиналното бягане „Имам проблем. Още на загрявката усетих едно дърпане в бедрото на левия крак, което не премина, дори стана по-притеснително, сподели Ефтимова пред пратеника на bgathletic.com след полуфинала си. - Бягах с болкоуспокоителни и замразяващ спрей. В спринта трудно се получават нещата, дори с най-малкия проблем. Наистина се надявам да не е нещо сериозно. Сега със Симоне (б.а. физиотерапевтът на отбора ни и съпруг на Ивет Лалова - Симоне Колио) ще видим какво е положението и се надявам да не е нищо сериозно. Имам два дни до сериите на 200 м и дано болката да е просто от натоварване. В никакъв случай не се предавам и ще се опитам всичко възможно да направим, за да мога да стартирам. На 200 м е друго – там скоростта не е толкова сериозна“, сподели Инна. Трима български атлети ще стартират в сутрешната сесия днес. Денис Димитров ще участва в сериите на 200 м, които започват в 11:50 ч. Той ще бяга в първата от 4-те серии, от които за полуфиналите се класират първите трима и двете най-добри „губещи“ времена. Габриела Петрова и Александра Начева ще участват в квалификациите на троен скок. Там са записани 29 атлетки, а нормата за влизане във финала е 14,05 м или 12-те най-добри резултата. И двете българки имат по-добри скокове през сезона, като Габи е с 14,40 м, а ненавършилата още 17 г. Алекс с 14,80 м. Във вечерната сесия от 19:25 ч. започват квалификациите в скока на височина, където ще участва Мирела Демирева, а нормата за финал е 192 см. От 21:09 ч. е първият финал с българско участие, като Радослава Мавродиева ще се опита да спечели първи медал в тласкането на гюле в кариерата си от европейските шампионати на открито.", "date": "2018.08.08", "title": "Ефтимова бягала с болки в бедрото, петима наши стартират днес"}
{"url": "https://www.monitor.bg:443/bg/a/view/britanski-triumf-v-sprinta-na-100-m-v-berlin-141079", "text": "Великобритания спечели и двете титли – при мъжете и при жените, в спринта на 100 м на европейското първенство по лека атлетика в Берлин. Първо Дина Ашър-Смит триумфира триумфира при жените с нов национален рекорд на страната си от 10,85 сек. на олимпийския стадион. Малко по-късно снощи Зарнел Хюз спечели златото при мъжете с нов рекорд на шампионатите от 9,95 сек. В оспорвана борба със съотборника си Рийс Прескод Хюз се наложи с 1 стотна от секундата. Прескод финишира втори за 9,96 сек. с изравнен национален рекорд за младежи под 23 години. Ямаецът с турски паспорт Джак Али Харви успя да се наложи в битката за бронзовото отличие с 10,01 сек. Третият представител на Великобритания в мъжкия финал Чижинду Уджа записа личен рекорд за сезона от 10,06 сек., но малко не му достигна да се качи на почетната стълбичка. Младият италианец Филипо Торту остана пети с 10,05 сек. Европейският рекордьор и бронзов медалист от Амстердам преди две години Джими Вико (Франция) не излезе във финала, след като е получил контузия. При дамите Дина Ашър-Смит затвърди отличната си форма през сезона и стана европейска шампионка на 100 метра по безапелационен начин. 22-годишната британка спечели златото с изравнен най-добър резултат в света за сезона и нов рекорд на Великобритания от 10,85 секунди. До момента тя имаше 10,92 сек. през сезона. Ашър-Смит се изравни на девето място във вечната ранглиста на Европа с българката Анелия Нунева, която има същото постижение от 1988 г. Дина Ашър-Смит стана и първата британка с европейска титла на 100 м след Дороти Хаймън през 1962 г. 21-годишната германка Джина Люкенкемпер донесе много радост на домакините, след като се пребори за сребърния медали с 10,98 секунди. Шампионката на Стария континент от последните два шампионата в Цюрих и Амстердам Дафне Схипърс (Холандия) сдаде титлата, след като се нареди трета с лично постижение за сезона от 10,99 секунди. Бронзовата медалистка от Амстердам преди две години Муджинга Камбунджи, която през сезона подобри националния рекорд на Швейцария (с 10,95 сек-), този път не успя да се пребори за отличие и остана четвърта с 11,05 сек.  ", "date": "2018.08.08", "title": "Британски триумф в спринта на 100 м в Берлин"}
{"url": "https://www.monitor.bg:443/bg/a/view/pravitelstvoto-otpuska-oshte-pari-na-m-vn-r-141068", "text": "На редовното си заседание днес Министерският съвет ще гласува отпускане на допълнителни разходи по бюджета на Министерството на външните работи за 2018 г. Очаква се министрите да приемат Доклад по изпълнението на Националната програма за закрила на детето за 2017 г. Правителството се очаква да одобри кандидатите на България за съдии в Общия съд на Европейския съюз.", "date": "2018.08.08", "title": "Правителството отпуска още пари на МВнР"}
{"url": "https://www.monitor.bg:443/bg/a/view/bmw-izteglja-320-000-avtomobila-v-evropa-141084", "text": "Германският автомобилостроител BMW изтегля 320 000 автомобила в Европа поради опасност от пожар, предаде Франс прес. Изтеглянето ще позволи да бъде подменена дефектна част и е решено след трийсетина пожара в двигатели от началото на годината в Южна Корея при някои от моделите, най-вече седана 520d на германската марка. В понеделник в страната бяха изтеглени 106 000 автомобила.", "date": "2018.08.08", "title": "BMW изтегля 320 000 автомобила в Европа"}
{"url": "https://www.monitor.bg:443/bg/a/view/hyperloop-idva-v-ispanija-141082", "text": "В Испания ще бъде изградено съоръжение за разработването на транспорт от следващо поколение, след като Virgin Hyperloop One на Ричард Брансън постигна споразумение с местните власти за откриването на изследователски център в района на Андалусия, в южната част на страната. Virgin Hyperloop One се надява да се включи в съществуващия фонд от таланти в района на Андалусия, който е дом на 9.000 транспортни и логистични компании и 20.000 служители в областта на научноизследователската и развойната дейност, както и голяма космическа общност. Компанията планира да наеме между 200 и 300 професионалисти за новото си съоръжение. „Местоположението на центъра в нашата страна ще доведе до значителни търговски възможности с висока стойност и ще стимулира икономическия растеж в региона”, заявяват в декларация от железопътната администрация (Administrationdor de Infraestructuras Ferroviarias). „Споразумението с Virgin Hyperloop One ще ни помогне да задълбочим готовността си да посрещнем новите технологични предизвикателства, допринасяйки за подсилването на водещите ни позиции при разработването на транспортни инфраструктурни решения на международната сцена”. Новото съоръжение ще се присъедини към други изследователски центрове в Европа, като този на холандския Технологичен университет в Делфт и друг на конкурентните от Hyperloop Transportation Technologies във Франция, като и двата ще се включват със секции от тестова писта.   „За да бъде Hyperloop търговски приложим, системата трябва да бъде сигурна и надеждна, безопасността е приоритет номер едно за нас.”, казва Джош Гийгъл, съосновател и главен технологичен директор в Virgin Hyperloop One. „Ние вече изпитваме и усъвършенстваме технологията си през последните четири години, включително изграждането на единствената пълноразмерна Hyperloop систем в света. В крайна сметка, центърът ще ни помогне да реализираме първите си проекти в мащаби, които да отговарят на бъдещото търсене по света.”", "date": "2018.08.08", "title": "Hyperloop идва в Испания"}
{"url": "https://www.monitor.bg:443/bg/a/view/vynshno-bylgarite-da-vnimavat-pri-pytuvane-s-vlak-blizo-do-zigburg-141086", "text": "Българите, живеещи или пътуващи през близкия до Бон град Зигбург, да проявяват особено внимание при придвижването си с влак заради избухналия вчера край гарата пожар, предупреждава консулството ни във Франкфурт на Майн, съобщава пресцентърът на МВнР.  Сънародниците ни, които ползват експресните влакове, обслужващи Зигбург, да следят местните медии, както и съобщенията на властите, за да се уверят, че влаковете се движат по разписание, съветват българските дипломати на място. МВнР припомня за избухналия вчера пожар, обхванал близки до гарата къщи и засегнал гаровото пространство. Най-малко 28 души, сред които 20 местни жители, са били ранени.  Движението на високоскоростния ICE влак от Кьолн за Франкфурт е временно спряно в едната посока, се казва в информацията. Нарушения в разписанията на влаковете можело да има и днес. До момента няма данни за ранени или пострадали български граждани. Повече информация може да бъде получена на телефоните на консулството ни във Франкфурт: +49-69-509 278 1310 и +49-69-509 278.", "date": "2018.08.08", "title": "Външно: Българите да внимават при пътуване с влак близо до Зигбург"}
{"url": "https://www.monitor.bg:443/bg/a/view/mysk-tesla-moje-da-stane-chastna-kompanijata-141077", "text": "Главният изпълнителен директор на компанията Tesla Илон Мъск обяви, че обмисля да я превърне в частна фирма, а малко преди това се появи информация, че Саудитска Арабия е купила дял от нея, предаде ДПА. Изпълнителният директор на Tesla Илон Мъск шокира инвеститорите във вторник. Това би било най-голямата сделка по рода си, а в резултат на новината, акциите поскъпнаха с повече от 10%, след като бяха спрени за търговия за близо 1 час. Изявлението на Мъск в Туитър обаче породи въпроси в социалните медии дали той говори сериозно. \"Обмислям да направя Tesla частна за 420 долара. Финансирането е осигурено\", заяви Мъск. Той отговори на журналистически въпрос в Туитър само с \"420\". Това е жаргонен израз за употреба на марихуана, отбелязват потребители на социалните медии. Ройтерс отбеляза, че става дума за 420 долара на акция. Преди това в. \"Файненшъл таймс\" съобщи, че държавният инвестиционен фонд на Саудитска Арабия е придобил дял между 3 и 5 процента от Tesla тази година. Изданието се позова на запознати източници. Покупката може да е станала през март, когато саудитският престолонаследник принц Мохамед бин Салман беше в САЩ. Според \"Файненшъл таймс\" делът е под прага от 5 процента, който изисква публично обявяване, и се оценява на между 1,7 и 2,9 милиарда долара. През последната година акциите на Tesla са се търгували на ниски нива от 244.59 долара през април, достигайки до 389.61 долара през септември. Tesla стана публична компания през 2010 г. Текущата ѝ пазарна стойност е 61 млрд. долара. При цена от 420 долара на акция компанията ще струва 71.3 млрд. долара.", "date": "2018.08.08", "title": "Мъск: Tesla може да стане частна компания"}
{"url": "https://www.monitor.bg:443/bg/a/view/politico-s-novi-podrobnosti-za-sreshtata-trymp-i-putin-razbrali-se-za-razoryjavane-141075", "text": "Изданието Politico изнесе нови подробности за срещата на президентите на САЩ и Русия Доналд Тръмп и Владимир Путин в Хелзинки на 16 юли. Двамата лидери са разговаряли за редица конкретни инициативи в областта на разоръжаването и контрола над оръжияна, както и за отказа от разполагане на оръжия в космоса. Според изданието, става дума за меморандум, наречен \"Диалог по въпросите за контрола над оръжията \", подготовен на руски и преведен на английски. Предложението е да се удължат сега действащите договори между Русия и Москва в областта на разоръжаването. Освен това да се препотвърдят ангажиментите за ликвидирането на ракети със среден и малък обсег, както и за сключването на нов договор за космоса за мирни цели. Документът предлага и да се провеждат консултации по \"стратегическа стабилност\" под ръководството на държавния департамент на САЩ и външното министерство на Русия. На тях трябва да се обсъждат редица въпроси като ситуацията в Сирия.предлага се и диалог във формат две плюс две – с участието на представители на министерствата на отбраната и на външните министерства на двете страни. След срещата в Хелзинки Тръмп заяви, че е провел великолепни разговори с Путин, но медиите се опитват по всякакъв начин да я представят негативно.", "date": "2018.08.08", "title": "Politico с нови подробности за срещата Тръмп и Путин: разбрали се за разоръжаване "}
{"url": "https://www.monitor.bg:443/bg/a/view/samolet-izstrelja-pogreshka-raketa-v-estonija-141067", "text": "Естонската армия съобщи, че издирва останки от ракета, която е била изстреляна по непредпазливост от испански изтребител при тренировъчна мисия във въздушното пространство на балтийската страна, предадоха световните агенции. Изтребителят Юрофайтър Тайфун на испанските военно-въздушни сили погрешка е изстрелял ракета въздух-въздух \"АМРААМ\" в южната част на Естония във вторник следобед. Паднала е на около 40 км от втория по големина град в Естония Тарту. Изтребителят е бил част от натовска мисия за охрана на въздушното пространство на балтийската страна. Ракетата е с обхват 100 км и носи до 10 кг взрив. Тя има вградена система за самоунищожаване за такива случаи, но е възможно да е паднала на земята. Естонският премиер Юри Ратас заяви във Фейсбук, че за щастие няма човешки жертви и определи инцидента като изключително неприятен. „Сигурен съм, че естонските военни ще разнищят случая и ще установят всички подробности по него“, заяви Ратас. Испанското министерство на отбраната заяви, че е започнало разследване на случая, предаде Франс прес. То потвърди, че ракетата не е улучила друг самолет, нито е нанесла някакви други щети. Испанците също водят разследване. Изтребителят е бил базиран в съседната на Естония Литва, в натовската база Сиаулиаи. Два испански изтребители Юрофайтър и два френски изтребителя Мираж 2000 са участвали в злополучните тренировки.", "date": "2018.08.08", "title": "Самолет на НАТО изстреля погрешка ракета по Естония"}
{"url": "https://www.monitor.bg:443/bg/a/view/d-r-daniela-daritkova-njamame-efektivna-regulacija-na-razhodite-za-lekarstva-141044", "text": "Важно е и да се възстанови практиката да се канят чуждестранни водещи специалисти да консултират и оперират в наши болници, казва в интервю пред \"Монитор\" депутатът от ПГ на ГЕРБ, председател на комисията по здравеопазване в Народното събрание. - Осигурителният модел в България с наличието на един обществен фонд функционира вече 19 години. Намерението за развитието му се е появявало в различни партийни програми. Реални стъпки не са предприемани. Натрупаните проблеми във функционирането на сегашния осигурителен модел, налагат дебат за промяна. - Предстои представяне на възможните варианти за развитие на здравноосигурителния модел от Министерството на здравеопазването. Гарантирам, че ще направим поредица от срещи и дискусии, за да може да се избере този вариант, който намери най-голяма обществена и експертна подкрепа. - Здравноосигурителната вноска от 8 процента няма да бъде увеличена през 2019 година. - Няма конкретно решение какъв да бъде моделът. Ще бъдат предложени няколко варианта със заместващо или надграждащо здравно осигуряване. - Средствата в здравноосигурителната система нарастват ежегодно, без това да води до желаните медицински резултати и удовлетвореност на пациентите. Имаме натрупани във времето дисбаланси между извънболнична и болнична медицинска помощ, регионални дисбаланси в достъпа до медицински услуги, липсва ефективна регулация на разходите за лекарствени продукти и медицински изделия. Единият голям проблем за мен е липсата на интегрирана здравно-информационна система. Без да сме я изградили, не можем да пристъпим към промяна на здравноосигурителния модел. Другият, но не по-маловажен проблем е кадровият дефицит. Без организационно и финансово ангажиране на държавата със специализацията на младите лекари и осигуряването на достатъчно медицински сестри не можем да имаме устойчива здравна система. - Законопроектът за изменение и допълнение на Закона за лекарствените продукти в хуманната медицина беше приет на второ четене в комисията по здравеопазването още през април. Запазвайки философията на предложенията по вносител, ние прецизирахме разпоредбите, като заложихме основно на изграждането на информационна система. Приетите текстове изпратихме още тогава за нотификация в Европейската комисия. Все още очакваме окончателно одобрение и тогава може да пристъпим към гласуване в пленарна зала. Това трябва да се случи през есенната парламентарна сесия. - Паралелната търговия е легална дистрибуция, с характер на вътреобщностна доставка. Регламентирана е в Договора за функциониране на ЕС в рамките на свободното движение на хора, стоки и услуги. Поради ниските цени на лекарствата в България, те стават обект на търговски интерес. Трябва да се отбележи, че чуждите здравноосигурителни фондове поощряват подобна доставка на медикаменти с цел пестене на ресурс. Проблемът възниква, когато настъпи дефицит на животоподдържащи и животоспасяващи медикаменти. С цел превенция, ние сме предвидили създаването на информационна система, която да отчита наличностите и сравнявайки ги с потребностите от даден медикамент, автоматично да генерира забранителен списък за износ на лекарства. Това ще защити интереса на българските пациенти. - По-скоро от години говорим за нарастване на задълженията на някои лечебни заведения за болнична помощ. Причините са различни. Добре е, че за първи път този екип на Министерството на здравеопазването са зае да анализира всяка една държавна болница. Защото е факт, че поставени при едни и същи условия, лечебните заведения са в различно финансово състояние. Имаме и печалните примери на Ловеч и Враца. Но имаме и положителния опит в менажирането на болници. Затова в отговор на парламентарно решение министерството разработи единни стандарти за финансово управление на лечебните заведения. Финансовата стабилност е важно условие за добрата медицинска грижа, защото така се гарантира привличането на качествен персонал, добра апаратурна и медикаментозна осигуреност. - Смятам предложението за рационално и в интерес на пациентите. В момента много често нуждаещите се не могат да се ориентират къде да подадат документи. Ако са подали в Комисията за лечение в чужбина и се наложи препращане в НЗОК, това забавя процедурите. Оптимизирането на структурите ще подобри функционирането. Важно е да се реализира и друго предложение на д-р Дечев да се сключат договори с най-добрите клиники за лечение на конкретни заболявания. Така няма да губят време пациентите сами да търсят оферти. Важно е и да се възстанови практиката да се канят чуждестранни водещи специалисти да консултират и оперират в наши болници. Това ще е от полза за професионалната квалификация и обучение на наши кадри. - ДСГ са система за класифициране на пациентите в групи, изградени на база подобие на клиничните им характеристики и разходите за лечението им. Тази система не касае само финансирането на лечебните заведения, а преди всичко гарантира прозрачност в дейността, реално отчитане и контрол на дейностите на ниво пациент. Политическо е решението за въвеждането на ДСГ. На този етап в коалиционното споразумение го няма залегнало. Ако успешно се реализират другите ключови приоритети: изграждането на единна здравно-информационна система и развитие на здравноосигурителния модел, може да се повдигне отново темата за въвеждането на ДСГ. Родена е на 28 септември 1966 г. в Пловдив Магистър по медицина. Завършила Санктпетербургския медицински педиатричен институт. Специалист по педиатрия и обща медицина, магистър по здравен мениджмънт Общински съветник в Смолян от 2007 до 2009 г. Член на Изпълнителната комисия на ГЕРБ Народен представител на 41-вото, 42-рото, 43-тото и 44-тото НС. В 41-вото бе избрана като мажоритарен кандидат. Председател на парламентарната здравна комисия", "date": "2018.08.08", "title": "Д-р Даниела Дариткова: Нямаме ефективна регулация на разходите за лекарства "}
{"url": "https://www.monitor.bg:443/bg/a/view/adski-pojar-zaradi-jegite-rani-desetki-v-germanija-141070", "text": "Десетки хора пострадаха при пожар в западния германски град Зигбург вчера, предаде ДПА, като се позова на пожарната и полицията. Пламъците обхванали най-малко осем жилищни сгради и отрязали важна железопътна линия. Около 550 пожарникари, полицейско водно оръдие и хеликоптер се включили в гасенето на огъня. Пожарът бил поставен под контрол след няколко часа. Местните власти съобщиха за 28 ранени, трима от които в тежко състояние. Пожарът пламнал на фона на горещините и сушата в Германия. Температурата в Зигбург достигнала 39 градуса. Местните власти първоначално подозирали, че огънят е тръгнал от искри при преминаване на влак по релси. Впоследствие обаче те казаха, че все още не са установили причината за пожара и разследването продължава.", "date": "2018.08.08", "title": "Адски пожар заради жегите рани десетки в Германия"}
{"url": "https://www.monitor.bg:443/bg/a/view/tutunevi-kompanii-s-novo-izsledvane-za-kontrabandata-u-nas-141069", "text": "Производителите на цигари ще представят резултатите за първото тримесечие на 2018 г. на тенденциите и нивата на незаконна търговия с цигари. Изследването се провежда от „Инициативата срещу незаконната търговия“, състояща се от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България. Изследването за контрабандата на цигари се прави по метода: \"Обръщат се кофи за боклук и се броят в нея кутиите от цигари с бандерол и кутиите без бандерол. При последното представяне на резултати от изследването през април стана ясно, че контрабандата на цигари е 6,6% у нас през последното тримесечие на 2017 г. е 6,6 на сто, докато през третото тримесечие този дял беше 6 на сто. Тогава премиерът Бойко Борисов разпореди проверка заради увеличението на дела на контрабандата от 0,6 на сто.", "date": "2018.08.08", "title": "Тютюневи компании с ново изследване за контрабандата у нас"}
{"url": "https://www.monitor.bg:443/bg/a/view/nad-40-ot-makedoncite-sa-za-dogovor-s-gyrcija-141072", "text": "Мнозинството граждани на Република Македония ще излязат да гласуват на референдума за договора с Гърция на 30 септември, за който Държавната избирателна комисия /ДИК/ планира да похарчи 169,7 млн. денара (около 5,3 млн. лева).  Това показват цитирани от македонските медии резултати от проучване на общественото мнение, извършено от агенция М-проспект в периода от 24 юли до 1 август тази година. На въпроса \"Дали сте за членство в ЕС и НАТО с приемане на договора между Република Македония и Република Гърция\" положително биха отговорили 41,5 процента, а против биха гласували 35,1 процента Мнозинството анкетирани /66,4 на сто/ са заявили, че ще излязат да гласуват на референдума, а 19,8 на сто вече са решили да бойкотират допитването. 11,9 на сто още не са решили, съобщава БТА. Подкрепа за договора биха дали 27,4 процента от македонците, против биха били 45,2 процента. При етническите албанци \"за\" биха гласували 88 процента, а против - 2,2 на сто, показват резултатите от проучването. Кампанията за референдума постепенно започва. Депутатът от управляващия Социалдемократически съюз на Македония /СДСМ/ Павле Богоевски вчера изрази подкрепа за допитването. \"Подкрепа за този договор и на референдума, за бъдещето на Република Македония, е най-висш патриотичен акт. Затова нека на 30 септември да кажем смело, масово и с достойнство \"да\" на членство в ЕС и НАТО с приемане на Преспанския договор\", призова Богоевски. Лидерът на опозиционната ВМРО-ДПМНЕ Християн Мицкоски заяви, че до 10 септември, когато официално започва кампанията за референдума, ще съобщи дали да призове членовете на партията на бойкот на референдума, дали да гласуват против или да го подкрепят. \"Не е вярно, че ВМРО-ДПМНЕ няма позиция по този въпрос. Многоратно сме казвали и повтаряли становището си по отношение на принципа на промяна на конституцията с цел промяна на конституционното име\", каза Мицкосски в интервю за тв Канал 5.", "date": "2018.08.08", "title": "Над 40% от македонците са „за“ договор с Гърция"}
{"url": "https://www.monitor.bg:443/bg/a/view/real-madrid-podchini-i-roma-sled-uventus-141071", "text": "Европейският клубен шампион „Реал“ (Мадрид) постигна победа над втори италиански съперник в турнира \"Интернешънъл Чемпиънс Къп\". След 3:1 над „Ювентус“, този път \"белия балет\" се наложи с 2:1 над „Рома“ на стадиона в Ню Джърси в последната си среща зад Океана. Двубоят с “вълците” беше последен тест за “белия балет” преди мача за Суперкупата на Европа срещу съгражданите от „Атлетико“ (Мадрид) в Талин. Двубоят закъсня с повече от половин час заради буря, но все пак се проведе, а футболистите на „Реал“ играха за първи път с новия си червен трети екип. Първият гол за \"белия балет\" отбеляза Марко Асенсио още във втората минута, завършвайки светкавична атака, подета от Гарет Бейл. Уелсецът проби мощно от отдясно и с левия крак намери Асенсио, който успя да открие с удар с левия крак. В 15-ата се разписа и Гарет Бейл, който получи далечно подаване от Карвахал, нахлу в наказателното поле на „Рома“ и с удар по земя удвои. Резултатът се запази до почивката, а след паузата и двамата треньори извършиха много смени, което наруши ритъма на игра. Все пак „Рома“ успя да върне един гол в края. След изпълнение на странично хвърляне, влезлият като резерва Патрик Шик успя да насочи топката с глава към свободния Кевин Строотман, който от близка дистанция \"разстреля\" вратаря на „Реал“ Кейлор Навас. Така равносметката за „Реал“ от турнира е положителна. Воденият от треньора Юлен Лопетеги тим загуби от „Манчестър Юнайтед“ и спечели срещу „Ювентус“ и „Рома“.", "date": "2018.08.08", "title": "„Реал“ (Мадрид) подчини и „Рома“ след „Ювентус“"}
{"url": "https://www.monitor.bg:443/bg/a/view/bnt-vze-cska-kopenhagen-141073", "text": "БНТ 1 ще излъчи на живо мача от Лига Европа между ЦСКА и \"Копенхаген\". Двубоят от третия квалификационен кръг на турнира е в четвъртък (9 август) от 20:45 часа на Националния стадион \"Васил Левски\".  Пресконференцията на старши треньора на \"червените\" Нестор Ел Маестро, която ще се проведе днес от 16:00 часа в залата за пресконференции на Националния стадион \"Васил Левски\", ще бъде предавана на живо по БНТ HD.", "date": "2018.08.08", "title": "БНТ взе ЦСКА - \"Копенхаген\""}
{"url": "https://www.monitor.bg:443/bg/a/view/razhlajdat-mechkata-sys-sladoled-ot-jabylki-141046", "text": "Мечките в столичната Зоологическа градина борят жегите със сладолед от плодове. Специално приготвеното изкушение гарантира разхлаждането им, обясни за „Монитор“ Катерина Зарева експерт от Екологичния научно-образователен център към Зоологическата градина. Рецептата за приготвянето му  е изключително лесна - различни плодове, зеленчуци или риба се замразяват на кубчета. Сред най-предпочитаните бил сладоледът от ябълки. Слоновете пък се разхлаждат със студени душове, имат достъп и до басейни с вода. Освен това клетките разполагат не само със слънчеви пространства, но и със сенчести. Обитателите на зоопарка имат достъп и до вътрешни помещения, които също са прохладни. Жегата очаквано се понася по-трудно от северните животни. Въпреки това Зарева споделя, че голяма част от тях можели да издържат и на студове, и на жеги. Такива например са двугърбите камили, които традиционно обитават монголските степи. През студените месеци развиват гъста козина, която през лятото пада. Двете мъжки камили, които обитават столичния зоопарк, вече са почти без козина. И все пак има такива, които не могат да се пригодят към нашия климат. Това е и причината да Хумболтовият обаче може да бъде отглеждан в нашите ширини, затова и от ръководството на Зоологическата градина планират да го размножават тук. Макар тигрите също да са с голяма козина, това не им пречи да се препичат на слънце. Директорът на столичния зоопарк Добромир Бориславов споделя любопитна подробност – броят на животните от семейство котки в зоопарковете по света е в пъти повече, отколкото в дивата природа. При посещението ни сурикатите точно излизат от клетката си. Един от тях се отправя към най-високото място - едно пънче, и започва да оглежда, другите непрекъснато щъкат из обособеното пространство. Той е този, който пази групата, и ако забележи хищна птица или чакал, издава звуци. Изобщо не се притесняват от фотоапарата, изключително контактни са. Освен това обичат слънцето, нямат проблем с жегите, а със студа. За тази цел има поставена лампа и Сред 16-те суриката се открояват и 3 малки, те са родени в началото на юни. Интересен факт е, че за малко повече от половин година са се размножили три пъти. Отправяме се към двойка египетски лешояди, която също от скоро има две малки. От зоопарка са категорични, че за тях е изключителен успех, защото от 2012 г. досега се размножават за пети път. В дивата природа има едва 25 такива двойки, като популацията им е намаляла с около 80%, казва Катерина Зарева. Интересна подробност е, че египетските лешояди не се притесняват от хората, за разлика от сервала. личи си, че присъствието ни го притеснява, затова се отправяме към 12 -годишния мечок Тони, който показва номера на хората – посреща ни като се изправя на лапите си. Скоро посетителите ще могат да се радват и на бърнестата мечка Лиям, която пристигна от Лайпциг. Този вид е прототипът на Балу от Книга за джунглата. Пред клетката на Тони, Катерина Зарева ни обяснява, че посетителите често хранели животните, макар това да е против правилата на зоопарка. Заради това не са рядкост случаите, в които те страдат от повишена кръвна захар, затлъстяване или стомашно-чревни проблеми. Една от маймуните дори развила диабет. В момента посетителите не могат да се радват на приматите, защото базата им се реконструира. По думите на директора на зоопарка крайният резултат трябва да е петзвезден хотел за маймуни – повече пространство, пълно със съоръжения за катерене и въжета. Освен те са изготвили 15-годишен план за развитието на зоологическата градина, който чака одобрението на столична община. Очаква се животните да бъдат групирани в географски зони и те да живеят в смесени експозиции, обясни Добромир Бориславов.", "date": "2018.08.08", "title": "Разхлаждат мечките в зоопарка със сладолед "}
{"url": "https://www.monitor.bg:443/bg/a/view/ogradata-po-granicata-sreshtu-chumata-gotova-sled-sedmica-141034", "text": "Оградата с бодлива тел по границата с Румъния, която има за цел да спре миграцията на диви прасета, ще бъде готова точно след седмица на 15 август. Това съобщи за „Монитор“ земеделският министър Румен Порожанов. По думите му съоръжението е трябвало да стане готово по-рано, но няколко лоши дни, с много валежи са забавили работата. „В момента се правят по 10 км на ден. До понеделник бяха готови 70 км“, уточни министърът. „В момента се поставят коловете с бодливата тел. Поръчана е вече допълнителната спирала „Бруно“, която ще са пред основната ограда. Другата седмица се очаква да пристигнат първите 4 тира“, добави Порожанов. „Видяхме снимки на следи на диви прасета откъм Румъния, които са се опитали да минат, но \"са били спрени от вече изградения участък\" от оградата“, похвали се той. „Съоръжението ще изиграе своето значение. Болестта няма да отшуми за месец-два, защото тя се разраства и в Румъния, където има засегнати над 65 000 животни. 64 000 от тях са в 2 индустриални ферми, в едната 45 000, а в другата 19 000. Останалите са по дворовете на хората. Вече има огнище, което е на 50 км от българо-румънската граница“, добави земеделският министър. На въпрос какви са мерки се предвиждат в 10-километровите зони около големите свинекомплекси, Порожанов обясни, че засега се водят разговори с дребните стопани да умъртвят животните си. „В домашните дворове не може да става дума за биосигурност. В индустриалните комплекси има 2 мрежи ограда и отделно електропастир. \"Нивата на дезинфекция са няколко.\" Там има условия за биосигурност. Фуражът, който се доставя от пристанището в Констанца или от другаде вече се оставя да престои поне 2 месеца и след това се използва, като по този начин се изключва рискът от заразяване. Там на самото пристанище пък румънците разтоварват фуражите не на сушата, а направо в баржи“, каза още Порожанов. Относно огнищата на чума по дребния рогат добитък в Странджа той поясни, че наблюдението там продължава и в 10-, и в 20-километровата зона. Според него обаче трудно може да се твърди за овладяване на ситуацията. „Засега няма положителни проби, които да ни притесняват, но не изключвам да се появят. Под особено наблюдение са и 15 стада в района на гр. Гоце Делчев. В непрекъсната връзка сме с ветеринарите. От животните там са взети и втори проби“, поясни Румен Порожанов.", "date": "2018.08.08", "title": "Оградата по границата срещу чумата готова след седмица"}
{"url": "https://www.monitor.bg:443/bg/a/view/rezultati-ot-tretija-predvaritelen-kryg-na-shampionskata-liga-141074", "text": "Първи срещи от третия предварителен кръг на Шампионската лига по футбол:   Астана (Казахстан) - Динамо Загреб (Хърватия) 0:2 Карабах (Азербайджан) - БАТЕ Борисов (Беларус) 0:1 Малмьо (Швеция) - МОЛ Види (Унгария) 1:1 Славия Прага (Чехия) - Динамо Киев (Украйна) 1:1 Стандард Лиеж (Белгия) - Аякс (Холандия) 2:2 Цървена звезда (Сърбия) - Спартак Търнава (Словакия) 1:1 Бенфика (Португалия) - Фенербахче (Турция) 1:0 По-късно днес: ПАОК Солун (Гърция) - Спартак Москва (Русия) Залцбург (Австрия) - Шкендия (Македония) Селтик (Шотландия) - АЕК Атина (Гърция) * Реваншите са на 14 август.", "date": "2018.08.08", "title": " Резултати от третия предварителен кръг на Шампионската лига"}
{"url": "https://www.monitor.bg:443/bg/a/view/udarno-zavryshtane-grigor-s-pobeda-nad-verdasko-sled-obrat-141066", "text": "Най-добрият български тенисист Григор Димитров започна участието си на турнира на твърди кортове в Торонто с труден успех над испанеца Фернандо Вердаско. В мач от втория кръг на надпреварата поставеният под номер 5 в основната схема българин се наложи с 4:6, 6:2, 7:6(5) за 2 часа и 35 минути игра и взе своеобразен реванш за отпадането си от същия противник на \"Ролан Гарос\" по-рано тази година. Срещата бе прекъсната в третия сет заради дъжд, което забави края и с над два часа, но това не попречи на 27-годишния Димитров да стигне до успеха. В третия кръг на турнира съперник на най-добрия български тенисист ще бъде победителят от мача между американеца Франсес Тиафо и любимеца на канадската публика Милош Раонич. \r\n Двубоят започна по-добре за Вердаско, който направи пробив още в първия гейм на мача и задържа подаването си до края на сета, с което взе откриващата част. Във втория сет дойде и време за първи пробив на Димитров в мача. Той бе факт в четвъртия гейм, а в осмия роденият в Хасково тенисист направи нов такъв, с което спечели втората част с 6:2. Най-равностоен бе третият сет, в който българинът отрази общо четири точки за пробив в първите пет гейма. При резултат 4:4 играта бе спряна за дъжд, след което Димитров взе подаването си за 5:4. Така в следващия десети гейм се стигна до мачбол за българина, който обаче Вердаско отрази. Последваха два бързи гейма за сервиращия тенисист и срещата трябваше да се реши в тайбрек. В него Димитров първи получи сериозна инициатива, след като успя да поведе с 5:3 точки. Вердаско обаче върна подаването на съперника си, за да намали на 4:5, но веднага след това загуби своето и Димитров поведе с 6:4 точки. 31-вият в световната ранглиста испанец отрази първия от двата поредни мачбола, но при втория нямаше как да спре сервиса на съперника си.", "date": "2018.08.08", "title": "Ударно завръщане: Григор с победа над Вердаско след обрат"}
{"url": "https://www.monitor.bg:443/bg/a/view/vnimanie-goreshto-s-temperaturi-do-35-gradusa-dnes-141065", "text": "Днес ще бъде предимно слънчево. След обяд ще има временни увеличения на облачността, но само на отделни места, главно в източните и планинските райони ще превали краткотраен дъжд с гръмотевици. Ще духа до умерен североизточен вятър. Максималните температури ще бъдат между 30 и 35°. Атмосферното налягане ще се задържи близко до средното за август, показва прогнозата за времето на Националния институт по метеорология и хидрология (НИМХ) при БАН Над Черноморието ще бъде предимно слънчево. След обяд ще има временни увеличения на облачността и отделни места, главно по южното крайбрежие краткотрайно ще превали. Ще духа до умерен североизточен вятър. Максималните температури на въздуха ще са: 29-31°. Температурата на морската вода е 27-28°. Вълнението на морето ще е 2-3 бала. Над планините ще преобладава слънчево време. След обяд ще има временни увеличения на облачността, но само на отделни места ще превали краткотрайно. Ще духа умерен до силен вятър от изток-североизток. Максималната температура на височина 1200 метра ще е около 22°, на 2000 метра – около 15°. Столичната община организира и днес раздаване на минерална вода от 13.30 часа заради високите летни температури. Водата ще се дава на площадното пространство при храма \"Св.Неделя\" и на Орлов мост - при езерото \"Ариана\". Тя е осигурена като дарение от \"Девин\" АД и ще бъде раздавана от служители на община до изчерпване на количествата.", "date": "2018.08.08", "title": "Внимание: Горещо с температури до 35 градуса днес "}
{"url": "https://www.monitor.bg:443/bg/a/view/tri-ot-postradalite-v-bolonja-bylgarcheta-ostavat-v-bolnica-141064", "text": "Три от децата, пострадали от взрива на цистерна в Болоня, остават в болница. Едно от момчетата е в по-тежко състояние и ще бъде лекувано 40 дни. Другите четирима пострадали гимназисти вече са изписани и са при останалата част от групата в общежитието си в италианския град. Те ще ходят до лечебно заведение само за смяна на превръзки.  Три от децата, пострадали от взрива на цистерна в Болоня, остават в болница. Едно от момчетата е в по-тежко състояние и ще бъде лекувано 40 дни. Другите четирима пострадали гимназисти вече са изписани и са при останалата част от групата в общежитието си в италианския град. Те ще ходят до лечебно заведение само за смяна на превръзки.  17-годишното момче, което е пострадало най-тежко, се намира в болницата в Чезене и тепърва лекарите ще преценят дали да го оперират, съобщи за БНТ кореспондентът на БНР в Италия Елена Шаханова. Най-засегнати са краката на момчето, тъй като горещата вълна от взрива буквално е разтопила джапанките му.  Днес или утре от България ще пристигнат баща му и брат му, посочи генералният консул на България в Милано Росен Руфев. По време на болничния ден за момчето е осигурен преводач и грижите на медицинския персонал са много добри. Другите двама по-сериозно пострадали български ученици са настанени за лечение в болница Болоня, а лекуващият им лекар съобщи, че имат изграния втора степен и трябва да останат в здравното зааведение поне още една седмица. В същата болница е настанен и карабинерът, който спасил живота на учениците, попаднали в периметъра на огнената стихия. Учениците са в добро състояние и няма да се наложи да се подлагат на тежки оперативни интервенции. „Всички наранявания са от обгаряне от взривната вълна”, каза в ефира на bTV директорът на ПГМТ „Владимир Комаров” – Силистра Татяна Кинджакова. Тя допълни, че всички са успели сами да се придвижват до общежитието, което е на около половин километър от мястото на взрива, като придружаващите ги учители са подали сигнал в спешната помощ. Българският консул коментира, че учениците вече преодоляват психологическия шок от тежки инцидент. Татяна Кинджакова посочи, че всички искат да продължат практиката си, заради която са пристигнали в Италия. „Децата вече знаят, че животът е най-голямото благо, което може да бъде подарено на някого”, допълни тя.", "date": "2018.08.08", "title": "Три от пострадалите в Болоня българчета остават в болница (ОБНОВЕНА)"}
