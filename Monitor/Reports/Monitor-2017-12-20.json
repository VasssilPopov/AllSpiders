{"url": "http://www.monitor.bg/a/view/81051-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D1%81%D1%80%D0%B5%D1%89%D1%83-%D0%9F%D0%B5%D0%B5%D0%B2%D1%81%D0%BA%D0%B8-%D1%81%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0/", "text": "Банкерът беглец превърнал КТБ в банка зомби\n                    Обвиненията на Цветан Василев по Глобалния закон „Магнитски“ са фрапиращ и секващ дъха пример за фалшива новина, а самият банкер беглец е превърнал КТБ в „банка зомби“. Това казват в интервю за Агенция Монитор, което ще бъде публикувано в петък, бившият топагент от ФБР Том Лок и президентът на BGR Public Relations Джефри Бърнбаум. BGR e една от най-авторитетните американски лобистки фирми и защитава позицията на Делян Пеевски по жалбата срещу него, внесена от Цветан Василев по акта „Магнитски“.\n\nВъв връзка със случая и твърденията на Василев Лок направи разследване, въз основа на което е изготвил доклад. Фактите от доклада ще бъдат представени пред компетентните американски органи. В него категорично се казва, че обвиненията на Василев срещу депутата и наш издател Делян Пеевски са напълно безпочвени, както и че единствената цел на жалбата, депозирана от банкера беглец, е да прави публичен шум, за да отвлича вниманието от собственото си престъпление. Според Лок и Бърнбаум и към момента по жалбата няма каквото и да било движение. Така те реално опровергаха твърденията, публикувани от един от флагманите на фабриката за фалшиви новини - „Фрогнюз“, че случаят едва ли не вече стоял на бюрото на президента на САЩ Доналд Тръмп. Според тях виновникът за фалита на КТБ е именно Цветан Василев, който, източвайки трезора през кухи компании, регистрирани на имената на негови приятели, шофьори, секретарки и членове на семейството му, е превърнал банката в „зомби“. „Това си е било ситуация ала „живите мъртви“, категорични са Лок и Бърнбаум. В доклада се разкриват също връзки на Василев с руски олигарси и други бизнесмени със спорни репутации, като двамата са категорични, че на този фон обвиненията на банкера беглец срещу Делян Пеевски са още по-съмнителни.\n                    ", "date": "2017.12.20", "title": "Обвиненията на Василев срещу Пеевски са фалшива новина"}
{"url": "http://www.monitor.bg/a/view/79426-%D0%9C%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%9A%D0%B8%D0%BF%D1%80%D0%B8%D0%B0%D0%BD-%D1%89%D0%B5-%D0%B4%D0%B8%D1%80%D0%B8%D0%B6%D0%B8%D1%80%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0-%D0%BC%D0%B5%D1%81%D0%B0-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\n \n\nМесата „Криола“ на известния аржентински композитор Ариел Рамирес ще дирижира на 23 декември, в самото навечерие на Бъдни вечер старозагорският митрополит Киприан.Под неговата палка ще свири оркестърът на старозагорската държавна опера, а малко познатото у нас произведение ще изпълнят хористите от оперната трупа.Тя е създадена през 1964 година, в нея са вплетени латиноамерикански римти и мотиви, изпълнява се на испански език със специално разрешение на местния църковен клир.С изпълнението й у нас под диригентството на владиката, който наскоро стана и официален говорител на Светия Синод се поставя  началото на Българското председателство на Съвета на ЕС.\n\nЧасове преди генералната репетиция, специално за Телеграф и Монитор митрополит Киприан изрази благодарността на патриарх Неофит и останалите членове на Синода за решението на правителството, с което за предварителното проучване относно предстоящия целостен ремонт на храма „Свети Александър Невски“ в столицата се отпускат 395 хиляди лв.\n\n„Искрено се надяваме, че това е само началото и че ще бъдат отпуснати и допълнително средства за ремонта. Все още е рано да кажем какъв ще бъде техният размер, всичко зависи от специалистите, които ще се произнесат, но фактът е че храмът се нуждае от много сериозна строителна намеса.“, коментира владиката и си пожела съвсем скоро да бъде намерено решение за ремонт и по северната фасада на храм-паметника в град Шипка, която е пострадала от ерозийни процеси.\n\nС негова подкрепа за пръв път тази година е издаден съвместно с областната администрация в Стара Загора календар със снимки на емблематични за Града на липите сгради.Начинанието е по повод 140-та годишнина от освобождаването му от турско робство и началото на неговото въстановяване.Митрополит Киприан се надява през 2018 година старозагорските общински съветници да вземат решение, с което да предоставят на БПЦ за стопанисване терен на върха на Аязмото, където някога е била килията на първия тукашен владика Методи Кусев. Идеята е там да бъде изграден музей на православието.\n                    ", "date": "2017.12.20", "title": "Митрополит Киприан ще дирижира аржентинска меса       "}
{"url": "http://www.monitor.bg/a/view/23521-%D0%9F%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%B5-%D0%BC%D0%B5%D1%81%D1%82%D0%B8-%D0%BD%D0%B0-%D0%A0%D0%B0%D0%BA%D0%BE%D0%B2%D1%81%D0%BA%D0%B8-134/", "text": "\n                    Партията на вицепремиера Валери Симеонов – НФСБ се мести в емблематичната сграда на СДС на ул. „Раковски“ 134. Решението бе взето по време на заседание на правителството. Министрите предоставят на НФСБ под наем третият и четвъртият етаж на сградата. Така патриотите и сините ще си станата съседи, защото СДС все пак ще запази два етажа от сградата.\n\nНа последните парламентарни избори през пролетта СДС се явиха като част от Реформаторския блок и. Според Закона за политическите партии щом са участвали в коалиция и не са успели да прескочат 4% бариера за влизане в Народното събрание, нямат право на държавна сграда, която да ползват за централа на партията.\n\n\n \n                    ", "date": "2017.12.20", "title": "Партията на Валери Симеонов се мести на „Раковски“ 134"}
{"url": "http://www.monitor.bg/a/view/33425-%D0%97%D0%B0%D0%BF%D0%BE%D1%80%D0%B8%D1%80%D0%B0%D1%85%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%9E%D0%B1%D1%89%D0%B8%D0%BD%D0%B0-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB-%D1%81%D0%BB%D0%B5%D0%B4-%D0%BD%D0%B5%D0%BF%D0%BE%D1%80%D1%8A%D1%87%D0%B0%D0%BD-%D1%80%D0%B5%D0%BC%D0%BE%D0%BD%D1%82/", "text": "\n                    Запорираха сметките на Община Кюстендил, след като местната администрация беше осъдена да плаща за непоръчан от нея ремонт. Така около 600 служители на Общината няма да получат заплати за предстоящите празници. 500 хил. лв. глоба с лихвите ще трябва да плати Община Кюстендил на фирма „Люко – К“ ООД София за извършени възстановително-укрепителни дейности след наводнение, за чиято необходимост не е била уведомена администрацията, обяви кметът Петър Паунов. Решението по казуса, който е с 8 годишна давност, е на Върховният касационен съд. По думите на Паунов за първи път орган на публична власт е осъден да заплаща суми, за извършване на хипотетични дейности, без да е възлагал каквито и да е било такива и без да е уведомяван за тях. „Преди малко повече от 8 години стана наводнение, което донесе многобройни щети за региона, след като река Бистрица излезе от коритото й. Тогавашният областен управител Любомир Анчев е посочил изпълнители, сключени са договори с тях, а около половин година, след извършване на дейностите са предявени претенции от страна на фирмата за извършване на допълнителни работи“, посочиха от общинската администрация. „За Рождество Христово да блокираш сметките на общината е изключително неприятно. Близо 600 души на издръжка на общината остават без пари – от чистотата, от охраната и други звена”, посочи кметът на Кюстендил, Петър Паунов.\n\nСамо за служителите от администрацията няма опасност, заради делегирания бюджет. Паунов се надява и на коректност от страна на доставчиците, за да не се стига до спиране на тока в детските градини и училищата.\n                    ", "date": "2017.12.20", "title": "Запорираха сметките на Община Кюстендил след непоръчан ремонт"}
{"url": "http://www.monitor.bg/a/view/89590-%D0%9A%D0%BE%D0%BD%D1%86%D0%B5%D1%81%D0%B8%D0%B8%D1%82%D0%B5-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%BE%D1%89%D0%B5-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BF%D0%BE-%D1%81%D1%82%D0%B0%D1%80%D0%B8%D1%8F-%D1%80%D0%B5%D0%B4/", "text": "\n                    Няма проблеми между коалиционните партньори заради концесиите за плажовете. Това заявиха категорично и от ГЕРБ и от „Обединените патриоти”. Повод за коментарите се оказа пост във „Фейсбук”  на вицепремиерът Валери Симеонов, в който той обвинява ГЕРБ , че за пореден път са ги „извъртели” и ги обвини, че са гласували заедно с ДПС. Причината е, че малко по-рано през деня НС гласува промени в Закона за административното регулиране и намаляване на тежестта на бизнеса и гражданите. С тях обаче се правят поправки в Закона за концесиите, с който се отлага с една година новия ред за отдаване на концесиите за плажове, което означава, че това ще става по действащия ред. Така до януари 2019 година министерството на туризма ще подготвя документите, а дадена концесия ще се одобрява от МС. Последните промени предвиждаха това да се прави само от туристическия министър, който да е лично отговорен, като това да става по много по-утежнена процедура. Председателят на ПГ на ГЕРБ Цветан Цветанов обаче увери, че всичко в коалицията е наред. Причината за удължаването на срока е краткото време, за да може министерството на туризма да се подготви да провежда процедурите. При гласуването през ноември е било пропуснато кога таз разпоредба влиза в сила и по думите на Цветанов сега тази празнота се запълва. Според него става дума само за 10-15 концесии от общо над 400. Целта на поправките е да не се създаде проблеми следващия летен сезон със стопанисването на плажовете. Има много случаи, в които сме гласували с различните групи и не бива да се правят грешни изводи. Всичко което правим е в името на националния интерес”, заяви Цветанов по повод критиките на Симеонов,  че са гласували заедно с ДПС. „Хубаво е, че има различни мнения, но това не означава, че коалицията не е стабилна”. каза още той. За последно се чули по телефона с Валери Симеонов вчера , когато обаче обсъждали падането на мораториума за лекарствата. Има 5 концесии в съдебна фаза и е редно да се запази старият режим, мотивира се в пленарна зала шефът на правната комисия Данаил Кирилов. Според него имало само десетина плажа за концесиониране, което е незначителна част от 300, колкото са всичките плажове. Борис Ячев от „Обединените патриоти” пък обясни, че нищо драматично не се случва в коалицията. По думите му това са конкретни казуси и не знае защо се търси тенденция, че напрежението градира. Според него с казуса с лифта на Банско, което бе предишният повод за избухването на Симеонов, граничната дата е 28 декември. Той обаче побърза да уточни, че не поставят ултиматум. Сега имали различно мнение с ГЕРБ и за плажовете. Ячев отрече да се чувстват предадени, тъй като нищо не е било обещавано. По думите му това не означава, че коалицията се е разпаднала и има ново мнозинство в парламента. Симеонов днес не е бил на заседанието на МС. Ячев обясни, че не могат да се правят сравнения между поведението на Симеонов и предишния коалиционен партньор на ГЕРБ – Радан Кънев. При него имало сърдене, а при Симеонов принципна позиция. ДПС също коментираха нападките на Симеонов за концесиите на плажовете. „Този език на разделението и омразата е на дневен ред откакто се състави това правителство”, обясни Халил Летифов  и припомни, че имат решение за демонтаж на тази коалиция от властта. ДПС смятат, че няма готовност да започне да работи този закон още от следващата година. Именно затова е и отлагането. „Но да се вменява, че всички концесионери са групировки и мафиоти е много лошо”, каза той и поясни, че  ако не е спазен закона, да бъдат дадени на прокуратурата. По думите му пробойни в коалицията има отдавна и не опозицията, а управляващите се опитват да съборят европедседателството. \n                    ", "date": "2017.12.20", "title": "Концесиите на плажовете още една година по стария ред"}
{"url": "http://www.monitor.bg/a/view/24193-%D0%A2%D0%B0%D0%B2%D0%B0%D0%BD%D1%8A%D1%82-%D0%BD%D0%B0-%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F%D1%82%D0%B0-%D1%81%D0%BA%D0%B0%D1%87%D0%B0-%D0%B4%D0%BE-60-%D0%BB%D0%B2/", "text": "\n                    Максималната стипендия за успех за учениците скача от 50 до 60 лв. Това реши Министерският съвет като одобри условията и реда за получаване на стипендии от учениците след завършено основно образование, което съгласно Закона за предучилищното и училищното образование е след 7 клас. Така вече училищата ще могат да определят месечните стипендии в диапазона от 21 лв. до 60 лв.С постановлението е предвидено освен учениците в дневна и индивидуална форма на обучение, бонуси за успех да получават и обучаващите се в комбинирана форма, както и гимназистите обхванати от дуалната система. Право на стипендия от държавата ще имат и учениците от частните школа. Средствата за тях ще бъдат предоставяни чрез бюджетите на общините. Дава се равна възможност и на ученици със специални образователни потребности, които са завършили 7 клас с удостоверение и са продължили обучението си в първи гимназиален етап, също да получават парични награди.Също така учениците с трайни увреждания и сираците, които получават стипендия поради тези обстоятелства, ще имат право да бъдат стимулирани и за образователни постижения. В случай на класиране и за тази стипендия, те ще имат право да получават и 50% от стойността ѝ. За децата от интернатите пък е предвидена сумата от 33 лв. месечно за лични нужди.От тази година право на стипендия имат и осмокласниците. За целта правителството одобри допълнителни трансфери по бюджетите на общините в размер на 1 280 020 лева.\n\n\n                    ", "date": "2017.12.20", "title": "Таванът на стипендията скача до 60 лв. "}
{"url": "http://www.monitor.bg/a/view/1549-%D0%9D%D0%A1-%D0%BF%D1%80%D0%B8%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F-%D0%B7%D0%B0%D0%BA%D0%BE%D0%BD/", "text": "Новата комисия ще може да ползва СРС-та \n                    Народното събрание окончателно прие антикорупционния закон. Новата мега комисия, която обединява в себе си пет различни институции, ще бори корупцията по високите етажи на властта, незаконното имане на всички на публични длъжности и ще следи за конфликт на интереси. Според новите разпоредби комисията ще има вменени и оперативно-издирвателни дейности и ще събора сведения  при прояви на корупция.  Това ще става чрез проверки, взимане на обяснения на граждани или чрез използване на СРС-та. Това на практика означа, че новия антикорупционен орган ще може да прави искания за използване на СРС-та в рамките на оперативно-издирвателната си дейност с цел да докаже корупция или незаконно имущество на дадена публична личност. Следствие на издирвателните дейности ще се събират и съхраняват веществени доказателства, които при престъпление да се дават на съдебните органи.Дали новата комисия ще има право да събира СРС–та и дали данните от тях ще бъдат годни да се използват в рамките на производството, бе основната спорна точка между управляващи и опозиция. Според Крум Зарков от БСП СРС-та се ползват за тежки престъпления и заяви, че данните от това подслушване няма да може да се ползват в рамките на наказателното производство или пък в гражданското дело за конфискация на имот.Шефът на праната комисия Данаил Кирилов от ГЕРБ пък упрекна социалистите, че отново се опитват да спекулират с темата и даде да се разбере, че нищо не пречи тези СРС-та да се ползват по време на разследването.В закона е записано още, че оперативно-издирвателната дейност ще трябва да завърши с доклад на шефа на комисията, който пък да послужи за започване на проверка за престъпно имущество при разминаване над 20 000 лева.Както „Монитор” вече писа, Антикорупционният орган ще бъде с мандат от 6 години. Ще се състои от петима членове – председател, зам.-председател и трима членове. Председателят на комисията ще се избира от НС по предложение на депутатите. Парламентът ще осъществява контрола върху дейността на комисията, а членовете ѝ ще бъдат задължени при покана да се явят в парламента, за да дадат  информация.\n\n\n                    ", "date": "2017.12.20", "title": "НС прие окончателно антикорупционния закон "}
{"url": "http://www.monitor.bg/a/view/28044-%D0%9F%D0%B0%D1%80%D1%82%D0%B8%D0%B8%D1%82%D0%B5-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%BE%D1%82%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B3%D0%BE-%D0%B2-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    На председателски съвет преди заседанието на НС темата отново е обсъждана. Решено е текстовете да се разгледат още утре на две четения. Това ще бъде точка първа в дневния ред за четвъртък.От ГЕРБ заявиха, че правителството няма да допусне нито един пациент да остане без лечение. Председателят на ПГ на ГЕРБ Цветан Цветанов обясни, че е доволен от единодушното решение на партиите.  По думите му идеята на мораториума била да се спре теча в здравната система. „Нека намалим напрежението, което изкуствено беше създадено”, заяви  Цветанов и допълни, че не бива да се заиграва със страховете на хората. Според него явно управляващите не са успели да обяснят първоначалната си идея за мораториума. Цветанов похвали здравния министър Кирил Ананиев за организацията за отпускането на лекарства чрез специална комисия, която след отпадането на мораториума няма въобще да заработи.БСП и ДПС изразиха задоволство от решението. По думите на лидера на БСП Корнелия Нинова има резерви в бюджета на НЗОК, от където могат да се вземат пари. „Радвам се, че има политическа воля тази огромна грешка да бъде поправена”, изтъкна тя.Лидерът на ДПС Мустафа Карадайъ пък припомни, че идеята всъщност е тяхна и те многократно са а предлагали  параграф 6 да отпадне, като поясни, че са предложи това още на 15 ноември. Карадайъ посочи, че е благодарил на колегите си от останалите партии, че са променили решението си за мораториума. Седем пъти, по думите му, формациите е гласували против предложението на партията му да няма такава забрана за финансиране на нови медикаменти. „Обявихме за пореден път формулата на съществуване на тази власт на проби-грешки и пак проби-грешки. Формулата е търсене на консенсус за поправка на грешките, а в останалите случаи партиен диктат, независимо от мотивите на предложенията“, заяви Карадайъ.\n                    ", "date": "2017.12.20", "title": "Партиите се разбраха за отпадане на мораториум, гласуват го в четвъртък"}
{"url": "http://www.monitor.bg/a/view/9850-%D0%A1%D0%BA%D0%BE%D0%BA%D1%8A%D1%82-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%BD%D0%B0%D0%B9%D0%B3%D0%BE%D0%BB%D1%8F%D0%BC-%D0%B2-%D0%BF%D0%BE%D0%B1%D0%B5%D0%B4%D0%BD%D0%B8%D1%82%D0%B5-%D1%80%D0%B0%D0%B9%D0%BE%D0%BD%D0%B8/", "text": "В Монтана социално поносимата цена по-висока от Варна, Бургас и Пловдив\n                    От началото на януари в няколко от най-бедните райони като Монтана, Враца, Силистра скокът на водата ще е най-голям, сочат данни от решенията на КЕВР за одобряване на новите по-високи цени в 14 области на страната .В област Монтана напримери от 1 януари се вдига до 2,875 лв. Така тя ще стане по-висока, отколкото в много по-богатата Бургаска област, където водата поскъпва от нова година до 2,729 лв./куб. м. Интересното е и друго, че по южното Черноморие социално поносимата цена на ВиК услугата, изчислена от КЕВР е 5,446 лв. на кубик, а в Монтана, която е част от най-бедния район в ЕС, тя е с почти половин лев по-висока и е фиксирана на 5,929 лв. Тя е по-висока още и от тавана и в други богати области като Варна и Пловдив, като единствено е по-ниска от тази на „Софийска вода“, която е 8,786 лв.В друга сравнително бедна област - Враца новогодишният скок на водата ще докара цената на кубика до 3,034 лв. Той е втори и така в рамките само на месец услугата поскъпва с 61 ст. Таванът на социална поносимост тук е определен на 4,375 лв., като той е само с 1,34 лв. над вече определената стойност на услугата. В други 2 области също ще има второ поскъпване от 1 януари само месец след предишното. Едната е Ямбол, където с двата скока за общо 77,5 ст. водата ще стигне 2,735 лв. В Бургас общото двойно поскъпване за месец е с 46 ст.Освен във Враца над 3 лв. на кубик от 1 януари ще плащат абонатите на ВиК дружествата още и в още 2 области - Силистра и Шумен. В най-източната крайдунавска област на страната цената е 3,288 лв. за кубик, а в Шуменско - 3,298 лв. Само преди дни жителите на Шумен протестираха срещу поскъпването на вода, която не ставала за пиене и готвене.от 3,652 лв. за кубик е определената от 1 януари цена за „ВиК“ - Кърджали от 2,422 лв., сочат още данните на КЕВР. \n\n\n                    ", "date": "2017.12.20", "title": "Скокът на водата най-голям в по-бедните райони"}
{"url": "http://www.monitor.bg/a/view/19596-%D0%94%D0%B6%D0%B8%D0%BF-%D0%BF%D1%80%D0%B5%D0%B3%D0%B0%D0%B7%D0%B8-10%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-%D0%B2-%D0%9F%D1%8A%D1%80%D0%B2%D0%B5%D0%BD%D0%B5%D1%86/", "text": "\n                    Трагедия се разигра тази сутрин в пловдивското село Първенец, където джип блъсна и уби на място 10-годишно момиченце.\n\nМомиченцето е вървяло заедно с майка си, когато колата го е ударила. Майката е откарана в болница, тъй като е в шок.\n\nОт полицията уточниха, че трагедията се е разиграла около 8 часа. Детето е от ромски произход и в махалата, където живее, е избухнало напрежение. Роми са нанесли побой на 56-годишния водач на джипа. На място са пристигнали униформени от Първо РПУ и специализирани полицейски сили, които са предотвратили меле. \n\n \n                    ", "date": "2017.12.20", "title": "Джип прегази 10-годишно момиченце в Първенец"}
{"url": "http://www.monitor.bg/a/view/56546-%D0%A7%D0%B0%D0%BA%D0%B0%D1%82-%D0%B4%D0%BD%D0%B5%D1%81-%D0%94%D0%9D%D0%9A-%D0%B5%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0%D1%82%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%94%D0%B0%D0%BC%D0%BB%D0%B0/", "text": "\n                    ДНК експертизата по случая с убийството на 7-годишната Дамла в Момчилград ще бъде представена днес. Очаква се тя да изясни кой може да е вероятния убиец на детето. Резултатите от съдебно-психиатричната и техническата експертиза на телефони и преносими компютри на семейството се очакват до 48 часа.\nМайката на момиченцето, която беше задържана веднага след трагедията, не е обвинена в убийство. Обвинена е само, че е оставила детето си без надзор. Вчера с нея бе извършен следствен експеримент.\nСпоред тройната съдебно-медицинска експертиза, смъртта на детето е настъпила в ранните часове на неделния ден, а причината е задушаване чрез притискане на устата.\n\n \n                    ", "date": "2017.12.20", "title": "Чакат днес ДНК експертизата за убийството на Дамла"}
{"url": "http://www.monitor.bg/a/view/7253-%D0%90%D1%80%D0%B5%D1%81%D1%82-%D0%B7%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B3%D0%BE%D1%82%D0%B2%D0%B8%D0%BB%D0%B8-%D0%B0%D1%82%D0%B5%D0%BD%D1%82%D0%B0%D1%82-%D0%BF%D0%BE-%D0%9A%D0%BE%D0%BB%D0%B5%D0%B4%D0%B0-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0/", "text": "\n                    \nВъоръжени полицаи задържаха четирима души, като част от операция, имаща за цел да разбие престъпна група, планираща залагането на бомба на Коледа, пише британският Telegraph.\n\nОрганите на реда са действали в четири къщи, разположени в Южен Йоркшир и Дербишайър след подадени данни от разузнавателни служби. Според разпространената информация, арестуваните са планирали да се сдобият с взривни вещества и извършат ислямистка атака във Великобритания.\n\nЗаподозрените са се намирали под наблюдение от органите на реда, но полицията е решила да действа превантивно заради подозрения, че четиримата вече са започнали процеса по сглобяване на взривното устройство.\n\nПо данни на вестника, в специалните екипи на полицията, извършили операцията, са били включени и военни експерти.\nСамоличността на арестуваните не е разкрита, но е станало ясно, че те са на мъже на 22, 31, 36 и 46 години.\n                    ", "date": "2017.12.20", "title": "Арест за четирима, готвили атентат по Коледа на Острова "}
{"url": "http://www.monitor.bg/a/view/82136-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    \n\nДнес сякаш всичко е спряло и замряло. Предстои преустрояване и прегрупиране на хора и събития. Меркурий спира преди да тръгне директно, а и Слънцето се кани да напусне знака на Стрелеца и всичко това в утрешния ден. Затова в момента не предприемайте изпреварващи действия, защото голяма част от тях може да претърпят промени след утрешния старт на нови инициативи и изисквания. Подреждайте приоритетите, бъдете внимателни в общуването, не позволявайте да ви разбаланасират и провокират. Нещо може да се обърка.\n\n\n\n\n\n\n\n\n\n\n\n \n\n\n\nДнес не бива да бъдете пасивни, но и прекалената амбиция не е за препоръчване. Натрупва се огромна потенциална енергия, всеки изчаква ходовете на другите, но точно в такъв момент може да извадите късмет и да спечелите например дело или голяма поръчка. Конкуренцията ви се страхува да предприеме изпреварващи ходове, а това ще е благоприятно за личните ви сделки и намерения. Подсигурете си гърба и си оставете вратички за отстъпление, ако нещата вземат негативен обрат. Препоръчва се повече физическо натоварване.\n\n\n\n\n\n\n\n\n\n\n\n \n\n\n\nДен на подготовка преди действията ви в следващите дни. Вътрешната ви енергия нараства и ви провокира към действия, към преговори и предложения, които не се правят всеки ден и на всеки. Днес и утре не се обвързвайте с никого за нищо. В тези дни ще се случват събития, които ще елиминират тези, които ви пречат и с които трябва да се съобразявате. Родените в третата декада ще си отдъхнат от големи неприятности и болки. От утре Слънце и Сатурн вече няма да ви гледат в опозиция. Ще се изправите и ще тръгнете напред.\n\n\n\n\n\n\n\n\n\n\n\n \n\n\n\nРодените в третата декада да бъдат особено внимателни с техника и транспорт. Не се правете на майстори в нещата, които не разбирате. Намерете квалифициран специалист за нужните ви ремонти и услуги. Днес пасивността е нежелателна, но с нищо сериозно и отговорно не бива да се занимавате. Увеличете физическото натоварване, но без прекалявания. Пазете си документацията. Не рискувайте с участия в начинания и проекти, които не се знае кой управлява, кой пие ще кой ще плаща. Не взимайте и не давайте заеми.\n\n\n\n\n\n\n\n\n\n\n\n \n\n\n\nДнес и при вас ще се натрупа енергия и желание за действие. Всички ни гони предстартова треска. Внимавайте да не направите фалстарт. Пускат се провокиращи информации в посока на личната ви амбиция и професионални отношения. Не излизайте от рамките на добрия тон. Всичко, за което днес се постараете утре ще ви свърши много добра работа. В момента е добре да се провеждат събрания, да се обмислят общите действия и да се привличат съюзници. Не планирайте за утре работа в екип. Сега е момента да го направите.\n\n\n\n\n\n\n\n\n\n\n\n \n\n\n\nЩе постигнете много, ще намерите съюзници и може да станете част от голямата игра. Агресията е повсеместна, така че настройте се на самозащита. Идете максимално добре подсигурени и подготвени на разговорите и обсъжданията, които предстоят. Може да спечелите конкурс и да елиминирате конкурент. Довършете каквото има да се довършва на работното място и в отношенията. Днес е важно да разчистиш терена на бъдещите си действия. Не бързайте да се обвързвате. Дайте най-доброто от себе си и утре направете самостоятелен ход.\n\n\n\n\n\n\n\n\n\n\n\n \n\n\n\nРодените в третата декада може да бъдат провокирани и изловени в крачка. Не подписвайте важни договори и си пазете документацията. Осигурете си нужните защити, а след това мислете за атака и нападение в посока на големите си надежди и амбиции. Днес е важно да издигнеш дигите, които ще те предпазят от лавината на събитията, които ще ни залеят утре. Всичко, за което се постараете и уредите ще ви помогне да извлечете максимални ползи в следващите два дни. Не рискувайте с каскадьорски изпълнения.\n\n\n\n\n\n\n\n\n\n\n\n \n\n\n\nДнес сте в стихията си, печелите от чуждата неувереност, нерешителност или незнание. Ще си осигурите престижна позиция. Действате с лакти и с натиск, който е отговор на минала агресия, подигравка или пренебрежителни действия. Днес Скорпионът обира лаврите, поставя всеки на мястото му и си осигурява стабилна база за старта на бъдещите инициативи. Вътрешната ви енергия достига високи нива позволяващи да влезете в битка за защита на права и лични интереси. Съчетайте атаката с надеждна защита.\n\n\n\n\n\n\n\n\n\n\n\n \n\n\n\nСъбирайте сили, енергия и личен потенциал за действие. Стоите на границата между задържащите ситуации на миналото и възможностите за едно по-добро бъдеще. Утре в живота ви ще настъпи огромна трансформация. Слънце и Сатурн ще напуснат вашия знак, ще изчезне една тежест, притискане и съобразяване с някого. Ще бъдете оставени на собствен ход. Работата и бизнеса ви ще тръгнат нагоре. Не бързайте днес да започвате каквото и да било. Застанете на старта, подгответе се за атака и битка за по-добри житейски позиции.\n\n\n\n\n\n\n\n\n\n\n\n \n\n\n\nДнес личната ви активност и амбиция среща чуждата в тежка битка. От голямо значение е да си вземеш не само меча, но и щита, където и да отиваш, за каквото и да се бориш. Не бива да сте пасивни. Вземете предпазни мерки, извадете нужните документи и разрешителни, привлечете нужните хора, направете нужните проверки и диагностики на ситуацията, в която се намирате. Не давайте никому излишни права над проектите и личната ви територия на влияние. Не поправяйте техника, от която не разбирате.\n\n\n\n\n\n\n\n\n\n\n\n \n\n\n\nДнес се работи с метали, точат се сечивата, а в миналото в такъв ден са изливали и правили сребърни съдове и прибори. Прегледайте всички уреди и техниката, с които ще работите. Този ден възражда личния ни потенциал за действие, активизира ни максимално в посока на големите ни амбиции и страсти. Важното е да не се предприема нищо съществено преди да сте сигурни, че сте осигурили нужната база, средства и съюзници за общата работа. Уточнете искания, позиции и права. За утре не планирайте работа в екип.\n\n\n\n\n\n\n\n\n\n\n\n \n\n\n\nПрепоръчва се интензивно физическо натоварване. Дайте поле за изява на натрупания в тялото потенциал. Натоварете ума си с планиране и подготвяне на предстоящите изяви. Губите, ако останете пасивни и изчаквате някой друг да ви свърши работата. Приключете с ангажиращите вниманието и работата ви проекти. Преди да стартирате в следващите дни нова дейност разчистете терена за нея, дайте си сметка с какви ресурси разполагате и какво точно искате да постигнете. И сънищата ви са тест за бъдещето.\n\n\n\n\n\n\n\n\n\n\n\n \n\n\n\nНавлизате в лична година седмица, която ще ви донесе възможности за внедряване в нова среда, на нова работа и на ново местоживеене. Завивате зад ъгъла. Старите връзки остават в миналото. Може да не виждате дълго старите приятели. Нещо ново напира и търси поле за изява. Време е да се преборите с ограниченията и страховете си. Още утре поне някои от тях ще изчезнат.\n\nРодените днес ще зависят силно от семейната среда и от страната, в която ще израснат. Ще са изключително надарени, но имат и тенденция да оставят талантите си латентни, ако няма кой да ги стимулира, подкрепя и обича. Научете ги да рискуват в рамките на умереното.\n\nДнес ще се зачеват борци за права и свободи или просто хулигани. Във вените на тези деца ще тече кръв на боец и разрушител на статуквото.\n                    ", "date": "2017.12.20", "title": "Хороскоп за 20 декември – сряда"}
{"url": "http://www.monitor.bg/a/view/17183-%D0%9A%D0%B0%D0%BD%D0%B4%D0%B8%D0%B4%D0%B0%D1%82-%D0%BA%D1%80%D0%B0%D0%BB%D0%B8%D1%86%D0%B8-%D0%BD%D0%B0-%D1%84%D0%B8%D1%82%D0%BD%D0%B5%D1%81%D0%B0-%D1%82%D1%80%D0%B5%D0%BD%D0%B8%D1%80%D0%B0%D1%85%D0%B0-%D1%81-%D0%B4%D0%B5%D1%86%D0%B0-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BD%D1%83%D0%B6%D0%B4%D0%B8/", "text": "\n                    Претендентките за короната на международния фестивал Queen of Fitness застанаха зад социалната кауза на интеграцията на хора с увреждания чрез спорт и здравословен начин на живот. Подкрепени от група професионални инструктори  те проведоха открита тренировка за млади хора с увреждания от Дневен център към асоциация “И нас ни има”, ръководена от Анжела Илиева.\n\nСпециални гости на събитието бяха и Мис България Свят 2017 Вероника Стефанова, както и Mr King of Fitness - Model 2017 Виктор Ангелов. Te подчертаха, че всеки носител на корона трябва с личния си пример да насочва погледа на обществото към такива събития, защото истинската красота има значение само когато подкрепя значими каузи.\n\nМеждународният фестивал за фитнес и красота Queen of Fitness 2017 ще се проведе за първи път в България и ще представи 11 модела от Испания,  Андора, Еквадор, Сърбия и България, които ще се борят за награди в две категории – топ модел (красота) и фитнес модел (спорт). Носителката на най-високата титла “Кралица на фитнеса – Planet” ще гушне чек за 2500 евро и ще осъмне на корицата на австралийско фитнес списание.\n\nФиналният списък с претендентки за короната е: Таня Тошева, Яна  Попович (Сърбия), Ралица Кашинова, Даниела Блажева, Силвия Аврамова, Християна Бакалова, Анна Райнова, Мануела Хубенова, Монтсе Рипол (Андора), Лиливет Чевалос (Еквадор) и Анабел Креспо (Испания). Queen of Fitness ще се проведе на 22 и 23 декември клуб в Банско.\n\n \n                    ", "date": "2017.12.20", "title": "Кандидат кралици на фитнеса тренираха с хора със специални нужди"}
{"url": "http://www.monitor.bg/a/view/38305-%D0%90%D1%81%D1%82%D0%B0%D0%BD%D0%B0-%D0%B2%D0%B0%D0%B4%D0%B8-12-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B8-%D0%9C%D1%8A%D1%80%D0%B8/", "text": " Преговаряме, признаха от казахстанския клуб\n                    Изненадващ обрат е на път да остави Станимир Стоилов начело на „Астана“, въпреки че спецът сам обяви преди десетина дни, че няма да продължи работата си в Казахстан. Договорът на треньора изтича в края на годината, като Мъри се прибра в България, очаквайки нови оферти.\nОт „Астана“ първоначално бяха заявили, че ще търсят нов наставник, въпреки че Стоилов изведе тима до 4 поредни шампионски титли\nВ крайна сметка обаче шефовете на казахстанския първенец са решили да направят финална офанзива за българина. За целта предложеният му договор е със значително подобрени параметри. Така вече заплатата на Мъри ще бъде 1.2 милиона долара на година, което е почти двойно увеличение. Парите се очаква да дойдат от наградния фонд на УЕФА, след като „Астана“ се класира за 1/16-финалите на Лига Европа, където ще играе срещу „Спортинг“ (Лисабон).\n\"Стоилов има договор с клуба до края на декември и ние задължително ще обсъдим бъдещото ни сътрудничество - коментира генералният мениджър на „Астана“ Саян Хамитжанов, потвърждавайки за обрата в преговорите. - В момента водим преговори с неговите агенти. Според мен Стоилов напълно е адаптиран към живота в Казахстан, познава футбола в нашата страна, нивото, възможностите и перспективите на казахстанските играчи. Изучил е и е приел нашата специфика, а своята висока квалификация той отдавна е доказал с блестящите си постижения и резултати”. Хамитжанов също така препоръча Стоилов за национален селекционер на Казахстан, въпреки че така спецът няма да може да съчетава работата с тази в „Астана“. „Мисля, че по-добър вариант от Стоилов за треньор на Казахстан просто не съществува. Ако стане така, че българинът трябва да избира къде да продължи да работи - в “Астана” или в националния отбор на Казахстан, въпреки че би било в ущърб на нашите интереси, аз бих подкрепил кандидатурата на Станимир за държавния тим“, допълни Хамитжанов.\n\n\n                    ", "date": "2017.12.20", "title": " “Астана“ вади 1.2 милиона долара, за да задържи Мъри"}
{"url": "http://www.monitor.bg/a/view/56288-%D0%94%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-%D0%B8-%D0%98%D1%80%D1%82%D0%B8%D1%88-%D0%BD%D0%B5-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0/", "text": "\n                    Българският специалист Георги Дерменджиев и казахстанският „Иртиш“ (Павлодар) не успяха да се споразумеят помежду си и бившият наставник на „Лудогорец“ няма да застане начело на тима. Новината бе съобщена от Sports.kz. Дерменджиев записа редица успехи с „Лудогорец“, а мястото му бе заето от Димитър Димитров. Херо пък бе начело на „Иртиш“, преди да поеме българския шампион. Шефовете на казахстанския клуб са преценили, че към този момент има по-подходящи кандидати за треньорския пост. Според информациите сред вариантите за нов треньор е и Илиан Илиев. Наставникът на „Верея“ е добре познат в Казахстан, а в момента има сериозни проблеми в старозагорския клуб заради финансова криза и със сигурност е отворен към нови предложения. Преди дни самият Илиев призна, че има клауза в договора си, че може да напусне „Верея“ по всяко време, ако получи оферта от чужбина.\n\n\n                    ", "date": "2017.12.20", "title": "Дерменджиев и „Иртиш“ не се разбраха"}
{"url": "http://www.monitor.bg/a/view/72247-%D0%92-%D0%9B%D0%B5%D0%B2%D1%81%D0%BA%D0%B8-%D0%B8%D1%81%D0%BA%D0%B0%D0%BB%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%87%D0%B0%D0%BA-%D0%BD%D0%B0-%D1%84%D0%B8%D0%BD%D0%B0%D0%BB/", "text": "\n                    Повечето хора в „Левски“ са се надявали да срещнат ЦСКА-София чак на финала за Купата на България. Това призна италианският треньор на вратарите Доменико Ботичела, който коментира жребия за надпреварата. Както е ясно, „сини“ и „червени“ се срещнаха на полуфиналите, като ще играят два мача на Националния стадион „Васил Левски“. Асистентът на Делио Роси призна, че не е доволен от жребия. „Това не е добра новина, защото те са дисквалифицирани от УЕФА и ако се бяхме срещнали на финала, дори да загубим, това би ни позволило да получим директен достъп до предварителните кръгове на Лига Европа. Но няма значение, ще бъдат добри мачове. Вече играхме веднъж и стадионът беше пълен”, коментира Ботичела пред италианските медии. Той също така обърна внимание на факта, че с Делио Роси за първи път в кариерите си ще правят зимна подготовка, след като досега са работили все в тимове, чиито първенства нямат пауза около Нова година.\n\n\n                    ", "date": "2017.12.20", "title": "В „Левски“ искали „червените“ чак на финал"}
{"url": "http://www.monitor.bg/a/view/53413-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D1%83%D1%80%D0%B5%D0%B6%D0%B4%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2-%D0%A1%D0%90%D0%A9/", "text": "\n                    Националът на ЦСКА-София Антон Недялков може само след дни да заиграе в американската Мейджърлига. Сериозен интерес към „червения“ защитник Антон Недялков проявява „Далас“. Колумбийският треньор на тексасците Оскар Пареха многократно е наблюдавал дискове с играта на национала. От \"Българска армия\" обявиха, че няма да се разделят със звездите си, но офертата отвъд Океана е на стойност 1.3 милиона долара.В основата на сделката е акционерът в ЦСКА-София Христо Стоичков. Той беше първият българин, който е играл в най-високото ниво на футбола в САЩ, като е носил екипа на „Чикаго Файър“. В момента Камата работи в Маями като спортен коментатор и познава отлично ситуацията в местното първенство.Към Антон Недялков сериозен интерес има и от германския „Щутгарт“. Левият защитник е несменяем титуляр за ЦСКА-София, като изигра 19 мача през есента, а освен това се утвърди и в националния отбор.\n\n\n                    ", "date": "2017.12.20", "title": "Стоичков урежда звезда на ЦСКА-София в САЩ"}
{"url": "http://www.monitor.bg/a/view/894-%D0%97%D0%B2%D0%B5%D0%B7%D0%B4%D0%B8-%D0%BD%D0%B0-%D0%AE%D0%BD%D0%B0%D0%B9%D1%82%D0%B5%D0%B4-%D0%B7%D0%B0%D1%80%D0%B0%D0%B4%D0%B2%D0%B0%D1%85%D0%B0-%D0%B4%D0%B5%D1%87%D0%B8%D1%86%D0%B0/", "text": "\n                    Звездите на „Манчестър Юнайтед” за поредна година организираха благотворителната си кампания, при която зарадваха болни деца преди празниците. Пол Погба, Златан Ибрахимович, Майкъл Карик, Крис Смолинг, Фил Джоунс и още посетиха различни болнични заведения в Манчестър, за да разнесат подаръци на малчугани. Играчите се разделиха на няколко групи, за да могат да уважат повече болнични заведения.\"Каузата е страхотна, защото се срещаме с деца, които не са в най-доброто си състояние, но ние можем да им донесем късче щастие и позитивизъм, заяви Златан. - Има по-важни неща от футбола в света\".Ромелу Лукаку, който се включи за пръв път в инициативата, допълни: \"Важно е, че можем да дадем някаква радост на тези пациенти, когато са нещастни. Ако можем да дадем какъвто и да било тласък с позитивна енергия, всичко може да помогне.\"\n\n\n                    ", "date": "2017.12.20", "title": "Звезди на „Юнайтед” зарадваха дечица"}
{"url": "http://www.monitor.bg/a/view/77507-%D0%9A%D1%80%D0%B0%D0%B9-%D0%BD%D0%B0-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5-%D0%B7%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D0%9D%D0%B5%D1%84%D1%82%D0%BE%D1%85%D0%B8%D0%BC%D0%B8%D0%BA-%D0%B8-%D0%B7%D0%B0-%D0%A6%D0%A1%D0%9A%D0%90/", "text": "\"Олимпиакос\" продължава със \"златен гейм\" в \"Чалъндж къп\"\n                    Българският волейболен шампион при мъжете \"Нефтохимик 2010\" и тимът на ЦСКА приключиха участието в евротурнирите. И двата отбора записаха втори загуби в надпреварата за Купата на CEV.\n\nВоденият от треньора Найден Найденов \"Нефтохимик\" падна в бургаската зала \"Младост\" от чешкия \"Дукла\" (Либерец) с 0:3 (-18,-21,-18) в реванша. В първия двубой бургазлии отстъпиха на чешкия си съперник с 2:3. За \"Нефтохимик\" с 12 точки (1 ас, 1 блок) се отличи Валентин Братоев, Олександър Стаценко направи 8, толкова има и Николай Къртев, а Георги Петров и Илия Петков - по 4. За \"Дукла\" Ян Щокър беше най-резултатен с 19 т. (5 аса)\n\n\"След такъв тежък мач е трудно човек да коментира, призна старши треньорът на \"Нефтохимик 2010\" Найден Найденов. - Не можахме да влезем в мача. Не се получи играта в нито един момент. Отборът на \"Дукла\" игра много концентрирано. Служеха си с много силен сервис, който разстрои посрещането ни и от там имахме доста проблеми. Просто не се получи играта. Не издържахме на напрежението\".\n\nНайденов уточни, че единствено Олександър Стаценко напуска отбора. \"Имам подкрепата на клуба и на играчите, добави Найденов. - Мисля, че в Суперлигата изиграхме последните си мачове на добро ниво. Европейските мачове са малко по-трудни.\"\n\nЦСКА пък очаквано отстъпи като гост с 0:3 (-15,-23,-10) на руския гранд \"Белгородие\" в същия турнир, след като загуби и в София с 0:3. Различното в този мач беше включването на капитана ветеран Ивайло Стефанов (44 г.), който стана най-резултатен заедно с Иван Крачев с по 6 точки. Започналият като титуляр за \"Белгородие\" Николай Николов беше заменен във втория гейм, но завърши със 7 точки (3 блока). Гигантът Дмитрий Мусерский (2018 см) пък игра като посрещач и направи 15 т.\n\n\"Не бях изненадан да видя Мусерский като посреща, каза наставникът на ЦСКА Александър Попов. - Преди две седмици направих същия номер с Христо Цветанов в София. Модерно е сега. Това, че играхме срещу такъв отбор като \"Белгородие\" беше страхотно преживяване за нас.\"\n\nТодор Алексиев и неговият \"Олимпиакос\" пък се класираха за 1/8-финалите на третия по сила турнир - \"Чалъндж къп\" след интересен обрат като гост срещу френския \"Тур\". Гръцкият тим падна с 0:3 (-22,-21,-20), но след победата с 3:0 в Пирея се стигна до \"злътен гейм\". В него \"Олимпиакос\" спечели с 15:11. Алексиев записа 13 точки в този двубой, а за \"Тур\" с 8 (4 блока) завърши Светослав Гоцев.\n\nВ първия кръг от груповата фаза за Шампионската лига воденият от националния ни селекционер Пламен Константинов \"Локомотив\" (Новосибирск) разгроми като домакин полския СКРА (Белхатув) на Николай Пенчев с 3:0 (18, 18, 19) само за 84 минути. За тима на Новосибирск Георг Грозер стана топреализатор с 14 точки (2 аса, 1 блок), Артьом Смоляр направи 13 (1 ас, 2 блока), а Сергей Савин ими 11 (2 аса, 2 блока). За СКРА Пенчев, който влизаше като резерва в първите 2 гейма, се разписа с 2 т. (1 блок), а най-резултатен беше сръбският национал Сречко Лисинац с 8.\n                    ", "date": "2017.12.20", "title": "Край на евротурнирите за шампиона \"Нефтохимик\" и за ЦСКА"}
{"url": "http://www.monitor.bg/a/view/81139-%D0%9C%D0%B0%D1%80%D0%B8%D0%BE%D0%BD-%D0%91%D0%B0%D1%80%D1%82%D0%BE%D0%BB%D0%B8-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D0%BA%D0%BE%D1%80%D1%82%D0%B0/", "text": "Шампионката от \"Уимбълдън\" 2013-а ще си наваксва пропуснатото\n                    Шампионката от „Уимбълдън” през 2013 г. Марион Бартоли за пореден път шокира света. В специално видео обръщение 33-годишната французойка обяви, че смята да се завърне на корта, за да довърши това, което не е успяла при оттеглянето си преди четири години.„За никого не е тайна, че съм луда. Но аз се отнасям спокойно към това”, коментира французойката. – През 2013-а доста трудно взех решението да сложа край на кариерата си, защото тогава спечелих първата си титла от Шлема. И тъкмо стигнах реалното си ниво, реших да се откажа.”„Това, което искам сега, е да се върна и да довърша започнатото, продължава тя. – Да спечеля \"Фед Къп,\", да играя на олимпиадата, отново да взема титла от Шлема. Последното вероятно ще е много трудно, но смятам, че мога да го направя, особено на трева…”„Това, през което преминах, ме направи много по-силна, продължава с откровенията Марион. – Преди мислех, че най-сложната част от живота ми е тенисът. Но той е нищо в сравнение с това, което трябваше да преживея през 2016-а. Освен това тенисът много ми помогна, защото мисълта за корта и титлата от „Уимбълдън” ми помогнаха да не се предам пред болестта и да оживея. Тогава си казах, че ако оздравея, ще се върна на корта. Минаха много месеци, почувствах се здрава и тази година на „Ролан Гарос” си казах, че действително ще опитам да се върна. В момента работя за това.”Припомняме, че след оттеглянето си Бартоли в продължение на месеци постоянно губеше от теглото си и през 2015-а отслабна болезнено. През цялото това време тя повтаряше, че е здрава и отхвърляше подозренията, че страда от анорексия. Когато обаче не беше допусната до Турнира на легендите на „Уимбълдън”, призна, че страда от рядък вирус заради който губи тегло.След като се пребори с вируса, Марион Бартоли участва в маратона на Ню Йорк.Сега тя твърди че поддържа формата си с много занимания във фитнеса, масажи и пилатес, както и с упражнения за обща физическа подготовка.Първият, който подкрепи Марион в решението й беше спрелият с тениса Анди Родик. „Успех, Марион, написа той. – Познавам те и знам, че щом си решила, ще успееш!”\n\n\n                    ", "date": "2017.12.20", "title": "Марион Бартоли се връща на корта"}
{"url": "http://www.monitor.bg/a/view/27492-%D0%A4%D0%B0%D0%B1%D1%80%D0%B5%D0%B3%D0%B0%D1%81-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D0%BE%D0%BB%D1%82%D0%B0%D1%80%D0%B0/", "text": "\n                    Футболистът на „Челси” Сеск Фабрегас ще мине под венчилото със своята дългогодишна половинка Даниела Семан, след като двамата се сгодиха, разкриват изданията на Острова. Фабрегас и Семан вече са шест години заедно. Любовта между двамата пламва през 2011 година. \n\nОчаква се сватбената церемония да се състои през лятото след световното в Русия, а за кумове да бъдат поканени семейство Меси. Двете фамилии се сближиха, докато Фабрегас играеше в „Барса” и продължават да поддържат приятелски контакти.\n\nФабрегас и Даниела публикуваха снимка в социалната мрежа Instagram, като по този начин обявиха за годежа си. Голямата дъщеря на Даниела, която е ливански модел – Мария Табук, побърза да поздрави двамата за щастливата новина. За момента Фабрегас и половинката му не разкриват повече подробности.\n\nФабрегас и Даниела имат три деца – Лия, на седем години, Капри, на две години, а през тази година се роди първият наследник на футболиста на „Челси” – Леонардо.\n                    ", "date": "2017.12.20", "title": "Фабрегас застава пред олтара"}
{"url": "http://www.monitor.bg/a/view/10125-%D0%91%D1%80%D0%BE%D0%B8%D0%BC-%D0%BF%D0%BE-45-%D0%BB%D0%B2-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BF%D1%8A%D0%BD%D0%BA-%D0%BA%D1%83%D0%BF%D0%BE%D0%BD-%D1%81-gogol-bordello/", "text": "\n                     \n\nФеновете на  пънкарията с шизофренен, но изключително танцувален примес от  ориенталски бийтове имат повод за празник – Gogol Bordello ще изнесат първия си концерт у нас на 30 май. Мястото на срещата е зала 4 на Inter Expo Center, а билети вече се продават в eventim.bg на цена от 45 лв. В деня на шоуто пропуските ще струват с десетачка отгоре.\n\nСъздадени през 1999 г., Gogol Bordello изграждат стила си с помощта на цигулка и акордеон и комбинират по неповторим начин ритмична циганска музика с елементи от пънк, рок и балкански ритми. Водена от вокалиста с украински произход Евгени Хюц, формацията набира многобройни фенове с непрестанните колоритни концерти, които изнася. Бандата има седем албума, последният от които -  Seekers and Finders, излезе през тази година. Успяват да привлекат вниманието и на кино индустрията и участват в редица филмови продукции. През 2008 г. са главни действащи лица в музикалния документален филм Gogol Bordello Non-Stop, проследяващ издигането на бандата от  гаражните помещения, през свиренето по сватби, до световните сцени и фестивални участия. \n                    ", "date": "2017.12.20", "title": "Броим по 45 лв за балкански пънк купон  с Gogol Bordello"}
{"url": "http://www.monitor.bg/a/view/5975-pif-%D0%BF%D0%BE%D1%82%D0%B5%D0%B3%D0%BB%D1%8F%D1%82-%D0%BD%D0%B0-%D0%9A%D0%BE%D0%BB%D0%B5%D0%B4%D0%BD%D0%BE-%D1%82%D1%83%D1%80%D0%BD%D0%B5/", "text": "Видеото към  „Приятел“ е откриващо за YouTube канала на групата  \n                    Шест са градовете, в които P.I.F. ще се погрижат за празничния саундтрак на вечерта ви с концерт – навръх Коледа групата ще сподели своята „Приказка“ с гостите на клуб Mellon във Велико Търново, следват Плевен (26 декември), Русе (27 декември), Варна (28 декември), Бургас (29 декември) и Пловдив (30 декември). След сърцатия лайв, с който представиха новото си визуално шоу „Думи“ навръх Студентския празник в Mixtape 5, P.I.F. ще пренесат комбинацията от видео импресии, монолози и интродукции с театрален елемент и в рамките на турнето си (там, където технически залата го позволява).В сетлиста на Димо Стоянов (вокали, китара), Иван Велков (китара), Юрий Божинов (бас) и Мартин Профиров (барабани) ще влязат обичани песни като „Свято“, „Седем“, „Свободен от теб“ и Messiah, като всяка ще прозвучи с обогатен аранжимент с по-мощни синтезатори, класически оркестрации, ефекти. В рамките на турнето бандата ще представи и новия си сингъл \"Приятел\", чието видео се завъртя премиерно пред над 700 души, уважили „Думи“ на 8 декември в София. Заснет в края на октомври, когато Димо Стоянов кръстосва с катамаран живописните заливи на Егейско море, клипа сюрпризира феновете с отсъствието на всички членове на бандата. Вокалите в песента са поверени на хора от най-близкия кръг на музикантите, като актрисите Мира Бояджиева и Анелия Мънгарова, режисьорът Николай Мутафчиев, операторът Калоян Божилов и съпругата на Димо Люба Пиперова. Решението парчето да се изпълнява от обичайните заподозрени в обкръжението на P.I.F. се взема спонтанно, на борда на катамарана, когато всички слушат за пореден път трака и осъзнават колко силно е емоционалното въздействие на текста.С видеото към „Приятел“ P.I.F. стартират официалния си канал в YouTube. „Действахме малко на принципа „по-добре късно, отколкото никога. Всичките ни клипове ги имаше някъде из YouTube. Просто решихме веднъж завинаги да въведем ред като ги селектираме на едно място за всички, които обичат музиката ни.“, обяснява с усмивка Димо. След успеха на „Думи“ в Mixtape 5  P.I.F. ще изнесат следващия си голям концерт в столицата на 24 февруари в Sofia Live Club.  \n\n\n                    ", "date": "2017.12.20", "title": "P.I.F. потеглят на Коледно турне "}
{"url": "http://www.monitor.bg/a/view/4514-%D0%95%D0%B2%D0%B0-%D0%9B%D0%BE%D0%BD%D0%B3%D0%BE%D1%80%D0%B8%D1%8F-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D1%81-%D0%BF%D1%8A%D1%80%D0%B2%D0%BE%D1%82%D0%BE-%D1%81%D0%B8-%D0%B4%D0%B5%D1%82%D0%B5/", "text": "\n                    Холивудската звезда Ева Лонгория е в очакване на първата си рожба. Актрисата, която нашумя в ролята на глезената Габи в „Отчаяни съпруги“, е бременна в четвъртия месец. Заедно със съпруга й Хосе Антонио „Пепе“ Бастон ще гушнат първия си общ наследник, който ще е момче, през пролетта.\n\n\"Никога не съм си мислила, че ще се оженя отново. Това е Той\", сподели Лонгория по време на кинофестивала в Кан през май, когато двамата отпразнуваха първата годишнина от сватбата си. Актрисата има два предишни брака – с колегата си Тайлър Кристофър и баскетболиста Тони Паркър.\n\n49-годишният Бастон е президент на най-голямата медийна компания в Латинска Америка - „Телевиза“. Искрата между него и Ева пламна преди четири години, а през 2015 г. двамата се сгодиха в Дубай. Сватбеното им тържество се проведе в Мексико. Бастон вече има три деца от брака си с актрисата Наталия Есперон - 22-годишна дъщеря Наталия и 14-годишните близнаци Мариана и Хосе.\n                    ", "date": "2017.12.20", "title": "Ева Лонгория е бременна с първото си дете"}
{"url": "http://www.monitor.bg/a/view/80474-%D0%9C%D0%B8%D1%81-%D0%A1%D0%B2%D1%8F%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%B0%D1%87%D0%BA%D0%B0-%D0%B7%D0%B0%D0%BA%D0%BE%D0%BD%D0%B0-%D0%B2-%D1%82%D0%B8%D0%B9%D0%BD-%D1%81%D0%B5%D1%80%D0%B8%D0%B0%D0%BB/", "text": "\n                    След като спечели симпатиите на журито на Мис Свят в Китай и се включи в риалити шоу в Доминикана, Вероника Стефанова ще си закачи екстеншъните на абитуриентка в сериал. Продукцията, чиято клапа ще щракне след Нова година, ще се фокусира върху четирима 12-окласници, опитващи се да оцелеят в джунглата на пубертета, попадайки в абсурдни ситуации. „Ролята ми ще бъде криминална, само това мога да издам. Радвам се, че имам възможност да се занимавам и с телевизионно кино – всъщност, с каквото и да е изкуство. С хората, които стоят зад този проект, правихме заедно филм за Балканската мода на седмицата. Още тогава ме харесаха и ми казаха, че когато изскочи нещо подходящо ще се свържат с мен. Ето, че обаждането не закъсня“, радва се Вероника, чиято биография пред камера крие и епизодична роля в криминалето на БНТ „Под прикритие“. Продуцент и сценарист на тийнейджърския сериал, който ще носи заглавието „Онези“, е Васил Енев, а със сценария са се захванали Цветослав Цонев (Цуро) и Иван Шалаверов - студенти от Нов Български Университет. Първите епизоди ще бъдат излъчени онлайн през април, а по-късно се очаква да озарят и ефира на Нова тв. Освен Стефанова на малкия екран ще разпознаем още Китодар Тодоров, Стан Стефанов, Ралица Христова и др.Под щампата „под прикритие“ впрочем преминава и участието на красавицата в доминиканското Miss Multiverse. Противно на очакванията, тя не се впусна в битка за голямата награда, а вместо това се смеси с тълпата от красавици с мисията да разкрие на продуцентите какъв е характерът на всяка една от тях зад кадър. „Те забелязаха специалното отношение на екипа на предаването към мен, затова се стигна до доста комични ситуации. Останалите момичета криеха обувки, бутнаха ме в басейн точно преди старта на едно от ревютата. Забелязаха, че заедно с представителката на Русия се приготвяме по-бавно от тях и затова викаха автобусите по-рано“, спомня си с усмивка българската Мис Свят. Въпреки това тя не таи лоши чувства към участничките в шоуто, а вместо това се фокусира върху преодоляването на страха си от водата. Макар да признава, че не може да плува, тя се впуска в предизвикателства като каране на сърф, гмуркане и дори успяла да си спретне близка среща с делфини.\n\n\n                    ", "date": "2017.12.20", "title": "Мис Свят България мачка закона в тийн сериал"}
{"url": "http://www.monitor.bg/a/view/38187-%D0%99%D0%BE%D0%B0%D0%BD%D0%B0-%D0%91%D1%83%D0%BA%D0%BE%D0%B2%D1%81%D0%BA%D0%B0-%D0%BF%D0%BE%D1%81%D0%B2%D0%B5%D1%82%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B8-%D1%81%D1%86%D0%B5%D0%BD%D0%B8-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8/", "text": "\n                    Ден, след като публиката си взе сбогом с Виолета Захариева в „Откраднат живот“, актрисата Йоана Буковска посвети последните си сцени в сериала на своята майка. „Само човек, който е преминал през този път, знае какво всъщност представлява той. Аз го преживях с моята майка, която почина от онкологично заболяване, затова посвещавам ролята на Виолета на нея“ разкри звездата пред Нова тв. От омраза през състрадание и любов – емоционалната градация, която героинята предизвика в сърцата на феновете на сериала, докара мнозина да лобират дори за „Оскар“ за Буковска. „Тя ни накара да я мразим, да я съжаляваме, да я обичаме и накрая да ревем заедно с нея! Уникална!“, „Завесата падна, след теб, Йоана. Не знам кой би могъл да повдигне дори крайчето и... след теб“ и „Бих казала че си по добра и от някои световно известни,за мен ти заслужаваш „Оскар“ са само част от лавинообразните положителни коментари по адрес на играта на Буковска в последните си сцени в образа на мъжемелачката с ум, остър като бръснач.\n\n„Страдам за нея като за реален човек. Виолета Захариева ме дари с любов. Трябваше да се науча да я обичам, за да я пресъздам като човек, а тя ми върна любовта на публиката“, коментира още Буковска.\n\nБрак, раздяла и нов живот в лицето на бебето на Калин и Наталия ще бележат финалните епизоди на „Откраднат живот“. Последната серия от настоящия четвърти сезон на хитовата медицинска продукция ще бъде излъчена на 22 декември.\n                    ", "date": "2017.12.20", "title": "Йоана Буковска посвети последните си сцени в „Откраднат живот“ на майка си"}
{"url": "http://www.monitor.bg/a/view/89985-%D0%91%D0%A2%D0%A0-%D0%91%D0%B5%D1%80%D0%BA%D0%BE%D0%B2%D1%81%D0%BA%D0%B0%D1%82%D0%B0-%D0%BC%D1%83%D0%B7%D0%B8%D0%BA%D0%B0-%D0%B8-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D1%81-%D0%B2%D0%B0%D1%80%D0%BD%D0%B5%D0%BD%D1%86%D0%B8-%D0%B2-%D0%9D%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89/", "text": "\n                    Традиционният концерт „Заедно в новогодишната нощ“, който ще започне в 22,30 часа на площад „Независимост“ във Варна на 31 декември, ще има четирима водещи на програмата - Надежда Петрова, Иван Тишев, Дамян и Миа, съобщиха организаторите от община Варна. За доброто настроение на празнуващите варненци ще се погрижат БТР, Нели Рангелова, близначките Алекс и Влади и Гери-Никол. Любителите на народната музика ще могат да се насладят на изпълненията на Берковската духова музика и фолклорен ансамбъл „Варна“. Част от новогодишната програма ще бъде и музикалният филм за концерта на MTV във Варна. В първите минути на Новата 2018 година, небето над морската столица ще се озари от фойерверки и лазерни ефекти. Празничната програма ще продължи до около 2 часа след полунощ от Новата 2018 година.\n\n \n                    ", "date": "2017.12.20", "title": "БТР, Берковската музика и Гери-Никол с варненци в Новогодишната нощ"}
{"url": "http://www.monitor.bg/a/view/27763-%D0%9F%D0%B8%D0%B0%D0%BD%D0%B8%D1%81%D1%82-%D0%BD%D0%B0-%D0%A1%D1%82%D0%B8%D0%BD%D0%B3-%D0%B8-%D0%A2%D0%BE%D0%BC-%D0%94%D0%B6%D0%BE%D1%83%D0%BD%D1%81-%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0-%D0%9A%D1%80%D0%B8%D1%81/", "text": "Костов взима European Border Breakers Awards за дебют, ще се бори и в категория „Избор на публиката\"\n                    Емблематичният глас на BBC2, шоумен и композитор Джулс Холанд ще връчи на Кристиан Костов наградата и ЕBBA (European Border Breakers Awards) – отличие, което беляза старта на кариерата на Адел. Тийнидолът стана първият българин, носител на приза за дебютиращи европейски изпълнители, добили голяма популярност извън границите на собствената си държава. Церемонията е част от популярния фест за поп и рок музика „Евросоник“ и ще се проведе на 17 януари в Грьонинген, Холандия. Холанд има култов статус в шоубизнеса на Острова – като пианист е работил с артисти от калибъра на Стинг, Дейвид Гилмор и Боно от U2, а през 2004 г с Том Джоунс издават дуетен албум с аренби класики. „Много съм горд, че за пореден път мога да направя нещо престижно за България. Носители на тази награда са били Заз, Дуа Липа, Индила... Надявам се това да вдъхнови младите изпълнители тук да творят и да се развиват, защото до преди няколко години хората си мислеха, че страната ни почти няма шанс да излезе на световна сцена. Сега не само аз, и други млади артистии наистина скоро ще покоряваме целия свят“, сподели за „Монитор“ Кристиан.На 17-ти той ще се бори за още едно отличие - в категория „Избор на публиката“. “Тук ще ми трябва подкрепата на феновете. Ако искат да ме видят победител, ще трябва да гласуват за мен на europeanborderbreakersawards.eu”, обяснява Костов. Съвсем скоро той ще изкара нов сингъл, който като хитовия си предшественик Beautiful Mess ще бъде на английски език. Момчето, донесло ни историческото второ място на „Евровизия“ тази година, работи и по дебютния си албум. Сред хората, които активно му помагат в наливането на основите на диска, е и брат му Даниел. Той е със 7 години по-голям от Крис и завърши „Международно право“, но музиката е голямата му страст. Покрай уроците по пиано на Даниел Кристиан посяга за пръв път към нотните листове, а впоследствие открива и вокалната си дарба. Връзката между братята е изключително силна. Те бяха заедно в Киев по време на финала на „Евровизия“, а преди по-малко от месец отскочиха до Китай за финала на „Мис Свят“. Кристиан бе първия БГ изпълнител, пял на конкурса. “За мен си остава як спомен това участие. 118 момичета бяха с мен на сцената. Не мога да кажа, че ми е било тегаво или че репетициите ми са били особено напрегнати. Изкарах си чудесно с толкова хубавици наоколо, но не съветвам никой да ходи до Китай за нещо различно от почивка. Може да е много натоварващо, първо, защото там не се говори друг език освен китайския, и второ, защото не можеш да разбереш какво се върти в главата на тези хора, те са от съвършено различна вселена като начин на мислене. Чувствах лек дискомфорт, докато бях сред тях“, обяснява Крис. През последните месеци той си е в Москва, където гони строг концертен график. „Две години живях в България и трябваше да наваксвам. Пях на олимпийски стадион, композирах, с брат ми работихме по парчета“, изрежда момчето чудо. Тенденциятапродължава. „Много често ми се случва цели класове да ме обградят, ако се засечем на някоя спирка. Има и такива, които не се престрашават да ме пипнат или заговорят, снимат ме от дистанция и после качват в едни Фейсбук групи нещо като папарашки кадри“, усмихва се Крис.Вчера той попадна под обстрел от подаръци и обожание на среща с фен клуба му в София, организирана от продуцентите му от \"Вирджиния рекърдс\". В рамките на час Костов раздава автографи и успя да изпълни две парчета акапелно. Той е затрупан с оферти за участия навръх Нова година и все още не е решил дали да ги приеме. „Много искам да бъда със семейството си, но го има и другия момент, в който трябва да работя, за да мога да инвестирам в музиката си“, откровен е певецът.    \n\n\n                    ", "date": "2017.12.20", "title": "Пианист на Стинг и Том Джоунс награждава Крис"}
{"url": "http://www.monitor.bg/a/view/16025-%D0%9B%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%9A%D0%B0%D0%BF%D1%80%D0%B8%D0%BE-%D0%B7%D0%B0%D0%BB%D1%8E%D0%B1%D0%B8-20%D0%B3%D0%BE%D0%B4%D0%B8%D1%88%D0%BD%D0%B0/", "text": "\n                    Холивудският ас Леонардо ди Каприо се среща с 20-годишния модел Камила Мароне. За връзката между звездата от „Вълкът от Уолстрийт“ и аржентинската красавица стана ясно, след като папараци ги уловиха в крачка. Носителят на „Оскар“ бе щракнат на излизане от дома на младата си изгора в Лос Анджелис, като малко след това Мароне го последва, но в отделен автомобил. Чаровната блондинка прави опити да пробие в киното и вероятно това е провокирало запознанството им.От доста време Ди Каприо проявява афинитет към по-млади момичета. Преди Мароне, той се срещаше с 22-годишня модел от Инстаграм Сара Снайдър.Междувременно актьорът се готви да хване четка и платно за да нарисува „Мона Лиза“ в биографична лента за италианския художник и изобретател Леонардо да Винчи. Той ще седне и на продуцентския стол за филма, чийто сюжет ще следва книга на Уолтър Айзъксън, която носи името на ренесансовия гений. Интересен факт е, че Ди Каприо всъщност е кръстен на знаменития си предшественик, оставил в историята на изкуството шедьоври като „Тайната вечеря“ и „Дамата с хермелина“. Майка му е била на посещение в галерия във Флоренция, когато неродената й рожба рита за първи път, точно пред картина на италианския художник.   \n\n\n                    ", "date": "2017.12.20", "title": "Леонардо ди Каприо залюби 20-годишна"}
{"url": "http://www.monitor.bg/a/view/60195-%D0%90%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B1%D1%83%D1%81-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    12 души загинаха, 18 са ранени, след като автобус с туристи се преобърна в мексиканския щат Кинтана Роо. Сред пътниците има граждани на САЩ, Бразилия и Швеция.\n\nАвтобусът е излязъл от пътя, уточняват местните власти. В него са пътували 31 души към археологическия комплекс Чакчобен, където има останки от древен град на маите.\n\nКинтана Роо е един от трите щата на полуостров Юкатан, там се намират най-известните забележителности в страната\n                    ", "date": "2017.12.20", "title": "Адска катастрофа с бус в Мексико "}
{"url": "http://www.monitor.bg/a/view/56245-%D0%90%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%8F%D1%82-%D0%BA%D0%B0%D0%BD%D1%86%D0%BB%D0%B5%D1%80-%D0%BB%D0%B5%D1%82%D0%B8-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%BD%D0%B0-%D0%BA%D0%BB%D0%B0%D1%81%D0%B0/", "text": "\n                    Новият австрийски канцлер Себастиан Курц отпътува за Брюксел на първа задгранична визита за среща с европейските лидери със самолет на австрийския авиопревозвач \"Остриън еърлайнс\", в икономична класа, въпреки че вече оглавява австрийското правителство.\n\"Новото федерално правителство ще води проевропейски курс. Моята първа задгранична визита в качеството ми на канцлер е в Брюксел, където ще се срещна с лидерите на ЕС Туск, Юнкер и Таяни\", написа Курц в акаунта си в Туитър и постна снимка, на която се вижда, че е в икономичната класа на самолета, обкръжен от сътрудници.\nСъгласно протокола канцлерът трябва да пътува със специален самолет, но Курц пътуваше в икономична класа още като министър на външните работи.\n\nПо-късно председателят на Европейската комисия Жан-Клод Юнкер заяви, че няма предразсъдъци към новото австрийско правителство на канцлера консерватор Себастиан Курц, който ще управлява с крайнодясната Австрийска партия на свободата (АПС).\n\"Изобщо не ми е цел да правя какъвто и да е коментар за току-що сформираното правителство. Аз съм против всякакви предразсъдъци\", заяви Юнкер след среща в Брюксел с Курц. \"Правителство зае ясна проевропейска позиция и единствено това е от значение за мен\", каза Юнкер.\n\"Ще съдим австрийското правителство, както всички други правителства - по делата\", но \"написаното в управленската му програма ни допада почти на 100 процента\", допълни шефът на европейската изпълнителна власт.\n\"Ние сме проевропейска страна, ние сме проевропейско правителство\", заяви на свой ред Курц, чиято страна ще бъде ротационен председател на Съвета на ЕС през втората половина на 2018 г.\nПреди срещата си с Юнкер той разговаря с председателя на Европейския съвет Доналд Туск, чиято роля е да координира срещите на ръководителите на 28-те държави членки на ЕС.\n\"Според мен той е енергичен, целеустремен и проевропейски лидер\", написа в \"Туитър\" Туск.\n31-годишният Курц стана най-младият правителствен ръководител в света. В неговия кабинет АПС получи министерствата на вътрешните, външните работи и отбраната.\nПрез февруари 2000 г. АПС, ръководена от Йорг Хайдер, влезе в австрийското правителство в коалиция с консерваторите, което предизвика разпалени реакции в Европа.\nОстаналите 14 страни в съюза, който тогава имаше 15 членове, решиха да санкционират Виена, като преустановиха всякакви двустранни контакти с правителството, ръководено от канцлера Волфганг Шюсел.\nТе искаха по този начин да демонстрират неодобрението си към съюз с партия, чиито ценности смятат за несъвместими с тези на ЕС. В крайна сметка европейските страни отмениха санкциите седем месеца по-късно.\n\n\n \n                    ", "date": "2017.12.20", "title": "Австрийският канцлер лети в икономична класа за Брюксел"}
{"url": "http://www.monitor.bg/a/view/25635-%D0%9C%D0%BB%D0%B0%D0%B4%D0%B5%D0%B6-%D0%B4%D0%B0%D0%B2%D0%B8-%D0%B4%D0%B5%D0%B2%D0%BE%D0%B9%D0%BA%D0%B0-%D0%B2-%D0%91%D0%B5%D1%80%D0%BB%D0%B8%D0%BD-%D0%BD%D0%B0-%D0%BA%D0%BE%D1%81%D1%8A%D0%BC-%D0%BD%D0%B5-%D0%B7%D0%B0%D0%B3%D0%B8%D0%BD%D0%B0-%D1%82%D0%BE%D0%B9-%D1%81%D0%B0%D0%BC%D0%B8%D1%8F%D1%82/", "text": "\n                    Деветнайсетгодишен е направил неуспешен опит да удави 17-годишно момиче в река Хафел в берлинския квартал Шпандау, но в крайна сметка самият той едва не загинал, съобщи германската полиция, цитирана от ДПА.\n\nМъжът, който според берлинския вестник \"Тагесшпигел\" е кандидат за убежище от Афганистан, е блъснал младата жена, германка, в реката и е скочил след нея, за да й натисне главата под водата.\n\nПолицейски говорител каза пред ДПА, че нападателят, който не можел да плува, за малко да се удави и се наложило да бъде реанимиран. Момичето успяло да доплува до брега.\n\nПодозира се, че преди двамата са имали връзка. Случаят е поет от полицейски отдел за разследване на убийства и опити за убийства.\n                    ", "date": "2017.12.20", "title": "Младеж дави девойка в Берлин, на косъм не загина той самият"}
{"url": "http://www.monitor.bg/a/view/43571-%D0%9C%D0%B5%D1%80%D0%BA%D0%B5%D0%BB-%D0%BF%D0%B0%D0%BA-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    Германската канцлерка Ангела Меркел ще направи пореден опит за съставяне на нова коалиция на среща с лидерите на социалдемократите днес в Берлин, предаде ДПА.\nМеркел и екип от социалдемократически лидери начело с председателя на партията Мартин Шулц ще обсъдят график за преговори за евентуално съставяне на нова коалиция, оглавявана от консерваторите на канцлерката.\nГерманската социалдемократическа партия (ГСДП) се стреми да печели време в момент, когато сред нейните членове има съпротива срещу повторение на сегашната коалиция с Меркел, а Християндемократическият съюз (ХДС) на канцлерката и нейните баварски съюзници от Християнсоциалния съюз (ХСС) настояват социалдемократите да ускорят преговорите, отбелязва ДПА.\nСпоред представители на ХДС-ХСС Меркел се надява, че на срещата ще бъдат обсъдени темите, които може да бъдат част от евентуални коалиционни преговори.\nСоциалдемократически функционери казват, че съставянето на нова коалиция е възможно да отнеме време до март, а първият кръг от евентуални официални преговори не се очаква преди 7 януари.\nСлед това на среща на ГСДП, планирана за 21 януари, би трябвало да бъде решено дали да се започнат официални коалиционни преговори с консерваторите на Меркел.\n                    ", "date": "2017.12.20", "title": "Меркел пак опитва да направи коалиция "}
{"url": "http://www.monitor.bg/a/view/29488-%D0%A1%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D0%A1%D0%90%D0%A9-%D0%BE%D0%B4%D0%BE%D0%B1%D1%80%D0%B8-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    Сенатът на САЩ, контролиран от републиканците, одобри най-всеобхватната данъчна реформа от над три десетилетия и я изпрати в Камарата на представителите за окончателно одобрение по-късно днес, предаде Асошиейтед прес.\nСенатът прие законопроекта с 51 срещу 48 гласа през изминалата нощ, като всички републиканци гласуваха \"за\" и всички демократи гласуваха \"против\". Камарата на представителите гласува законопрокета по-рано вчера, но се наложи Сенатът да внесе дребни корекции, за да приведе текста в съответствие с бюджетните си правила.\nПротестиращи, които скандираха \"убийте законопроекта, не нас\", прекъснаха вота в Сената. Посетители в галерията започнаха да скандират малко след началото на гласуването и вицепрезидентът Майк Пенс, който го ръководеше, трябваше да спре и многократно да прикани квесторите да възстановят реда. Заради очакваните протести по време на гласуването имаше засилено присъствие на полицията на Капитолия пред сградата. Демонстранти прекъснаха дебатите в Камарата на представителите по законопроекта по-рано вчера.\n                    ", "date": "2017.12.20", "title": "Сенатът на САЩ одобри данъчната реформа на Тръмп "}
{"url": "http://www.monitor.bg/a/view/66282-%D0%9F%D0%B0%D0%BD%D0%B8%D0%BA%D0%B0-%D0%B2-%D0%A0%D1%83%D1%81%D0%B8%D1%8F-%D0%BA%D0%B0%D1%81%D0%BE%D0%B2%D0%B8%D1%82%D0%B5-%D0%B0%D0%BF%D0%B0%D1%80%D0%B0%D1%82%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BE%D1%82-%D1%81%D1%82%D1%80%D0%BE%D1%8F/", "text": "\n                    20 декември 2017 г. в Русия си извоюва печалната слава на „черна сряда“ за търговците в цялата страна. В разгара на трескавите покупки за предстоящите Новогодишни и Коледни празници се случи масова повреда на касовите апарати в магазините в редица региони. По данни на експерти става дума за мащабна техническа неизправност, която буквално блокира работата на търговските обекти.  \n\n          Първоначално се появиха съобщения за възникнали проблеми у компаниите, притежаващи касови апарати на доставчика „Щрих-М“. Представител на производителя на споменатите фискални устройства потвърди пред медиите масовата повреда. „Ситуацията е под контрол и се разрешава. Проблемът съществува в цяла Русия. Какво се е случило – ние точно не знаем, но става дума за неизправност в системата“, обясниха от „Щрих-М“. На сайта на компанията веднага беше публикувана инструкция за специалистите и съвети как да бъде обновено програмното обезпечение на апаратите. По данни на Федералната данъчна служба мащабната повреда е засегнала контролно-касовата техника и на други производители, сред които „РР-Електро\", „Тринити\" и „НТЦ \"Измерител\". Съобщения за неизправност в работата на фискалните апарати постъпва от цялата страна - от Барнаул, Новосибирск, Владивосток, Кемерово, Перм и др. Първи с проблема се сблъскаха жителите на Далечния Изток, уточняват агенциите. „Поздравявам всички щастливи притежатели на фискалния регистратор „Щрих-М“ с празника на търговията и тържеството на системата. Днес се сбъдна най-кошмарният сън на търговците на дребно, когато изведнъж всички касови апарати престанаха да работят“, написа ехидно във Фейсбук директорът на приморското отделение на веригата магазини DNS Дмитрий Алексеев. Той допълва, че в магазините се тълпят огромно опашки, носят се псувни от недоволни продавачи и купувачи. „Какво може да е по-лошо от това да се лишиш от възможността на търгуваш в дните преди Нова година!?“, риторично пита Алексеев в социалната мрежа.\n\n          В Барнаул с проблема се сблъскаха бензиностанциите на „Лукойл\", „Роснефт\" и „Газпромнефт\", веригите магазини „Мария-Ра\", „Магнит\", „Аникс\", „Ярче!\", „Автощрих\", DNS и др. Списъкът на пострадалите от блокирането на работата на касовите апарати обекти непрекъснато се допълва, посочват медиите. Паника се наблюдава и в Москва, където заради повредата затвориха врати редица продуктови магазини от известната верига „Магнолия“, пише в. „Ведомости“. Върху вратите на някои търговски обекти бяха окачени табели с надпис: „касите не работят по технически причини“. Търговците тепърва ще пресмятат загубите от масовата повреда на апаратите, но по предварителни данни става дума за десетки милиарди рубли.\n\n          От данъчната служба веднага реагираха и влязоха в положението на пострадалите от ситуацията търговци – контролните власти им разрешиха безнаказано да продават стоките и услугите си без издаването на фискален бон, докато повредата не бъде отстранена. Това става ясно от официално писмо на службата, цитирано от Интерфакс. \n                    ", "date": "2017.12.20", "title": "Паника в Русия: касовите апарати излязоха от строя "}
{"url": "http://www.monitor.bg/a/view/525-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%98%D0%B7%D0%B1%D0%BE%D1%80%D0%B8%D1%82%D0%B5-%D1%81%D0%B0-%D0%B2%D1%8A%D0%BF%D1%80%D0%BE%D1%81-%D0%BD%D0%B0-%D1%87%D0%B5%D1%81%D1%82-%D0%B7%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Бившият каталунски премиер Карлес Пучдемон отправи от Брюксел последен призив към каталунците да гласуват за неговата листа \"Заедно за Каталуния\" на утрешните регионални избори, съобщи Франс прес.\nПучдемон, който замина за Брюксел, преди Испания да издаде заповед за арест срещу него по обвинение в бунт и подривна противодържавна дейност, говори пред симпатизантите си чрез видео връзка. Обръщението му бе излъчено на живо в социалните мрежи и на стотина места в Каталуния.\nРегионалните избори \"не са въпрос на политически цветове или хора, а са въпрос на чест\", заяви той. След това каза, че ако каталунците приемат извършеното от Мадрид сваляне от власт на регионалното правителство и разпускане на парламента, следващите управници на Каталуния също ще бъдат изложени на произвола на централното правителство.\nНа 27 октомври, след едностранното обявяване на независимост, гласувано от регионалния парламент, правителството на премиера на Испания Мариано Рахой разпусна каталунската изпълнителна власт, чийто мандат щеше да изтече през 2019 година. То разпусна и регионалния парламент, и свика нови избори.\n                    ", "date": "2017.12.20", "title": "Пучдемон: Изборите са въпрос на чест за Каталуния"}
{"url": "http://www.monitor.bg/a/view/85757-%D0%A4%D1%80%D0%B0%D0%BD%D1%86%D0%B8%D1%8F-%D1%81%D0%BF%D0%B8%D1%80%D0%B0-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%B8-%D0%B3%D0%B0%D0%B7-%D0%BE%D1%82-2040-%D0%B3/", "text": "\n                    Френският парламент окончателно прие закон за прекратяване на добива на петрол и природен газ във Франция от 2040 г., предаде Франс прес.\nЗа да конкретизира обещанието на президента Еманюел Макрон \"да извади Франция от изкопаемите горива\" (петрол, газ, въглища), законът предвижда повече да не се издават разрешителни за експлоатиране на петрол и газ, а съществуващите концесии за добив няма да се подновят след 2040 г.\n\"Пише се краят на изкопаемите горива, а парламентът пише първата му страница\", изрази задоволство министърът на екологичния преход Никола Юло след гласуването. Той добави, че текстът трябва да бъде придружен от заложени цели за намаляване на потреблението на изкопаеми горива.\nНедоволство у неправителствените организации предизвика приемането на две изключения в закона. Първо, производството ще може да продължи и след 2040 г., ако компанията, притежаваща разрешително, не е покрила разходите си по предварителни проучвания. Второ, ще може да продължи добивът на сяра в Лак, Югозападна Франция.\n \n                    ", "date": "2017.12.20", "title": "Франция спира добива на петрол и газ от 2040 г. "}
{"url": "http://www.monitor.bg/a/view/74401-%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BF%D1%81%D0%B0-%D0%BD%D0%B0-%D0%BF%D0%B0%D1%80%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Френската социалистическа партия (ФСП) обяви вчера, че е сключила сделка за продажбата на централата си в Париж за 45,5 милиона евро, след като закъса за пари заради тежките поражения на тазгодишните президентски и парламентарни избори, предадоха световните агенции.\nСградата на най-старата френска политическа организация се намира в шикозен район на Париж - на улица \"Солферино\", близо до музея \"Орсе\" и централата на Ордена на почетния легион. На отсрещния бряг на р. Сена са разположени градините \"Тюйлери\" и Лувъра.\nЗданието, където е разположена щабквартирата на социалистите от победата на Франсоа Митеран на президентските избори през 1981 г., ще бъде продадена на компанията \"Апсис\", която купува недвижими имоти, ремонтира ги и ги препродава.\nФСП загуби голяма част от държавните си субсидии, след като взе едва 29 депутатски кресла на тазгодишните парламентарни избори през юни. Преди това имаше 280 места в 577-местната долна камара. Нейният кандидат за президент отпадна на първи тур на президентските избори през април, след като остана на пето място с едва 6 процента от гласовете.\nСпоред ковчежника на ФСП Жан-Франсоа Дьоба годишният бюджет на партията ще бъде намален от 28 на 8 милиона евро, което значи, че до следващите избори социалистите ще разполагат със 100 милиона по-малко, отколкото по време на 5-годишния мандат на Франсоа Оланд.\nВ началото на следващата година най-голямата дясна опозиционна партия \"Републиканците\" също ще реши съдбата на централата си. Партията има дългове в размер на 55 милиона евро и някои нейни членове настояват сградата да бъде продадена, за да се покрият част от тях.\n                    ", "date": "2017.12.20", "title": "Социалисти разпродават имущество заради липса на пари във Франция"}
{"url": "http://www.monitor.bg/a/view/67023-%D0%9C%D1%8A%D1%81%D0%BA-%D1%81%D0%B8-%D0%B8%D0%B7%D0%BF%D1%80%D0%B0%D1%82%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0-%D1%85%D0%B8%D0%BB%D1%8F%D0%B4%D0%B8/", "text": "\n                    \n Технологичният гений и собственик на проспериращи компании Илон Мъск изпрати на 16,7 млн. свои последователи в Twitter телефонния си номер. Това стана погрешка, след като говорил с главния технически директор на Oculus Джон Кармак. Съобщението, изтрито след секунди, гласеше: „Имаш ли минутка да поговорим? Телефонът ми е...“Постът веднага породи редица спекулации, пише Bloomberg, за това, че 46-годишният Мъкс се опитва да привлече Кармак към някой от своите бизнеси, включващи производителя на електрически автомобили Tesla, компанията за космически туризъм SpaceX, компанията за проучвания в сферата на изкуствения интелект OpenAI, Neuralink, която работи, за да свърже човешкия мозък с компютър, а също и The Boring Company, която цели изграждането на мрежа от тунели, за да се избегне трафика в големите градове.Припомняме, че Facebook придоби Oculus за сумата от 2 млрд. долара през 2014 г. Кармак има сериозна роля при изобретяването на технологията зад Oculus, което обаче доведе до дело за откраднати търговски тайни от бившия му работодател ZeniMax Media. Компанията спечели и сумата от 500 млн. долара, а това доведе и до оттеглянето на основателя на Oculus Палмър Лъки. В кариерата си преди Oculus Кармак основа компания за космически туризъм, която обаче, след като изхрачи милиони долари, престана да същестува през 2013 г. През 2015 г. Мъск публикува снимка на дрон на SpaceX и сподели, че с това цели да върне Кармак към космическите разработки. \n\n\n                    ", "date": "2017.12.20", "title": "Мъск си изпрати телефона на милиони"}
{"url": "http://www.monitor.bg/a/view/65130-%D0%A7%D1%83%D0%B4%D0%BE-%D0%A0%D0%BE%D0%B4%D0%B8-%D1%81%D0%B5-%D0%B1%D0%B5%D0%B1%D0%B5-%D0%BE%D1%82-%D0%B5%D0%BC%D0%B1%D1%80%D0%B8%D0%BE%D0%BD-%D0%B7%D0%B0%D0%BC%D1%80%D0%B0%D0%B7%D0%B5%D0%BD-%D0%BF%D1%80%D0%B5%D0%B7-1992-%D0%B3/", "text": "\n                    Предколедно чудо се случи в края на ноември в американския щат Тенеси - съпружеската двойка Бенджамин и Тина Гибсън станаха родители на момиченцето Ема, което се появи на бял свят от ембрион, замразен преди 24 години.\n\nИсторията е като в приказките. 26-годишната Тина Гибсън е забременяла през март тази година, след като в матката й, поради фертилни проблеми, е бил поставен ембрионът. На 25 ноември е станало и самото раждане. Появилото се на бял свят момиченце е напълно здраво. Щастливите родители кръстиха момиченцето Ема. Изследователите от Университета на Тенеси отбелязват, че става дума за уникален случай. Това е нов рекорд по продължителност за съхраняване на замразен ембрион, от който на бял свят се е появило дете, отбелязва CBS.\n\nПолучава се, че дъщерята на Тина Гибсън е само с година и нещо по-малка от своята майка.\n\nЕмбрионът е бил дарен в клиника на неправителствената организация на д-р Джефри Кинън, който е извършил трансплантацията. Става дума за Национален ембрионален център National Embryo Donation Center (NEDC). Често се случва хората с проблеми при зачеването да замразяват повече ембриони, отколкото използват. Тук настъпва и етичният проблем дали тези ембриони да бъдат унищожени или не, и ако да – кога. Организацията на д-р Джефри Кинън се занимава точно с това – да дава „живот“ на изоставените ембриони, като ги съхранява. Родителите също могат да пазят ембрионите, но обикновено това става срещу допълнителна сума.\n\nСпоред лекарите по нищо не личи бебета, раждани от замразени ембриони, да притежават по-голям риск при раждането и отглеждането.\n\nД-р Кинън коментира, че по някакъв начин неговата организация спасява човешки животи. „Вярваме, че съществуването на човек започва с неговото зачатие, а по този начин ние го подновяваме“, казва д-р Кинън.\n\nДосегашният опит в света не показва разлики в честотата на появата на вродени малформации при децата, родени от спонтанна бременност и замразени ембриони. Криоконсервация за първи път е оповестена през 1986 г.\n\nСледва да се отбележи, че ефективността на метода е ниска, независимо от факта, че се замразяват по най-нови технологии.\n\nСемейството в момента се готви за коледните тържества с най-хубавия подарък в ръцете си – почти едномесечната Ема.\n                    ", "date": "2017.12.20", "title": "Чудо: Роди се бебе от ембрион, замразен през 1992 г. "}
{"url": "http://www.monitor.bg/a/view/48359-%D0%9A%D1%83%D1%80%D0%B0%D0%B6-%D0%94%D0%BD%D0%B5%D1%81-%D0%B5-%D0%BD%D0%B0%D0%B9%D0%B3%D0%B0%D0%B4%D0%BD%D0%B8%D1%8F%D1%82-%D0%B4%D0%B5%D0%BD-%D0%B2-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Денят на зимното слънцестоене, 21 декември, ще бъде най-гадният за 2017 година поради лошо подреждане на небесните тела, пише в.\"Дейли мейл\".\nЗа пръв път от близо 350 години насам Слънцето навлиза в Козирога, часове след като Сатурн стори същото. Двете небесни тела ще се окажат в една линия. Астролозите ни съветват да не взимаме никакви важни решения и да не предприемаме някакви драстични действия. Те ще доведат до много лоши последствия през задаващата се 2018-а година.\nЩе наблюдаваме и ретрограден Меркурий. Според астролога Нийл Спенсър предстоящото слънцестоене е по-лошо от всички предишни, защото за пръв път от 1664 година насам Слънцето ще се премести в Козирога, само няколко часа след като Сатурн премине по подобен маршрут. Според Спенсър на 21 декември всичко което правим, ще ни се стори много по-трудно от обикновено.\nЗимното слънцестоене в Северното полукълбо е характерно с най-късия и тъмен ден в годината. Тогава Слънцето се намира в своята най-южна позиция, точно над Тропика на Козирога.\nАстролозите ни съветват да не пътуваме на 21 декември, освен ако не желаем мазохистично да прекараме времето си, заклещени по летища, гари и автогари.\nЕфектите на ретроградния Меркурий пък ще тегнат до края на декември\n                    ", "date": "2017.12.20", "title": "Кураж: Утре е най-гадният ден в годината "}
{"url": "http://www.monitor.bg/a/view/49481-%D0%91%D0%B5%D0%B1%D0%B5-%D1%80%D0%B0%D0%BD%D0%B5%D0%BD%D0%BE-%D0%BF%D1%80%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B0-%D1%81%D1%82%D0%B0%D0%BD%D0%B0-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0/", "text": "\n                    Снимката на сирийско бебе, загубило едното си око след въздушен удар, нанесен от силите на режима, е в центъра на придобила популярност в социалните мрежи кампания за солидарност, при която много интернет потребители споделят снимка на самите себе си, в която закриват с ръка едно от очите си, предаде Франс прес.\nОт няколко дни хаштагът \"#СолидарностСКарим\" (#Solidarity with Karim) е все по-споделян в Туитър и Фейсбук, след кампания, започната от фотографи на свободна практика в Източна Гута, последния бастион на бунтовниците близо до Дамаск. При въздушен удар в този регион на 29 октомври бебето, което тогава е на 40 дни, е тежко ранено в едното око, а майка му е убита, съобщиха семейството му и лекарят, който се е грижил за него.\nКампанията стигна до Съвета за сигурност на ООН. Постоянният представител на Великобритания Матю Райкрофт публикува снимка на самия себе си, седнал на кръглата маса и криещ окото си с ръка.\n\"Предупреждаваме за опасностите от бездействието, което води до смъртта на още хора. Още училища ще бъдат бомбардирани. Още деца ще бъдат ранени\", пише Райкрофт в туита, който придружава снимката.\nТой призовава за слагане на \"край на бомбардировките и обсадата на Източна Гута\".\nТурски министри, чиято страна подкрепя в Сирия бунтовниците срещу режима на президента Башар ал Асад, също публикуваха в Туитър снимки на раненото бебе.\n\n\n                    ", "date": "2017.12.20", "title": "Бебе, ранено при бомбардировка, стана символ на солидарност в мрежата  (СНИМКА)"}
{"url": "http://www.monitor.bg/a/view/62864-%D0%95%D0%9A-%D0%B8%D1%81%D0%BA%D0%B0-%D0%B4%D0%B0-%D0%BB%D0%B8%D1%88%D0%B8-%D0%9F%D0%BE%D0%BB%D1%88%D0%B0-%D0%BE%D1%82-%D0%BF%D1%80%D0%B0%D0%B2%D0%BE-%D0%BD%D0%B0-%D0%B3%D0%BB%D0%B0%D1%81/", "text": "\n                    Европейската комисия предложи на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения.\nЗаместник-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно. Той уточни, че предложението се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт.\nТимерманс поясни, че в следващите три месеца ЕК може да оттегли предложението си, ако Варшава изпълни списък от мерки. Все още имаме надеждата, че можем да постигнем решение в интерес на поляците и на ЕС, добави той.\nЕК е приела три решения в сряда - списък с мерки, които трябва да бъдат приложени от полските власти, предложение за задействането на чл. 7 от договора за ЕС (лишаване от право на глас), както и Варшава да бъде предадена на Съда на ЕС. Тимерманс отчете, че досега ЕК е издала на Полша три препоръки (официални предупреждения), като комисията и Варшава са разменили 25 писма. Същевременно полските власти са променили 13 закона, които заплашват върховенството на правото и разделението на властите.\nНе ни беше лесно да вземем това решение, но нямахме друг избор, заяви Тимерманс. Винаги сме били ясни какво искаме от полските власти. Потвърждаваме поканата си към полския външен министър, готов съм и аз да пътувам до Варшава, добави той. Останахме открити за разговор, който тази година не се състоя. Готови сме да разговаряме във всеки ден от годината, както е удобно за полските власти, допълни зам.-председателят на ЕК.\nТимерманс отбеляза, че международни институции и неправителствени професионални организации са подкрепили оценката на ЕК на новото полско законодателство. По неговите думи има съмнения, че новите полски закони са противоконституционни. Върховенството на закона защитава спазването на всички европейски ценности, работата на общия пазар, поддържа взаимното доверие в ЕС. Прилагането на европейското право засяга дейността на ЕС, поясни Тимерманс.\nДосега чл. 7 от договора за ЕС никога не е бил прилаган. Този текст от договора бе приет, след като през 2000 г. в управляващата коалиция в Австрия влязоха крайнодесни сили. Заради липсата на подобен текст тогава, държавите от ЕС едностранно замразиха отношенията си с Виена за девет месеца.\n                    ", "date": "2017.12.20", "title": "ЕК иска да лиши Полша от право на глас "}
{"url": "http://www.monitor.bg/a/view/40387-%D0%92%D0%9C%D0%A0%D0%9E%D0%94%D0%9F%D0%9C%D0%9D%D0%95-%D0%B1%D0%BB%D0%BE%D0%BA%D0%B8%D1%80%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    ВМРО-ДПМНЕ, най-голямата опозиционна партия в Македония, информира македонското МВР, че всеки ден в периода от 20 до 24 декември ще блокира гранични пунктове, съобщиха македонските агенции.\nБлокадите ще бъдат в следния ред: днес от 16 до 18 часа местно време ще бъде блокиран ГКПП Богородица на границата с Гърция, утре от 17 до 18 часа ще бъде блокиран ГКПП с Албания Кафасан.\nНа 22 декември от 17 до 18 часа местно време / 18 до 19 часа българско/ ще бъде блокиран ГКПП Деве баир на границата с България, а на 24 декември от 16 до 18 часа - ГКПП Богородица.\nПо-рано днес в. \"Нова Македония\" обяви, че днес от 17 до 18 часа ВМРО-ДПМНЕ ще блокира граничен пункт Табановце на македонско-сръбската граница.\nВестникът съобщи за инцидент по време на протест на опозиционната партия при Табановце край Куманово, където се стигнало до сблъсъци между членове на ВМРО-ДПМНЕ и полицията, като един от демонстрантите е ранен, а един арестуван\n                    ", "date": "2017.12.20", "title": "ВМРО-ДПМНЕ блокира границата с България "}
{"url": "http://www.monitor.bg/a/view/38071-%D0%91%D1%83%D0%BD%D1%82-%D1%81%D1%80%D0%B5%D0%B4-%D0%91%D0%95%D0%B6%D0%B0%D0%BD%D1%86%D0%B8-%D0%BD%D0%B0-%D0%BE-%D0%9B%D0%B5%D1%81%D0%B1%D0%BE%D1%81/", "text": "\n                    Сериозни инциденти са станали снощи в бежанския лагер Мория на остров Лесбос, съобщава Нюз.ин. ДПА допълва, че са ранени десетки хора при стълкновения между афганистанци и сирийци.\nНякои от размирниците са подпалили палатки и друго оборудване, като не са позволили на пожарникари да влязат в лагера, за да загасят огъня и са хвърляли камъни по тях, информира Нюз.ин.\nРедът в лагера е бил възстановен след намеса на силите за борба с безредиците.\nДесетина души, сред които две бременни жени, са били откарани в болница. Множество палатки от лагера са изгорели.\nЗасега е неизвестна причината за тази нова вълна от насилие в лагера.\nБежанските лагери на егейските острови са препълнени с хора, тъй като именно там пристигат мигрантите, които от Турция се опитват да достигнат Европа, посочва ДПА. Само в лагера Мория на остров Лесбос, който е планиран за 2 300 души, всъщност живеят 5 500. Подобна е ситуацията на Хиос и други острови, което допринася за нарастване на напрежението, отбелязва агенцията.\nГръцките власти опитаха да облекчат положението, като прехвърлиха над 1500 търсещи убежище от островите в континенталната част на Гърция.\nСъгласно споразумение между Турция и ЕС, подписано през март 2016 г., всички мигранти, които прекосят Егейско море, трябва да подадат молба за убежище в лагерите на островите. Молбите обаче се разглеждат твърде бавно в сравнение с темпа на пристигане на нови мигранти. Така бежанци и мигранти се оказват блокирани на островите в продължение на месеци в препълнени лагери.\n                    ", "date": "2017.12.20", "title": "Бунт сред бежанци на о. Лесбос"}
{"url": "http://www.monitor.bg/a/view/38513-%D0%91%D0%B5%D0%B6%D0%B0%D0%BD%D1%86%D0%B8-%D0%BE%D1%82-%D0%A1%D0%B8%D1%80%D0%B8%D1%8F-%D1%81%D0%BF%D0%B8%D0%BF%D0%B0%D0%BD%D0%B8-%D0%B2-%D0%BF%D0%BB%D0%BE%D0%BC%D0%B1%D0%B8%D1%80%D0%B0%D0%BD-%D0%B2%D0%B0%D0%B3%D0%BE%D0%BD-%D0%BD%D0%B0-%D0%B6%D0%BF-%D0%B3%D0%B0%D1%80%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    28 чужденци, по първоначални данни сирийски граждани, са задържани тази нощ в района на жп гара Септември, съобщават от МВР. Около 2:30 часа полицейски служител от Дирекция „Жандармерия“, който охранявал района на гарата, извършвал обход на периметъра. Преминавайки покрай международен товарен влак, спрял за претоварване, той чул човешка реч от единия от вагоните. Вагонът бил без нарушения на пломбажните въжета и митническите пломби. Униформеният незабавно подал сигнал на колегите си от Районното управление на МВР в  Септември. Така било установено, че в този вагон пътуват незаконно пребиваващи на територията на страната ни чужденци. Извадени са общо 28 човека – мъже, жени и деца, всички без валидни документи за самоличност.На място са изпратени и екипи на група „Миграция“ при ОДМВР - Пазарджик, които са започнали работа с чужденците. Пристигнал е и екип на „Спешна помощ“, който е извършил първичен медицински преглед на всички. Особено внимание е обърнато на децата, тъй като са на възраст между 1 и 17 години.Полицейските служители са извършили и щателна проверка на цялата влакова композиция и други хора не са открити.Днес чуждите граждани ще бъдат транспортирани в специализиран дом за временно настаняване на чужденци към Дирекция „Миграция“. Работата по случая продължава.\n                    ", "date": "2017.12.20", "title": "Бежанци от Сирия спипани в пломбиран вагон на жп гара Септември"}
{"url": "http://www.monitor.bg/a/view/55364-%D0%9F%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%9A%D0%BE%D1%81%D0%B0%D0%B9-%D0%BA%D0%BE%D0%B9%D1%82%D0%BE-%D0%B1%D0%B5%D1%88%D0%B5-%D0%BF%D1%80%D0%B5%D0%B1%D0%B8%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D1%81%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    „Аз дойдох с шестте си деца от Сирия. Избягах от войната и исках да живея спокойно, но... Мъжът ми почина преди години“, сподели на сносен български език майката на пребитото във Варна 13-годишно момче, Бадия Мараши. Синът й Косай, беше нападнат на 14 декември и бит с юмруци в двора на Второ основно училище „Н. Й. Вапцаров“ от младежи с качулки, които му счупиха носа. След операцията момчето се страхува от ново нападение и не иска да се върне в клас, съобщи майка му и пред bTV.\n\n„Той не е направил нищо, за да ги предизвика, не е имал проблеми досега с други деца, много е добър и всички го обичат“, обяси още Бадия. Майката на бития петокласник поясни, че според разказаното от сина й, нападателите му го извикали при себе си и го попитали: „Защо се правиш на важен? Арабин ли си, циганин ли си, какъв си?“ След това го набили без никаква причина и избягали. Косай познавал единия от биячите си, когото е срещал преди известно време. Казва, че не е направил нищо, за да ги предизвика. Бадия няма обяснение за случилото се, не знае и дали произходът им е причината за нападението над сина й. „В България е трудно... Искам да живеем с децата ми спокойно, не искам проблеми“, категорична е младата жена. Казва, че са пристигнали у нас със семейството си преди 4 години, бягайки от войната в Сирия. Има 6 деца и е вдовица, след като съпругът ѝ починал преди две години. Бадия си е намерила работа като готвачка в ресторант във Варна и така с препечеленото издържа многолюдното си семейство. „Работя, помагат ни и добри хора... и се справяме“, разказа пестеливо жената. Полицията все още издирва двамата нападатели на Косай, но засега без резултат. Казват, че нямат заподозрени. Случаят е взет на отчет от прокуратурата, а от училището засилиха мерките за сигурност.\n                    ", "date": "2017.12.20", "title": "Проговори майката на Косай, който беше пребит в училището си във Варна "}
{"url": "http://www.monitor.bg/a/view/84774-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%94%D0%B0%D0%BC%D0%BB%D0%B0/", "text": "25-годишният мъж направил пълни самопризнания \n                    Братовчед на 7-годишната Дамла от Момчилград е основния заподоздрян за зверското й убийство. Това съобщи главния прокурор Сотир Цацаров, като поясни, че мъжът е на 25 години, вече е задържан и са му повдигнати обвинения. Той е направил и пълни самопризнания веднага, щом е разбрал, че ще отговаря пред съда за действията си. Думите муРазследващите планирали и извършването на следствен експеримент с негово участие. Според неофициални данни полицаи намерили и ролка с тиксо в близост до жилището му. Проверява се, дали с нея той е залепил устата на момиченцето, след като го е убил. Тепърва ще се изязняват и мотивите на братовчеда. След новината за задържането му се прокраднаха версии, че той е имал интимни отношения с жена от семейството. Това обаче тепърва ще се доказва, тъй като всички познават майката Садет като много примерна жена и напълно отхвърлят тези твърдения.   \nПо-рано в срядаи после върната обратно. Садет Муса се е прибрала у дома късно вечерта във вторник под охрана, за да участва в следствен експеримент. Тя обаче все още не е освободена напълно, тъй като срещу нея има повдигнато обвинение за това, че е оставила детето само, без надзор. То е по член 182 от НК, който предвижда до три години затвро.\nСадет беше единственият задържан след убийството. За разпит бе викана и близка на жената, която по-късно беше освободена. През това време жители на Момчилград започнаха да организират протести с искане за по-бързото разкриване на убиеца. Тяхното притеснение беше, че психически нестабилен човек обикаля улиците на града и всички деца са в опасност. До ескалация на напрежението обаче не се стигна, тъй като главния прокурор Сотир Цацаров отиде на място, а с него беше и шефът на Националната следствена служба Борислав Сарафов. Те обясниха, че затягат примката около заподозрения и съвсем скоро той ще бъде задръжан. Така и стана. Късно следобед беше съобщено и че младия мъж се е укривал преди това.\n\n\n                    ", "date": "2017.12.20", "title": "Братовчед убил малката Дамла (ОБНОВЕНА)"}
{"url": "http://www.monitor.bg/a/view/53242-%D0%91%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%B1%D1%83%D1%81-%D0%BD%D0%B0%D0%BB%D0%B8%D0%B2%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D0%BD%D0%B0%D1%84%D1%82%D0%B0-%D0%BA%D1%80%D0%B0%D0%B9-%D0%A1%D0%BE%D1%84%D0%B8%D1%8F/", "text": "\n                    Мобилна бензиностанция, монтирана в бус, наливала нелегално гориво в почти цяла София област. Това стана ясно след проведена операция на полицаите от селата и градовете около столицата. Те получили сигнал, че мъж предлага по-евтин дизел със съмнително качество и дори пристигал на адрес при повикване. В хода на предприетите действия, в село Гара Елин Пелин бил установен „Фолксваген Транспортер“, оборудван като подвижна бензиностанция. В товарния отсек на микробуса полицейските служители намерили пластмасова цистерна, съдържаща около 800 литра дизелово гориво, с монтирана помпа с брояч и пистолет за зареждане. След като водачът не представил документи за произход и за заплатен дължим акциз на горивото, незабавно са уведомени митническите власти. Започнато е административнонаказателно производство по случая. Автомобилът с наличното оборудване и горивото са иззети.\nПреди година стана ясно, че хазната губи по близо 800 млн. лева от подобни измами. Най-голям дял взимали ведомствените бензиностанции, но по-назад не оставали и т.нар „мобилни“ като тази, заловена при Елин Пелин. От няколко асоциации се оплакаха наскоро, че тези мобилни обекти без никакъв контрол и надзор. Те най-често представялвали цистерна, качена на камион, която обикаля в даден район на страна, както е и случая със заловения бус край Елин Пелин.\n\n\n \n\n \n\n\n \n\n\n \n\n\n \n                    ", "date": "2017.12.20", "title": "Бензиностанция в бус налива нелегална нафта край София"}
{"url": "http://www.monitor.bg/a/view/73996-%D0%94%D0%B6%D0%B8%D0%BF-%D0%BF%D1%80%D0%B5%D0%BC%D0%B0%D0%B7%D0%B0-%D0%B8-%D1%83%D0%B1%D0%B8-%D0%BD%D0%B0-%D0%BC%D1%8F%D1%81%D1%82%D0%BE-11%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5/", "text": "Ромската махала на село Първенец на бунт, набиха шофьора, пратиха жандармерия\n                    Мощен джип „Сангюнг” премаза и уби на място 11-годишно момиченце на улица в пловдивското село Първенец и прати майката на детето в болница. Жената водела петокласничката Ангелина на училище, когато двете били пометени от автомобила с шофьор 61-годишния Димитър Й. от съседното село Брестовица. Няколко часа след трагичния инцидент по калната и разбита селска улица все още се виждаха кървавите следи от прегазеното детско телце.Шофьорът Димитър работел в Първенец и всяка сутрин минавал с джипа си по един и същ маршрут през ромската махала на селото. Пътят там обаче е тесен, с липса на видимост заради завои, с дупки, а заради студеното време на 20 декември е бил и заледен. Според жителите на махалата джипът е карал много бързо. Повечето от тях в 8 часа сутринта са били по къщите си, когато чули удара. Иванка държала за дясната ръчичка дъщеря си Ангелина и двете вървели по улицата към местен магазин, за да развали пари и да прати детето си на училище. Малката била от страната на движението на автомобили. Тротоар на това място липсва и затова масово пешеходците щурмуват улицата.Джипът връхлетял двете в гръб. Ударът бил толкова силен, че ги запокитил към масивна метална ограда, която скъсал. Секунда преди това джипът се стоварил с цялата си мощ върху момиченцето, като превъртял тялото му на няколко пъти с гумите си. Ангелина била под джипа, когато издъхнала в ръцете на майка си. Самата тя оцеляла като по чудо и била откарана в болница за прегледи. Катастрофата станала буквално пред очите на бащата на премазаното дете Георги. Къщата на семейството е на броени метри от мястото, където дъщеря му е била убита и той не само чул зверския удар, но и видял кръвта и мъртвото й тяло.„Карал е като бесен. Такъв силен удар не може да стане, ако скоростта е била под 80 км/час”, обясняваше мъж от махалата, като показваше къде джипът е ударил майката с детето и как е огънал оградата. Ужасяващият инцидент бил заснет от камерата на хранителния магазин, към който майката с детето вървели преди катастрофата. „Ще вземат записите от полицията и ще видят какво е станало. Тук трябва да се сложи ред с високите скорости. Не може така да карат бързо и да убиват хора. Как да си пращаме децата на училище, като няма тротоари дори”, крещяха близки и съседи на загиналото дете. Според кмета на Първенец Георги Стаменов джипът може и да е поднесъл, удряйки майката с детето, тъй като на завоя имало локва, която се заледявала в студа.Почерненото семейство имало само две деца – убитата 11-годишна Ангелина и нейна по-малка сестра на 7г., които редовно ходели на училище. Бащата Георги се хващал в строителството на частно, а майката Иванка била безработна.Самият шофьор – 61-годишният Димитър Й., бил набит от роднини на почерненото семейство. Махалата на Първенец се вдигнала на бунт, като исканията на хората били на мястото да се сложат легнали полицаи, за да бъде наистина ограничена скоростта до 30 км/час, какъвто знак има наблизо и който никой не спазвал. На място били изпратен бус на Специалните сили, била струпана и полиция, така че напрежението било овладяно бързо, след като бил арестуван един от участниците в побоя. 61-годишният Димитър бил арестуван за 24 часа. Пробите му с дрегер за алкохол и наркотици били отрицателни. Била му взета и кръвна проба, съобщиха от полицията.Според местните роми това не била първа катастрофа за Димитър. Година и половина по-рано със същия джип той блъснал колата на 21-годишна жителка на махалата. Разследващите опровергаха ромите, че синът на шофьора на джипа бил полицай. Според полицията тази информация не е вярна. \n\n\n                    ", "date": "2017.12.20", "title": "Джип премаза и уби на място 11-годишно момиче (СНИМКИ, ВИДЕО)"}
{"url": "http://www.monitor.bg/a/view/73734-%D0%9C%D0%B0%D0%B3%D0%B8%D1%81%D1%82%D1%80%D0%B0%D0%BB%D0%BD%D0%B8-%D0%B3%D1%80%D0%B0%D0%B1%D0%B8%D1%82%D0%B5%D0%BB%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%BF%D0%BE-24-%D0%BC%D0%B5%D1%81%D0%B5%D1%86%D0%B0/", "text": "\n                     \n\n \n\nЗа по 24 месеца влизат зад решетките двама извършители на магистрален грабеж, до ефективните наказания се е стигнало след сключване на споразумение между извършителите на престъплението и наблюдаващия досъдебното производство прокурор от сливенската окръжна прокуратура. 30-годишният Радостин С. от село Блатец и с две години по-младият му авер Георги Ц. бяха арестувани след жалба на сръбски шофьор. Водачът на ТИР се ожалил че е бил нападнат от две въоръжени лица докато почивал на отбивка по автомагистрала Тракия в землището на новозагорското село Полско пъдарево през нощта на 2 октомври. След като бил заплашен с пистолет сърбинът бил завързан, а о т резервоарите на колата му били източени 105 л дизелово гориво. Двамата криминално проявени извършители били спипани денонощие по-късно докато продавали плячката си на жители в ромската сливенска махала Надежда.Наложеното наказание влиза веднага в сила, то трябва да бъде изтърпяно при първоначален строг режим.\n\nДва други състава на сливенския окръжен съд са одобрили споразумения с обвиняеми за разпространение на наркотици,които ще прекарат зад решетките следващите 12 месеца .\n                    ", "date": "2017.12.20", "title": "Магистрални грабители влизат в затвора за по 24 месеца    "}
{"url": "http://www.monitor.bg/a/view/51521-%D0%9A%D0%BE%D0%BF%D0%B5%D0%BB%D0%B5-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0/", "text": "\n                    35-годишен извратеняк отива на съд по обвинение за създаване на порнографски материали. Обвинението срещу Адриан И. е затова, че между 19 юли и 16 септември 2017 г. в село в община Свищов накарал непълнолетно момиче да си направи голи снимки и да му ги изпрати. В началото на годината 14-годишното момиче се запознава във фейсбук с младеж, регистрирал се с профил „Анцата Илиев”. Според инфото от профила младежът бил на 19 години, здрав и атлетичен. В действителност зад лъжливия профил се криел 35-годишният Адриан. Освен този профил той имал във фийса и още един „Копеле по неволя”. Той започнал да флиртува с момичето, а след това и предложил да станат гаджета, но отказва да се срещнат за да не бъде разкрита измамата с възрастта му. След известно време Адриан предлага да запознае малолетката със совй приятел, зад чийто профил във фейсбук се крие отново той. Тя приема. Не след дълго между момичето и Адриан и неговия измислен „приятел” започват да възникват кавги и „приятелят” предлага да ги сдобри. За услугата обаче той иска ученичката да му се отблагодари като си направи гола снимка и му я изпрати. Първоначално тя отказва, но по-късно склонява, снима се с мобилния си телефон и му изпраща три свои голи снимки. Заради това склоняване обаче, Адриан И. е привлечен като обвиняем и ще бъде изправен пред съда.\n                    ", "date": "2017.12.20", "title": "„Копеле” на съд за гола  снимка на ученичка"}
{"url": "http://www.monitor.bg/a/view/89319-%D0%A1%D0%B8%D0%BD%D1%8A%D1%82-%D0%BD%D0%B0-%D0%9D%D0%B0%D0%B9%D0%B4%D0%B5%D0%BD-%D0%9C%D0%B8%D0%BB%D0%BA%D0%BE%D0%B2-%D0%B2%D0%BB%D0%B8%D0%B7%D0%B0-%D0%B7%D0%B0-20-%D0%BC%D0%B5%D1%81%D0%B5%D1%86%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    20 месеца затвор и 10 000 лева глоба отнесе синът на легендарния основател на Първа частна милиция, Найден Милков. Наследникът на бившия охранителен бос - Димитър Милков ще лежи зад решетките за разпространение на дрога. Той се отърва с възможно най-леката присъда, след като се призна за виновен и поиска делото да се гледа по реда на съкратеното съдебно следствие. Окръжния съд в Бургас призна Димитър за виновен, след като през август тази година той бе спипан с марихуана и метамфетамини. Наркотиците бяха открити в колата и в дома му. В специален тайник във входа на жилищния блок, в който се намира апартамента на Димитър, пък бяха открити прекурсори и заготовки за производство на синтетична дрога. Според повдигнатото от прокуратурата обвинение, престъпленията са извършени в условията на опасен рецидив. Наложеното наказание от 20 месеца ефективно лишаване от свобода е общо и за трите деяния. Милков-младши ще изтърпи присъдата си при първоначален строг режим, решиха бургаските магистрати. \n\n\n\n\n                    ", "date": "2017.12.20", "title": "Синът на Найден Милков влиза за 20 месеца в затвора"}
{"url": "http://www.monitor.bg/a/view/28556-%D0%A0%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D1%81%D0%B5-%D0%B5%D0%B4%D0%B8%D0%BD%D0%BD%D0%B0-%D0%BC%D0%B5%D1%82%D0%BE%D0%B4%D0%BE%D0%BB%D0%BE%D0%B3%D0%B8%D1%8F-%D1%81%D1%80%D0%B5%D1%89%D1%83-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BF%D1%80%D0%B8-%D1%85%D1%80%D0%B0%D0%BD%D0%B8%D1%82%D0%B5/", "text": "\n                    Междувременно от ДФ „Земеделие“ съобщиха, че от 2 до 31 януари земеделските стопани, кандидатствали по схемите за обвързано подпомагане за плодове, зеленчуци и за зеленчуци - оранжерийно производство, трябва да докажат минимални добиви и реализация на произведената продукция. За целта те трябва да подадат декларация по образец и да предоставят документи в ДФ „Земеделие“. Утвърденият електронен опис е достъпен за изтегляне от сайта на институцията. Към приложения файл е изготвена и инструкция за неговото попълване.\n\n\n                    ", "date": "2017.12.20", "title": "Разработва се единна методология срещу двойния стандарт при храните"}
{"url": "http://www.monitor.bg/a/view/36599-%D0%9F%D0%B0%D0%BD%D0%B0%D0%B3%D1%8E%D1%80%D0%BA%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D1%81%D0%B5%D0%B4%D0%BC%D0%B8%D1%87%D0%BD%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%BD%D0%B0-%D0%9D%D0%90%D0%9F/", "text": "\n                    Цветанка Лазарова от Панагюрище е първият победител в тазгодишната лотария с касови бележки на Националната агенция по приходите. Това стана ясно от сайта на играта на адрес www.kasovbon.bg. С бон за 7.90 лв. късметлийката получава игрова конзола с две безплатни игри. Цветанка е участник от първия сезон на лотарията, като тази година участва със 182 касови бележки, регистрирани до момента. От НАП припомнят, че в Панагюрище бе дадена и най-голямата награда от първото издание на томболата с касови бележки. Иванка Кавъркова стана големият победител в края на 2016-та. Тя печели чисто нов автомобил, след като бе изтеглен въведен от нея касов бон за 1,80 лв.Голямата награда в тазгодишното издание на лотарията е 50 000 лв. 2000 лв. ще дават данъчните всеки месец на един щастливец, регистрирал печеливша касова бележка. Всяка седмица някой ще печели и предметна награда на стойност приблизително 1000 лв. Двойно по-голям шанс за спечелване на награда имат участниците, които са плащали с банкова карта и, освен касовата си бележка, са запазили и регистрирали бележката от ПОС терминала.Спечелилите ще бъдат обявявани не само на официалния интернет сайт на Лотарията – kasovbon.bg, но и на специално създадената във Facebook страница https://www.facebook.com/kasovbon/. В социалната мрежа потребителите могат да следят последните новини около играта и да задават своите въпроси.\n\n \n                    ", "date": "2017.12.20", "title": "Панагюрка спечели седмичната награда от лотарията на НАП"}
{"url": "http://www.monitor.bg/a/view/60341-%D0%9F%D1%83%D1%81%D0%BD%D0%B0%D1%85%D0%B0-%D0%B7%D0%BB%D0%B0%D1%82%D0%BD%D0%B8-%D0%B4%D0%BE%D0%BC%D0%B0%D1%82%D0%B8-%D0%BF%D0%BE-5-%D0%BB%D0%B2-%D0%B7%D0%B0-%D0%B1%D1%80%D0%BE%D0%B9%D0%BA%D0%B0-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Пуснаха „златни“ домати по около 5 лв. за бройка в голям търговски обект в Кюстендил. Това предизвика масово недоволство и коментари сред кюстендилци, които бяха решили да сложат на трапезата си традиционна шопска салата за Игнажден. „Отивам аз на щанда да пазарувам и какво да видя. Те продават домати, които са с произход от Турция – клас 2, за 4.39 лв. На самата табела обаче е записано, че става въпрос за бройка, а не за кг. Нямаше как да не попитам продавачките. Те се усмихнаха и казаха, че просто е станала грешка, освен ако си купя едно кило да ми го таксуват отново на касата с тази грешка“, възмущава се 38-годишна кюстендилка.\n\nСамо за няколко часа въпросната цена на доматите в Кюстендил обиколи и всички социални групи. Възмутени кюстендилци коментираха, че далеч по-евтино ще им излезе да си закупят за празничната трапеза месо, вместо домати.\n\n„Като слагат такава огромна табела е нормално да погледнат какво пише на нея. Иначе кой нормален човек ще си купи домати. Добре, че все пак става въпрос за грешка в надписа, а не за реална цена“, възмущават се още кюстендилци.\n                    ", "date": "2017.12.20", "title": "Пуснаха „златни“ домати по 5 лв. за бройка в Кюстендил"}
{"url": "http://www.monitor.bg/a/view/21227-%D0%98%D0%B7%D0%B4%D0%B8%D1%80%D0%B2%D0%B0%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B8%D1%8F-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80/", "text": "Не се знае броя на засегнатите от банкрута на „София тур и холидей“\n                    Министерството на туризма издирва собственика на „София тур и холидей“ ЕООД, който  несъстоятелност, обяви пред журналисти ресорният министър Николина Ангелкова.\n\nСобственик на фалиралата туристическа компания е сръбският гражданин Драган Живкович, устанони проверка на „Монитор“ в Търговския регистър. Капиталът на фирмата е 100 лв. Едноличното дружество с ограничена отговорност е регистрирано в София на бул. „България“ №51. От министерството са направили спешна проверка на адреса на туроператора „София тур и холидей“ ЕООД, но не са открили никой на адреса. През октомври месец фирмата сменя собственика си, когато е прехвърлена на сръбския гражданин, който е в неизвестност. \n\nСръбският гражданин в неизвестност е собственик на две фирми - „София тур и ко“ и „София тур и холидей“. „На този етап от министерството чакат допълнителна информация, за да установят колко точна за пострадалите т.е. хората, които са закупили туристически пакети и нямат да могат да реализират своите пътувания“, допълни Ангелкова.В тази връзка днес след обяд ще бъде проведена среща на изп. директори на застрахователните компании „Алианц България“ и „Групама“, заедно с представители на Комисията за финансов надзор и представители на фалиралата туристическа фирма.„Алианц България“ е застрахователната компания, която е направил застраховка на 12 декември. По думите на Ангелкова има странно обстоятелство, че се сменя застрахователната компания само преди дни, а до преди това е била „Групама“. На срещата ще бъде обсъдено в какъв срок ще може да бъдат изплатени обезщенията на гражданите, закупили туристически пакети, както и колко точно е застраховката на фирмата.Срещу другата фирма на Драган Живкович, „София тур и ко“, има подадени сигнали, която не е обявена в несъстоятелност, отговори на въпрос Ангелкова. Сигналът е подаден още март месец и е бил пренасочен по компетентност към Комисията за защита на потребителя. През април от комисията са обявили, че няма нарушения, които да костват лиценза на туроператора.  \n\n\n                    ", "date": "2017.12.20", "title": "Издирват собственика на фалиралия туроператор"}
{"url": "http://www.monitor.bg/a/view/84208-%D0%9F%D1%83%D1%81%D0%BA%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D0%B2%D0%B8%D0%BD%D0%B5%D1%82%D0%BA%D0%B8-%D0%B7%D0%B0-2018-%D0%B3/", "text": "\n                    От петък започва разпространението на новите винетни стикери за 2018 г., обяви пред журналисти регионалният министър Николай Нанков след приетото решение на правителството на днешното му заседание.Валидността на стикера няма да важи за календарната година, а от датата на закупуване. Ако го вземете на 2 януари винетка за 12 месеца тя ще важи до 2 януари 2019 г. В момента валидността на годишната винетка е до 31 януари независимо от това кога е закупена. Цените им остават без промяна като 2018 г. ще е последната година, в която се ползват хартиени стикери. От регионалното министерство разчитат, че с изграждането и въвеждането на тол системата от 2019 г. ще се премине изцяло към електронно таксуване.Така цената на най-масово продаваните винетки за леки автомобили е 97 лв. годишната, 30 лв. за месечната и 15 - седмичната. Нанков припомни, че се въвежда тримесечна винетка на цена 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. Цената на тримесечната винетка е определена на принципа на пропорционалността - да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. - 18 лева за месец, което е над два пъти повече. При винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. Измененията са свързани с европейските изисквания в областта на пътното таксуване, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Тези средства ще бъдат вложени в подобряване на пътната инфраструктура.Както всяка година с цел по-висока защита и блокиране на възможността за фалшификация е променено графичното оформление на винетките за 2018 г.До 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г.В петък в продажба ще бъдат пуснати над 2 млн. стикери, като от тях 900 хил. ще бъдат годишните. До края на януари в дистрибуторската мрежа ще бъдат около 4,8 млн. винетки.  \n\n\n                    ", "date": "2017.12.20", "title": "Пускат новите винетки за 2018 г. "}
{"url": "http://www.monitor.bg/a/view/48510-%D0%9C%D0%B5%D1%82%D1%80%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D1%85%D0%B2%D0%B0%D0%BD%D0%B0-200-%D0%BE%D0%BF%D0%B0%D1%81%D0%BD%D0%B8-%D0%B8%D0%B3%D1%80%D0%B0%D1%87%D0%BA%D0%B8-%D0%B3%D0%B8%D1%80%D0%BB%D1%8F%D0%BD%D0%B4%D0%B8-%D0%B8-%D0%BF%D0%B8%D1%80%D0%B0%D1%82%D0%BA%D0%B8/", "text": "\n                    203 опасни артикула, при които са открити несъответствия с евростандартите са установили при проверките си по време на националната кампанийна проверка „Безопасна Коледа“ 2017 инспекторите на Държавната агенция за метрологичен и технически надзор (ДАМТН). От проверените общо 900 стоки са установени извън стандарта 66 играчки, 112 електрически гирлянди и 25 пиротехнически изделия. И тази година сред най-честите нарушения, които агенцията е констатирала бяха липса на: СЕ маркировка, инструкции на български език, задължителните предупредителни текстове, свързани с безопасната употреба или без превода им на български език, информация за наименование и адрес на отговорния икономическия оператор.\n\nЗа установените нарушения ДАМТН е издала 30 заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания. Предприети са мерки и за връчването на 28 броя актове за установяване на административни нарушения на неизрядните търговците.\n\nИнициативата „Безопасна Коледа 2017“ бе проведена съвместно с Комисията за защита на потребителите и осъществена под егидата на Министерството на икономиката.\n                    ", "date": "2017.12.20", "title": "Метрологията хвана 200 опасни играчки, гирлянди и пиратки"}
{"url": "http://www.monitor.bg/a/view/55599-%D0%93%D1%8A%D1%80%D1%86%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BD%D0%B0%D0%BB%D0%B8%D0%B2%D0%B5%D0%BD-%D0%B7%D0%B5%D1%85%D1%82%D0%B8%D0%BD-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8%D1%82%D0%B5/", "text": "\n                    От 1 януари 2018 г. се забранява сервирането на наливен зехтин в ресторантите в Гърция. На нарушителите ще бъде налагана административна глоба в размер на 500 евро, съобщава Нюз.ин.\n\nПреди четири години Европейската комисия направи опит да забрани използването на наливен зехтин в заведенията за обществено хранене, тъй като измамите са масови. Тогава решението бе подкрепено от 15 от 27 страни на ЕС, в това число и от Гърция, но последваха протести и забраната не мина. Сега мярката е била предложена на финансовото министерство от търговците на пазара, за да се гарантира качеството на предлагания продукт и да бъдат защитени потребителите.\n\nРегулацията предвижда в заведенията да се предлага зехтин в запечатани бутилки за еднократна употреба. На етикетите им трябва ясно да е обозначено какво е качеството на продукта.\n                    ", "date": "2017.12.20", "title": "Гърция забранява наливен зехтин в ресторантите"}
{"url": "http://www.monitor.bg/a/view/88925-%D0%95%D0%A1-%D0%B2%D1%8A%D0%B2%D0%B5%D0%B4%D0%B5-%D0%BD%D0%BE%D0%B2%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%B4%D1%8A%D0%BC%D0%BF%D0%B8%D0%BD%D0%B3%D0%B0/", "text": "\n                    Нови законодателни разпоредби на ЕС срещу дъмпинговия и субсидирания внос от страните със значителни изкривявания на пазара вследствие на държавна намеса влязоха в сила от днес, съобщи пресслужбата на Европейската комисия.\n\nОбичайният начин за изчисляването дали има дъмпинг е да се сравнят износните цени с цените или разходите на вътрешния пазар в страната износител. Ако поради държавна намеса в икономиката цените или разходите на вътрешния пазар са изкривени, ЕК вече няма да ги взима предвид при изчислението на стойността на вътрешния пазар. Вместо това тя ще използва други сравнителни стойности, които отразяват производствените и продажбените разходи без изкривяване.\n\nНовият начин за изчисление може да се прилага по отношение на всяка държава от Световната търговска организация (СТО). Преди да се приложи обаче ще е необходимо да се докаже, че в икономиката на страната износител има значителни изкривявания заради държавна намеса. Комисията ще проучва всички доказателства, представени в хода на разследването. ЕК може да съставя доклади, в които да описва икономиките на някои страни или отрасли.\n\nКомисията издаде вчера първия от докладите и той е посветен на Китай, , защото основната част от работата на ЕС за противодействие на дъмпинга е свързана с вноса от най-голямата комунистическа държава. Следващият доклад ще бъде за Русия.\n\nПредприятията от ЕС могат да разчитат на докладите по страни като доказателство, въз основа на което да искат при антидъмпинговите разследвания да бъде използван новият начин на изчисление.\n\nПредприятията от ЕС могат да разчитат на докладите по страни като доказателство, въз основа на което да искат при антидъмпинговите разследвания да бъде използван новият начин на изчисление.\n\nВ хода на всяко разследване ЕК ще проучва всички доказателства по случая и дали на тяхна основа следва да се прилага новият подход. Всички страни, засегнати от дадено разследване, в т.ч. правителството на съответната държава, както и производителите износители, ще имат възможността да представят коментари и да внасят опровержения по съдържанието на докладите в хода на разследването.\n\nПо новия начин за изчисление от значение може да бъдат социалните и екологичните стандарти. Когато избира подходящата представителна държава за замяната на разходите, освен брутния национален доход на глава от населението или други относими икономически показатели, ЕК може да взема предвид и равнището на социалната закрила и опазването на околната среда в представителната държава източник.\n\nПодсилва се законодателството на ЕС срещу субсидиите, така че занапред всички нови субсидии, разкрити в хода на дадено разследване, да могат да бъдат разследвани и отразени в окончателно наложените мита.\n                    ", "date": "2017.12.20", "title": "ЕС въведе нови регулации срещу дъмпинга"}
{"url": "http://www.monitor.bg/a/view/24914-%D0%9F%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8-%D1%81-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Една от най-иновативните компании в света в производството на електромобили OSVehicle проявява интерес към България. По покана на LauncHub Ventures, на посещение в страната ни е г-жа Юки Лиу, съосновател на компанията, която се срещна със заместник-министъра на икономиката Александър Манолев. Двамата обсъдиха плановете на предприятието за разкриване на ново производство в Европа като бяха представени възможностите за инвестиции в страната ни.\n\n„България е една от 9-те държави-членки на ЕС, които със Съвместна декларация са подкрепили приоритетното развитие на електрическата мобилност в Европа“, каза зам.-министър Манолев. Той информира и че през последните години се изпълнява национален план за насърчаване на електрическата мобилност, а в момента се разработва Национална програма с Пътна карта за развитие на електрическата мобилност в България за периода до 2025 г. и хоризонт до 2030 г. „Налице е устойчива тенденция като отчитаме ръст от 243% при чистите електромобили и 718% при хибридите в периода 2012-2014 г.“, допълни Александър Манолев. По думите му обаче все още те заемат минимален брой от всички регистрирани превозни средства - под 1%. „Затова се надяваме, че ако изберете нашата страна за една бъдеща инвестиция, това ще насърчи и процеса за по-масово навлизане на електрическата мобилност, като ще можете да разчитате и на подкрепа от държавата, защото това е национален приоритет“, каза още икономическият заместник-министър.\n\nOSVehicle, които са в процес на ребрандиране под името Open Motors, са специализирани в проектирането и производството на превозни средства с отворена рамка - шаси, което да позволи надграждането му, без да се налага смяната на колата. Или с други думи - превозни средства, които могат да се надграждат. Това е противоположно на философията в автомобилната индустрия, която предполага постоянно излизане на нови модели, които да заменят старите. Целта им е техните превозни средства да се ползват за много по-дълъг период като клиентите им просто заменят различни компоненти, за да отговарят те на променящите им се нужди.\n\nПроектите на компанията, които вече са обявени, включват BusyBee, първият пътнически легален градски автомобил, построен на отворената платформа FabCar, автомобил, представен на Fab10 в Барселона, който може да бъде построен изцяло във FabLab, SPA's Luxury EV, от историческа италианска марка и са изработени от нови високотехнологични материали, Maker's Car, автомобили, създадени от производители с местни материали като тъкани и дърво, и NIKA, първият свързан автомобил, създаден специално, за да даде възможност за разработка на приложения.\n                    ", "date": "2017.12.20", "title": "Производител на електромобили с интерес към България"}
{"url": "http://www.monitor.bg/a/view/65773-%D0%9D%D0%A1-%D0%BF%D1%80%D0%B8%D0%B5-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%98%D0%B2%D0%B0%D0%B9%D0%BB%D0%BE-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%BE%D1%82-%D0%93%D0%95%D0%A0%D0%91/", "text": "\n                    Депутатът от ГЕРБ Ивайло Константинов официално напуска парламента. Народните представители гласуваха оставката му, която бе подкрепена от 156 гласа „за” и без никакви дебати. 6 депутати бяха против, а 11 се въздържаха. Константинов депозира оставката си във вторник вечерта. Константинов беше втори в листата на ГЕРБ в Кюстендил след Кирил Калфин.Следващ в листата е областният управител на Кюстендил Виктор Янев, който най-вероятно ще се откаже. Така на мястото на Константинов в НС се очаква да влезе зам.-областният управител на Дупница Радослава Чеканска. Преди ден самият Константинов заяви, че е напарил какво е нужно за региона, а по душа  е бизнесмен.\n                    ", "date": "2017.12.20", "title": "НС прие оставката на Ивайло Константинов от ГЕРБ"}
{"url": "http://www.monitor.bg/a/view/14844-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%9D%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BC%D0%B5-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8/", "text": "\n                    Няма да сключване на договор с „Делфин“ за изграждане на двата многофункционални патрулни кораба. Това съобщи в началото на правителственото заседание министърът на отбраната Красимир Каракачанов. Причината е, че фирмата “Делфин” в 9 сутринта с писмо се е оттеглила от подписването на договора.\n\nКаракачанов съобщи на премиера Борисов и, че спира обществената поръчка за ремонта на 15 самолета МиГ-29, заради обжалване в Комисията за защита на конкуренцията от украинска фирма. Жалбата била внесена на 19 декември.\n\nНа новините от Каракачанов, Борисов отвърна с думите “Защо вчера толкова време работихме с адмирали и генерали?”.\n\nМинистерският съвет ще отпусне средства на университета по Архитектура, строителство и геодезия за обследване на храм-паметника “Александър Невски” и ще започне реставрацията му.\n                    ", "date": "2017.12.20", "title": "Каракачанов: Няма да подписваме договор за бойни кораби"}
{"url": "http://www.monitor.bg/a/view/44154-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B7%D0%B0%D1%80%D0%B0%D0%B4%D0%B2%D0%B0-%D1%81%D0%B0%D0%BC%D0%BE%D1%82%D0%BD%D0%B8-%D1%85%D0%BE%D1%80%D0%B0-%D1%81-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Бизнесмен от Пазарджик зарадва с хранителни продукти 33-ма самотно живеещи хора в село Калугерово, за да могат да посрещнат празниците. Това съобщи Николай Иванчев от Информационния център в селото. Красимир Димитров закарал в кметството олио, брашно, ориз, кашкавал, сирене, макарони и натурален сок, които ще бъдат раздадени на възрастните хора преди Бъдни вечер, за да има какво да сложат на трапезата и за Коледа и Нова година. Бизнесменът имал склад за търговия на едро в Пазарджик и бил родом от селото. Неведнъж той е помагал за някоя благородна кауза, като последният му жест бил да осигури помощ на 9 многодетни майки от Калугерово за празника на Света Ана. Жените се зарадвали много на милия жест, направен от техния земляк с добро сърце. Семейство Димитрови получиха сърдечни благодарности от кмета на Калугерово Иван Лазаров, който им връчи благодарствено писмо за поредния благороден жест.\n                    ", "date": "2017.12.20", "title": "Бизнесмен зарадва самотни хора с хранителни продукти за празниците"}
{"url": "http://www.monitor.bg/a/view/32348-%D0%9E%D1%82%D0%BB%D0%B0%D0%B3%D0%B0%D1%82-%D1%81-%D0%BF%D0%BE%D1%87%D1%82%D0%B8-2-%D0%B3-%D0%BD%D0%BE%D0%B2%D0%B8%D1%8F%D1%82-%D1%80%D0%B5%D0%B4-%D0%B7%D0%B0-%D0%BF%D0%BE%D0%B4%D0%B1%D0%BE%D1%80-%D0%BD%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8/", "text": "\n                    Поправките минаха почти без дебати, като за това правителството работи усилено почти една година. Тези текстове са в изпълнение на правителствената програма за намаляване на административната тежест за бизнеса и гражданите. Според предварителните разчети с отпадането на свидетелството на съдимост ще спести на гражданите около 3,8 млн. лева, които те годишно дават на администрацията. Важно е да се отбележи, че това важи само за държавната администрация, но не и за частния бизнес.Със закона обаче се правят промени в Закона за държавния служите. С тях се отлага влизането в сила с почти две години на централизирания конкурс за чиновниците,  които трябва да се подпират на два етапа. Вместо от януари 2018 година, част от текстовете ще влязат в сила едва от октомври 2019 година.Правят се изменения и в Закона за концесиите, който на свой ред ремонтира този за Черноморското крайбрежие. За последно той бе ремонтиран в края на ноември 2017 година, когато депутатите решиха плажовете да се отдават  по реда на Закона за концесиите. Това трябваше да влезе в сила от януари 2018 година. Сега този срок се измества от януари 2019 година, а дотогава плажовете ще се дават на концесия по стария ред.\n                    ", "date": "2017.12.20", "title": "Отлагат с почти 2 г. новият ред за подбор на чиновници"}
{"url": "http://www.monitor.bg/a/view/79384-%D0%9C%D0%92%D0%A0-%D1%81%D1%8A%D1%81-%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Във връзка с катастрофите по празниците МВР ще засили полицейското присъствие в големите градове и магистралите. Това съобщи вътрешният министър Валентин Радев след заседание на Министерския съвет. “За последните 10 дни на 2016г. при произшествия на пътя загинаха 20 човека, а 230 бяха тежко ранени”, припомни Радев. Той обясни, че заедно с Министерството на транспорта, АПИ и Столичната общината ще засилят контрола, за да може да спомогнат да няма ПТП-та. Полицайте ще следят за провоспособни водачи и употреба на алкохол и наркотици. Под особено наблюдение ще бъдат автомобилите над 12 тона, каза Радев. Между Коледа и Нова година входовете и изходите на София също ще се следят с високо внимание. Полицай ще напълнят и увеселителнте заведения, молове и коледните базари.\n\nТранспортият министър Ивайло Московски обяви, че “по-важен от човешкия фактор в движението няма”. Агенция “Автомобилна администрация” ще осигури 30 екипа, които да следят за нарушения.\n\nОт своя страна регионалния министър Николай Нанков съобщи, че в петък пускат за продажба 2 милиона винетки. Той напомни, че се въвежда тримесечна винетка на стойност на 54лв., а годишните стикери няма да важат за каледарна година, а от дата до дата.\n\n\n                    ", "date": "2017.12.20", "title": "МВР със засилени полицейски проверки по празниците"}
{"url": "http://www.monitor.bg/a/view/52675-%D0%9F%D0%BE%D0%BC%D0%B0%D0%B3%D0%B0%D1%82-%D0%BD%D0%B0-85-%D0%B8%D0%BD%D0%B2%D0%B0%D0%BB%D0%B8%D0%B4%D0%B8-%D0%B8-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D0%B2-%D0%BE%D0%B1%D1%89%D0%B8%D0%BD%D0%B8%D1%82%D0%B5-%D0%91%D1%8F%D0%BB%D0%B0-%D0%B8-%D0%94%D0%BE%D0%BB%D0%BD%D0%B8-%D0%A7%D0%B8%D1%84%D0%BB%D0%B8%D0%BA/", "text": "\n                    Мобилен екип от специалисти, които работят на терен, посещават отдалечени населени места, влизат в домовете на неподвижни или трудноподвижни лица, за да им помогнат в живота, стана ясно на среща в Областния информационен център във Варна с участието на Кина Павлова – главен експерт „Социални услуги“ в община Долни Чифлик и Борислав Френчев от „Форум гражданско общество“. Иновативният метод подпомага лицата в риск – трайно или продължително безработни и хора с увреждания в две варненски общини - Бяла и Долни Чифлик. Обхванати са общо 85 души - 35 от тях (20 от община Долни Чифлик и 10 от Бяла) ще преминават през професионално обучение, с цел намиране на работа. Други 40 възрастни хора и 10 инвалиди пък получават социалната услуга от експертите на Мобилния екип за социална и здравна работа на терен. За тях работи и рехабилитатор, който посещава домовете им, за да помага на трудноподвижни хора с церебрална парализа. В екипа са включени и психолози, социални работници, логопеди, терапевти, трудови консултанти, здравни работници, юристи и икономисти. Безработните, които посещават курсовете за придобиване на нова професия, ще бъдат назначени на работа за 6 месеца. Целта е подобряване на качеството на живот на хората с увреждания и техните семейства, повишаване на мотивацията им за водене на независим и самостоятелен начин и интеграция на пазара на труда в общините Бяла и Долни чифлик, коментираха още Павлова и Френчев.\n                    ", "date": "2017.12.20", "title": "Помагат на 85 инвалиди и безработни в общините Бяла и Долни Чифлик"}
{"url": "http://www.monitor.bg/a/view/89353-%D0%A1%D0%BF%D0%B5c%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%A1%D1%8A%D0%B4%D0%B5%D0%B1%D0%BD%D0%B0-%D0%BF%D0%B0%D0%BB%D0%B0%D1%82%D0%B0/", "text": "\n                    Спецправосъдието ще се сдобие със собствена Съдебна палата. Правителството предоставя на Висшия съдебен съвет за целта имота на бившия Образцов Механотехникум. Той се намира на бул. \"Александър Стамболийски\" №82 в София. Теренът от 8 дка и построената в него сграда са с отпаднала необходимост за болница \"Лозенец\". Те ще бъдат използвани за нуждите на специализираните органи на съдебната власт – съд и прокуратура.\n\nПреди две седмици, Пленумът на ВСС реши председателят на Върховния касационен съд Лозан Панов, главният прокурор Сотир Цацаров, представляващият ВСС Боян Магдалинчев, както и Евгени Диков, председател на Комисия \"Управление на собствеността\" на ВСС, да осъществят среща с премиера Бойко Борисов, на която да обсъдят спешната необходимост от предоставянето на сграден фонд, където да се разглеждат делата, подсъдни на специализираните органи на съдебната власт. Това са казусите за борба с корупцията по \"високите етажи\" на властта, тероризъм и делата, свързани с организираните престъпни групи, както и за работни помещения на администрацията и на самите спецмагистрати. \n\nМакар и да не е известно, дали и кога се е провеждала среща между съдебните кадровици и премиерът, решението на правителството показва желание от страна на изпълнителната власт този въпрос да не отлага. В момента Специализираните съдилища разполагат само с четири съдебни зали, а се очаква делата пред двете съдебни инстанции да се увеличат значително през 2018-та година.\n\nБързото намиране на сграда, разбира се, далеч не означава, че спецмагистратите скоро ще могат да се нанесат в масивната постройка на столичния бул. \"Ал. Стамболийски\" №82. От години по-голямата част от постройката не се използва. \n\n \n                    ", "date": "2017.12.20", "title": "Спецcправосъдието със собствена Съдебна палата"}
{"url": "http://www.monitor.bg/a/view/42007-%D0%A8%D0%B5%D1%81%D1%82%D0%B8%D0%BC%D0%B0-%D1%83%D1%87%D0%B5%D0%BD%D0%B8%D1%86%D0%B8-%D1%81-%D0%BF%D1%80%D0%B8%D0%B7%D0%BE%D0%B2%D0%B8-%D0%BC%D0%B5%D1%81%D1%82%D0%B0-%D0%B7%D0%B0-%D0%B5%D1%81%D0%B5-%D0%B7%D0%B0-%D0%95%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Шестима ученици заеха призовите места в националния конкурс за есе или разказ на тема „Европа в България“, който има за цел да популяризира Председателството на страната ни на Съвета на ЕС през 2018 г. Децата се състезаваха в две възрастови групи – от V до VII клас и от VIII до XII клас, като по-малките трябваше да пишат разкази, а гимназистите – есета. До финала достигнаха 55 разказа и 69 есета на ученици от цялата страна. Победител в първата възрастова група е седмокласникът Йоан Иванов от Профилирана хуманитарна гимназия „Св. Св. Кирил и Методий“ в Казанлък. На второ и трето място са седмокласничката Наталия Таранинова от СУ „Никола Вапцаров“ – Хаджидимово, и шестокласничката Кристела Кюлевчиева от СУ „Св. Княз Бориз I” в с. Старцево, област Смолян. При големите първото място зае ученичката от XI клас в 164 Испанска гимназия Камелия Хаджиева, а нейни подгласници са деветокласничката от СУ „Св. Климент Охридски“ в Троян Мария Ковачева и десетокласничката от ямболската Природо-математическа гимназия Йоанна Кръстева. Наградата за шестимата ученици е посещение в Брюксел и в европейските институции през февруари 2018 г.\n \n\nДо 15 януари догодина Министерството на образованието и науката ще обяви победителите и в националния конкурс за детска рисунка, който е на същата тема. В него участват деца и ученици от предучилищните групи до IV клас. Рисунките, които са допуснати до националния етап, ще се използват при провеждането на културни събития по време на Председателството на България на Съвета на ЕС. Класираните на първо, второ и трето място ще получат грамоти от министъра на образованието и науката.\n\n\n \n\n\n \n                    ", "date": "2017.12.20", "title": "Шестима ученици с призови места  за есе за Европредседателството "}
{"url": "http://www.monitor.bg/a/view/33866-%D0%98%D0%B7%D0%B4%D0%B0%D1%82%D0%B5%D0%BB%D0%B8-%D0%B2%D0%BD%D0%B5%D1%81%D0%BE%D1%85%D0%B0-126-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%BF%D0%BE%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%BD%D0%B8-%D0%BA%D0%BD%D0%B8%D0%B6%D0%BA%D0%B8/", "text": "\n                    Общо 126 проекта на познавателни книжки от 13 издатели бяха внесени в Министерството на образованието и науката. Те са предназначени за хлапетата в детска градина и в школата, в които има групи за задължително предучилищно образование. 62 от проектите са за трета, а останалите 64 – за четвърта подготвителна възрастова група. Документите за участие в процедурата се подаваха на 18 и 19 декември 2017 г., като издателствата можеха да предложат проекти по образователните направления български език и литература, математика, околен свят, изобразително изкуство, музика, конструиране и технологии. Познавателните книжки могат да включват едно или няколко образователни направления.\n\nДопускането до оценяване на внесените проекти се извършва от комисия, която ще отвори постъпилите документи пред вносителите или упълномощени от тях лица.\n\nОценяването на всеки проект ще се извършва от оценители на съдържанието, на графичния дизайн и на полиграфическото изпълнение. Оценителите на съдържанието ще са седем – по един специалист в съответната научна област и по дидактика или по методика на обучението, един експерт от МОН или от регионално управление на образованието и четирима учители. Графичният дизайн и полиграфическото изпълнение ще се оценяват от по трима експерти.\n\nАко проектите получат обща оценка „Съответства на държавния образователен стандарт за познавателните книжки, учебниците и учебните помагала“, ще бъдат предложени за одобрение на министъра на образованието и науката. Списъкът на одобрените познавателни книжки ще бъде публикуван на интернет страницата на МОН.\n\n\n \n\n \n\n \n\n \n                    ", "date": "2017.12.20", "title": "Издатели внесоха 126 проекта  за познавателни книжки "}
{"url": "http://www.monitor.bg/a/view/77295-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B0%D0%B2%D1%82%D0%BE%D1%81%D0%B5%D1%80%D0%B2%D0%B8%D0%B7%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85/", "text": "\n                    Столичните сервизи за ремонт на автомобили ще бъдат проверявани за използване на отработени масла за отопление. Ще бъдат следени и за предаването на излезлите от употреба гуми на оторизирани за това фирми. Това стана ясно след среща между кмета на София Йорданка Фандъкова, министъра на екологията Нено Димов и главния секретар на МВР Младен Маринов във връзка с мръсния въздух в столицата. Съвместни екипи на Столичната община, РИОСВ-София и СДВР започват засилен контрол върху горенето на отпадъчни материали. Димов информира кмета, че в момента се изработват стандарти за твърдите горива за битово отопление - въглища и дърва. Целта е от следващия отоплителен сезон горивата, които достигат до крайния потребител, да са с по-ниско съдържание на сяра и пепел.\nВ последните две седмици Столичният инспекторат стартира акция за събиране на стари гуми. На 9 и 10 декември в „Овча купел“ бяха събрани 2120 гуми. През уикенда пък в район “Младост“ домакинствата предадоха 410 гуми. Акцията на инспектората ще продължи на 12 и 13 януари 2018 г. в районите „Люлин“ и „Връбница“. Живеещи в кварталите „Красна поляна“ и „Западен парк“ започнаха да се оплакват, че са обгазени от дима, идващ от Виетнамските общежития и “Факултета”, а причината е именно паленето на гуми и кабели.\nШест столични квартала протестираха срещу мръсния въздух във вторник вечерта. В различни точки на „Младост“, „Дружба“, „Красна Поляна“, „Западен парк“, „Овча Купел“ и „Оборище“ недоволните се заканиха, че ако не бъдат предприети мерки за по-чист въздух, ще продължат да протестират.\n                    ", "date": "2017.12.20", "title": "Проверяват автосервизите в София заради мръсния въздух"}
{"url": "http://www.monitor.bg/a/view/61711-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%9E%D0%B1%D0%B6%D0%B0%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D1%80%D1%8A%D1%87%D0%BA%D0%B0%D1%82%D0%B0-%D0%B7%D0%B0-%D0%9C%D0%B8%D0%9329-%D0%B5-%D0%BE%D0%BF%D0%B8%D1%82-%D0%B7%D0%B0-%D1%81%D0%B0%D0%B1%D0%BE%D1%82%D0%B0%D0%B6/", "text": "\n                    „Това, което украинската „Укроборонпром“ направи е опит за саботаж срещу взетото решение на Министерството на отбраната да ремонтира своите самолети, с директно договаряне с „РСК-МиГ“.“ Това заяви на брифинг министъра на отбраната Красимир Каракачанов, във връзка с подадената жалба от страна на украинската фирма в Комисията за защита на конкуренцията. С решението на Министерството на отбраната от 6 декември, което се обжалва, се осигурява поддръжка  на 15 самолета МиГ-29 за период от 4 години срещу сума от 82 млн. лв.„По наша предварителна информация се очакваше това, което се случи вчера.“, добави той. При внасянето на жалбата не е платена държавната такса и липсва преведена регистрация на фирмата на български език, коментира още той. .Процедурата която следва е КЗК в тридневен срок да изиска попълването на празнотите в жалбата. Това означава, че може да започне работа по нея най-рано на 28 декември, но дори да бъде отхвърлена, решението може да се обжалва във ВАС. „Така на практика става невъзможно използването на тези средства от бюджета, които трябваше да бъдат изразходвани до края на годината“, добави министъра на отбраната. Каракачанов определи обжалването на процедурата като „умишлен саботаж“ и каза, че тепърва ще се изясни дали зад него стоят политически или икономически интереси. Същата компания е обжалвала и договора за ремонта на хеликоптера Ми-17 преди няколко месеца и е спряла процедурата по поръчката по идентичен начин. Украинската държавна компания „Укроборонпром“ е част от холдинга „Украинмаш.\n\n\n                    ", "date": "2017.12.20", "title": "Каракачанов: Обжалването на поръчката за МиГ-29 е опит за саботаж"}
{"url": "http://www.monitor.bg/a/view/87347-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D1%82%D0%BF%D1%83%D1%81%D0%BD%D0%B0-395-%D1%85%D0%B8%D0%BB-%D0%BB%D0%B2-%D0%B7%D0%B0-%D0%BE%D0%B1%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%A1%D0%B2-%D0%90%D0%BB-%D0%9D%D0%B5%D0%B2%D1%81%D0%BA%D0%B8/", "text": "\n                    Министерският съвет отпусна 395 000 лева целева субсидия за завършването на конструктивното обследване и изготвяне на задание за проектиране на цялостната реставрация и конструктивно укрепване на Патриаршеската катедрала “Св. Александър Невски”, съобщиха от „Дондуков“ 1. На заседанието беше поканен да присъства и главния секретар на синода Мелнишкия епископ Герасим.\n\n \n\n \n\n \n\n \n                    ", "date": "2017.12.20", "title": " Кабинетът отпусна 395 хил. лв. за обследване на „Свети Александър Невски“ "}
