{"url": "http://www.monitor.bg/a/view/15674-%D0%A0%D0%B5%D0%BD%D1%82%D0%B0-%D0%B8-%D0%B4%D0%B5%D0%BF%D0%BE%D0%B7%D0%B8%D1%82-%D0%B2-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0%D1%82%D0%B0-%D0%B7%D0%B0-10%D0%B8-%D0%BA%D0%BB%D0%B0%D1%81/", "text": "Учители избраха „Тютюн“ пред „Осъдени души“ \n                    Понятия като рента, кредит, погасителна вноска и лизинг са залегнали в новата учебна програма за 10-и клас, която вече е утвърдена от Министерството на образованието и науката (МОН). Сред финансовите термини фигурират още първоначален капитал, проста и сложна лихва, първоначален капитал и др. Това става ясно от новите учебни програми за 10 клас, качени на сайта на просветното ведомство. Както в момента, така и занапред десетокласниците ще учат алгебра и геометрия в часовете по математика. По литература пък ще се преподават само произведения на български автори. Идеята е на тях да се наблегне именно в десети клас, точно преди учениците да завършат първия гимназиален етап. Сред авторите, заложени в програмата, са Иван Вазов, Пенчо Славейков, Пейо Яворов, Димчо Дебелянов, Елин Пелин, Йордан Йовков, Гео Милев, Никола Вапцаров, Николай Хайтов и др.Десетокласниците ще изучават „Левски“ от Вазовата „Епопея на забравените“ и откъси от романа „Под игото“. Гимназистите ще разсъждават и върху фейлетона „Бай Ганьо се върна от Европа“ из „Бай Ганьо“ на Алеко Константинов. От лириката на Пейо Яворов са залегнали емблематичните стихотворения „Арменци“, „Две хубави очи“, „В часа на синята мъгла“. Гимназистите ще разсъждават и върху „Да се завърнеш...“ на Димчо Дебелянов. В програмата са залегнали още повестта „Гераците“ на Елин Пелин, Йовковите разкази „Индже“ и „Албена“ и др.В резултат на общественото обсъждане бе избрана творбата Cis moll на Пенчо Славейков, която да бъде част от учебния материал в бъдеще. Както „Монитор“ вече писа, преди окончателното утвърждаване на програмите имаше дискусия дали в тях да залегне Ciss molI или „Микеланджело“.От романа „Тютюн“ на Димитър Димов вече са включени две глави – 1-а и 16-а от І част на произведението. Преди окончателното приемане на програмите имаше спорен въпрос дали „Осъдени души“ да не замести „Тютюн“. Но след допитване до учители в крайна сметка това предложение отпадна. \n\n\n                    ", "date": "2018.01.15", "title": "Рента и депозит в математиката за 10-и клас "}
{"url": "http://www.monitor.bg/a/view/12088-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A8%D1%83%D0%BC%D0%B5%D0%BD-%D0%B3%D0%BB%D0%BE%D0%B1%D1%8F%D0%B2%D0%B0-%D0%B7%D0%B0-%D0%BD%D0%B5%D0%BF%D0%BE%D1%87%D0%B8%D1%81%D1%82%D0%B5%D0%BD-%D1%81%D0%BD%D1%8F%D0%B3/", "text": "\n                    Почистващите фирми „Зимно поддържане” ДЗЗД, „Екомакс“ ООД и „РТК“ ООД ще бъдат финансово санкционирани заради ненавременното почистване на уличната мрежа днес в Шумен. Това заяви кметът на Общината Любомир Христов на среща с представители на фирмите, съобщиха общината. Градоначалникът изразил възмущението си, след като от 6 ч. сутринта обхождайки града не е срещнал нито една снегопочистваща машина. „За съжаление, гражданите, които тази сутрин тръгнаха с колите си за работа, се сблъскаха с огромни проблеми при 2 см сняг“, заяви Христов. „Така е в кв. „Тракия“, ул. „Дедеагач“ беше блокирана, районите около всички кръстовища бяха много хлъзгави, стръмната улица до предприятието „Пчела“ беше като пързалка, да не изреждам всички критични точки“, каза той. Кметът добави, че почистването на града е трябвало да започне още в 4 ч. и заради несвършена работа и трите фирми ще бъдат санкционирани.„От петък съм ви изпратил писмо, с което ви напомням, че се очакват много големи разлики в дневните и нощните температури на 13, 14 и 15 януари и има вероятност за заледявания. В същото писмо поисках да организирате дежурства и да обходите за преценка на ситуацията, да приведете в готовност машините и да започнете почистването на улиците при необходимост“, заяви Христов. Той обърна внимание и на общинските предприятия „Чистота“ и „Строителство и благоустройство“, които също имат отговорности по почистването на улиците в града, но работата им е била незадоволителна.На срещата Асен Тодоров от обединение „Зимно поддържане” ДЗЗД, което има задължението да чисти малките улици в града, заявил, че шест от десетте машини, с които разполагат, са извън строя. Валентин Велев от фирма „Екомакс“, която почиства северната част на града, казал, че са подценили ситуацията и не са преценили, че въпреки малката снежна покривка, ще се получи заледяване. Закъснели са и машините и на фирма „РТК“ ООД. „Всички улици, които са в нашия район – южно от булевард „Симеон Велики“, вече са обработен по веднъж“, казал Атанас Кулев от „РТК“.Кметът предупреди представителите на фирмите, че при повторна подобна ситуация, санкциите ще са още по-сурови.\n                    ", "date": "2018.01.15", "title": "Кметът на Шумен глобява за непочистен сняг  "}
{"url": "http://www.monitor.bg/a/view/58544-%D0%9F%D1%8A%D1%80%D0%B2%D0%B8%D1%8F%D1%82-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B5%D1%86-%D0%B7%D0%B0%D0%B2%D1%8A%D1%80%D1%88%D0%B8%D0%BB-%D0%B2-%D0%A0%D1%83%D1%81%D0%B5-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0/", "text": "\n                    Първият палестинец, завършил висшето си образование в Русе, гостува в Русенския университет „Ангел Кънчев“. Нидал Хамда е получил дипломата си за инженер по специалността „Автомобили, трактори и кари“ преди 32 години - през 1986 година. Той се срещна с ректора проф. Велизара Пенчева и председателя на Общото събрание на университета чл.-кор. проф. Христо Белоев, съобщиха от висшето училище.\n\nХамда е споделил, че е получил много добра подготовка от преподавателите, която му давала самочувствие на работното място. Първата му работа е в голяма строителна фирма, а първият обект, в чието изграждане участва, е университет в Йордания. След това 10 години ръководи транспортния департамент на Министерството на здравеопазването в Йордания и като инженер отговаря за над 800 превозни средства, включително и специализирани линейки. Професионалният му път продължава в Канада, а днес отново е в Йордания, където развива собствен бизнес.\n\nХамда е споделил, че още поддържа връзка с 27-те палестински студенти, с които са били в подготвителния езиков курс. Казал е също, че всяка седмица възпитаниците на български университети, които сега живеят в столицата Аман, се събират заедно.\n\nПри разговора с ръководството Нидал Хамда е изразил готовност да съдейства за осъществяване на контакти между Русенския университет и висши училища в Йордания за развитие на общи научни проекти.\n                    ", "date": "2018.01.15", "title": "Първият палестинец, завършил в Русе,  гостува на университета"}
{"url": "http://www.monitor.bg/a/view/38667-%D0%A6%D0%B8%D1%80%D0%BA%D0%BE%D0%B2%D0%B8-%D0%B0%D1%80%D1%82%D0%B8%D1%81%D1%82%D0%B8-%D0%B8%D1%81%D0%BA%D0%B0%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%B4%D1%83%D0%BC%D0%B0%D1%82%D0%B0-%D1%86%D0%B8%D1%80%D0%BA-%D0%B2-%D0%9D%D0%A1/", "text": "\n                    Някои от най-известните български циркови артисти написаха открито писмо до народните представители и медиите, в което настояват да се спре използването на тяхното изкуство, като символ на нещо нечестно, хаотично или унизително. Те държат депутатите да не сравняват действията си с цирка. \"Направи ми впечатление, че в предавания по телевизията депутати използват думата \"цирк\", продължават да обиждат цирка\", коментира Иван Владимиров от \"Цирк дьо Солей\" пред Bulgaria ON AIR. Той подчерта, че не може едно изкуство да се обижда по този начин, като се използва за определение на нещо нечестно и лошо.\nСпоред академик Александър Балкански, директор на цирк \"Балкански\", партиите у нас са много далеч от цирковото изкуство, за да се сравняват с него.\n\"Самият Христо Мутафчиев е възмутен, защото те казват не само \"цирк\", но и \"театър\" и ние написахме едно протестно писмо. Това обаче беше глас в пустиня\", сподели академик Балкански. Според него това се случвало, защото изкуството не било приоритет в държавата ни днес.\nИван Владимиров допълни още, че разбира, че няма как да се превъзпита масата, но се надява поне малка част от депутатите и журналистите да се замислят и да спрат да използват думата \"цирк\".\n \n                    ", "date": "2018.01.15", "title": "Циркови артисти искат забрана на думата „цирк“ в НС"}
{"url": "http://www.monitor.bg/a/view/60776-%D0%9F%D0%BE%D1%87%D0%B5%D1%81%D1%82-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D1%81%D1%80%D0%B5%D1%89%D1%83-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85/", "text": "\n                    По-чест градски транспорт и удължаване на работното му време. Това предложиха граждани по време дискусия за борбата с мръсния въздух в столичното кметство. Общинарите изслушаха предложенията във връзка с предстоящото разглеждане и гласуване на мерките за намаляване на замърсяването на атмосферния въздух.\n\nУчастници в срещата предложиха още да се монтира видеонаблюдение в „Красна поляна“ и „Западен парк“, където често се горят автомобилни гуми и отпадъци за отопление. Те поискаха и изнасяне на пунктовете за изкупуване на вторични суровини извън кварталите, както и създаване на екипи за установяване на източниците на замърсяване с участието на граждани. Освен това се представиха и идеи за откриване на директен телефон за приемане на сигнали за замърсяване от граждани, поставяне на нови защитени контейнери за отпадъци, по-често почистване на улиците и промяна на договорите на обитателите на „Виетнамските общежития“, с която да им бъде забранено да се отопляват със запалени отпадъци.\n\nПредложенията ще бъдат обсъдени на днешното заседание на екокомисията към Столичния общински съвет.\n\nКакто „Монитор“ писа предстои градският парламент да гласува пакета от мерки за въздуха в столицата, сред които са безплатен градски транспорт и увеличаване на цената на синята зона за паркиране в дни със завишено замърсяване на въздуха. \n\n \n                    ", "date": "2018.01.15", "title": "По-чест градски транспорт  срещу мръсния въздух"}
{"url": "http://www.monitor.bg/a/view/77216-%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD%D1%81%D0%BA%D0%B0%D1%82%D0%B0-%D0%A1%D0%9E%D0%9A%D0%90%D0%A0-%D0%B8%D1%81%D0%BA%D0%B0-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%B3%D0%B0%D0%B7%D0%BE%D0%BF%D1%80%D0%B5%D0%BD%D0%BE%D1%81%D0%BD%D0%B0%D1%82%D0%B0-%D0%BD%D0%B8-%D0%BC%D1%80%D0%B5%D0%B6%D0%B0/", "text": "След срещата с Алиев премиерът преговаря с ЕС за визите за каспийската държава\n                    Азербайджан има готовност да инвестира в газопреносната мрежа на България и да доставя газ за бита. Това стана ясно след среща между премиера Бойко Борисов и президента на Азербайджан Илхам Алиев в Баку. В резиденция „Загулба” двамата обсъдиха двустранните отношения, стокообмена и поставиха акцент на сътрудничеството в областта на енергетиката.Азербайджанската държавна нефтена компания СОКАРкъм инвестиране в газификацията на България. „Днес след срещите тук министрите на енергетиката и икономиката на двете страни ще направят план как бързо това да се случи. Това, което предлагат азерите, е най-ниската цена на газ, а ние имаме договорени 1 млрд. куб.м газ, а пък след това ще договаряме повече. Това би било за огромен брой домакинства в България да се отопляват, да си готвят и в същото време да не замърсяват околната среда”, посочи Борисов след разговорите на 4 очи и пленарните сесии. „Едва 3% от територията на България е газифицирана. В същото време ние можем да се „похвалим“ с изключително замърсен въздух, който не идва толкова от автомобилите и индустрията, колкото от използването на дърва за огрев и въглища. Трябва да си поставим амбициозна цел максимум да разширим използването на материали за огрев, които не замърсяват околната среда”, обясни Борисов. Той припомни и че има две възможности за доставка на вече договорените 1 млрд. куб м азерски газ от находището „Шах Дениз” – през интерконектора с Гърция, чиято първа копка трябва да бъде направена през юни, и интерконектора с Турция, който трябва да е готов през юли. По думите на Борисов може евтиният азерски газ да се предоставя на домакинства и под формата на социални пакети. От тази година азерският газ може да стига до България, защото ще бъде завършен газопроводът ТАНАП, свързващ азерските находища с Адриатика през Турция и Гърция, обясни пък президентът Алиев.Двамата с Борисов обсъдиха и възможностите за увеличаване на стокообмена и по-специално през жп линията Карс-Баку-Тбилиси, която е най-късият път от Европа към Азия. За две седмици могат да бъдат превозвани товари между двата континента, уточни Алиев. „България има 300 км жп линии, а другите ги ремонтираме. За 2 седмици от Китай през Азербайджан, Казахстан, Иран, целият регион влиза в тази наша транспортна фуния, които оттам нататък отива до цяла Европа. Изключително са радостни от това, което правим по Берлинския процес – коридорите 8 и 10”, допълни Борисов. Алиев поздрави госта си за българското председателство на Съвета на ЕС и бе категоричен, че страната ни ще се справи. Борисов от своя страна увери, че ще разговаря с колегите си от ЕС за облекчаване на визовия режим за гражданите на Азербайджан. „Украйна, Грузия, Молдова получиха тези облекчения. Мисля, че спокойно можем да работим и в тази посока. Това вече зависи от колегите, аз само мога да го модерирам. Но поемам ангажимент да го направя”, посочи Борисов, а по късно написа във Фейсбук: „Досегас президента Илхам Алиев, се е случило. Действително има много обич между двата наши народа.“Днес пък на летището в азерската столица Борисов и колегата му Артур Расизаде официално ще открият авиолинията София-Баку.\n                    ", "date": "2018.01.15", "title": "Азери строят газова мрежа у нас (ОБНОВЕНА)"}
{"url": "http://www.monitor.bg/a/view/5624-%D0%9F%D0%B8%D1%88%D0%B0%D1%82-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5/", "text": "\n                    Министерството на здравеопазването разработва единни правила към държавните лечебни заведения как да се определя размерът на възнагражденията на служителите. Това стана ясно по време на среща на здравния министър Кирил Ананиев и неговия екип с ръководството на Българската асоциация на професионалистите по здравни грижи (БАПЗГ). И здравното ведомство, и представителите на асоциацията споделят мнението, че трябва да има промяна в системата на заплащане в сектора. От асоциацията категорично заявиха, че не искат оставки и протести, защото така не се решават проблемите, които стоят на дневен ред от години.Председателят на асоциацията Милка Василева алармира за недостиг на медицински сестри, като в момента те са по-малко от половината от необходимия брой и ако не работят на две или три места, системата ще фалира. Техните разчети показват, че средно за страната заплатата на медицинските сестри е около 520 лв. По тази причина, според данни на ЕК, приблизително 6800 български медицински сестри практикуват професията си в страни от ЕС, а още толкова са социални асистенти.Освен размера на възнагражденията, от БАПЗГ поставиха и въпроси, свързани с възможностите за обучение и допълнителна квалификация. Здравният министър Кирил Ананиев посочи, че министерството ще съдейства, за да създаде условия медсестрите да имат възможност за квалификация през целия живот. Двете страни се договориха да работят интензивно и за медицински стандарт по здравни грижи, наредбата за специализациите в здравеопазването, както и в наредбата за здравните кабинети в детските градини и училища.МЗ и асоциацията се договориха, в съответствие с практиката в другите държави, методологичното ръководство на специалистите по здравни грижи на територията на страната да бъде изрично възложено на определен експерт (републикански консултант).\n\n\n                    ", "date": "2018.01.15", "title": "Пишат правила за заплатите в болниците "}
{"url": "http://www.monitor.bg/a/view/85447-%D0%A1%D0%BD%D1%8F%D0%B3-%D0%B4%D1%8A%D0%B6%D0%B4-%D0%B8-%D0%BC%D0%B8%D0%BD%D1%83%D1%81-4-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Жълт код за валежи от сняг е обявен в 15 области от страната за днес, сочи справка на сайта на Националния институт по метеорология и хидрология (НИМХ) при БАН.Областите, за които важи предупреждението, са Видин, Монтана, Враца, Плевен, Велико Търново, Ловеч, Габрово, София-област, София-град, Пловдив, Пазарджик, Перник, Кюстендил, Благоевград и Смолян.Днес времето ще бъде облачно, на много места - с валежи от сняг, по-значителни - в Западна България. В крайните югозападни райони ще вали дъжд и сняг, а в югоизточните ще остане почти без валеж, съобщи Анна Дякова, дежурен синоптик в Националния институт по метеорология и хидрология за \"Фокус\". Ще духа слаб изток-североизточен вятър. Максимални температури в Северна България - между минус 4° и минус 2°, в Южна и по Черноморието - между минус 1° и 4°, в София - около минус 1°.Над Черноморието ще има значителна облачност. Към края на деня и през нощта срещу вторник по северното крайбрежие ще превали сняг. Ще духа слаб североизточен вятър. Максимални температури - между 0° и 4°. Температурата на морската вода е 8°. Вълнението на морето ще бъде 2-3 бала. В планините ще бъде облачно, с валежи от сняг, по-интензивен - в масивите от Западна България. Ще духа умерен югозападен, по билата - силен западен вятър. Максималната температура на височина 1200 метра ще е около минус 4°, на 2000 метра – около минус 8°.Студът, който скова България, ще продължи едва няколко дни, каза климатологът доц. Георги Рачев пред Нова ТВ. Живакът в термометрите отново ще скочи до положителни стойности най-късно в сряда. Тогава пак ще има валежи, но те вече ще бъдат от дъжд. Ново захлаждане се очаква в неделя. Тогава ще се създадат и условия за образуване на поледици.„До 15 февруари, ако не настъпи голям студ, а такъв не се вижда засега, то можем да кажем, че зимата си е отишла”, обобщи доц. Георги Рачев.\n\n\n                    ", "date": "2018.01.15", "title": "Жълт код за сняг в половин България, студ до сряда  "}
{"url": "http://www.monitor.bg/a/view/16425-%D0%9A%D0%B0%D1%80%D1%82%D0%B1%D0%BB%D0%B0%D0%BD%D1%88-%D0%B7%D0%B0-%D0%BA%D0%BE%D0%BC%D0%B1%D0%B8%D0%BD%D0%B8%D1%80%D0%B0%D0%BD%D0%B8%D1%8F-%D0%B2%D0%B0%D1%80%D0%B8%D0%B0%D0%BD%D1%82-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%B4%D0%BE-%D0%A0%D1%83%D1%81%D0%B5/", "text": " До края на годината обявяват търг за строежа й\n                    Висшият експертен екологичен съвет (ВЕЕС) при Министерството на околната среда и водите (МОСВ) е одобрил единодушно комбинирания вариант за строежа на автомагистралата от Русе до Велико Търново, научи „Монитор”.\n\nСъветът към екологичното министерство е разгледал изготвените три варианта за трасето (комбиниран, червен и син), които са\n\n\n\nВсяко от възможните технически решения за магистралата, чиято приблизителна дължина е 133 км, бяха разделени на три подучастъка. Това са Русе – Бяла (40 км), обход на самия град Бяла (почти 36 км), както и Бяла – Велико Търново (малко над 58 км).\n\nСтойност на целия проект е около 2 млрд. лв., които обаче все още не са осигурени. Надеждите на управляващите са, че\n\n\n\nчрез оперативна програма \"Транспорт и транспортна инфраструктура\", или чрез събраните в бъдеще такси от тол-системата, или от заемно финансиране.\n\nВариантите бяха дискутирани от хората в региона на 10 срещи, след като Агенция \"Пътна инфраструктура\" (АПИ) им представи доклад за оценка на въздействието върху околната среда на инвестиционното предложение.\n\nИзбраният вариант на трасето (виж картата) беше сред фаворитите и на експертите като най-целесъобразен от екологична, техническа и икокомична гледна точка. Аутобанът Русе - Велико Търново е сред приоритетните обекти, тъй като направлението осигурява транзитния трафик по коридор 9 и международен път Е-85. С построяването й ще се повиши безопасността на движението и транзитният трафик ще бъде изведен извън населените места, смятат от АПИ. „В момента се подготвя\n\n\n\nна магистралата”, коментира пред „Монитор” председателят на Управителния съвет на пътната агенция инж. Дончо Атанасов.\n\nДотук проекта е финансиран с 1.5 млн. лв. идейният и техническият проект, докладът по ОВОС и оценка на степента на въздействие, както и археологически проучвания. Ако всичко върви по план, до края на 2018 г. би трябвало да приключи техническото проектиране и след това да се премине към обявяването на търг за строителство.\n\n\n\nПри комбинирания вариант, като започне на 3 километра източно от Дунав мост, шосето пресича пътя Русе - Силистра и продължава в посока юг-югозапад. Автомагистралата продължава в югозападна посока, след което пресича пътя Русе - Варна и се насочва в южна посока. Трасето минава над р. Янтра с голямо мостово съоръжение югоизточно от с. Белцов. По-нататък е предвидено при 102-рия километър тази магистрала да пресече \"Хемус\" - в близост до с. Паскалевец, при което продължава право на юг (виж картата).\n\nТъй като релефът на терена след река Янтра е планински, с дълбоки дерета и високи върхове, се налага изграждането на големи съоръжения - 4 тунела по лявото платно и 2 по дясното, както и 22 мостове и виадукти с обща дължина 14 853 метра. Връзката на републиканските и част от общинските пътища ще се осъществява чрез 18 пътни възела. Също така ще има 12 селскостопански надлеза и 9 селскостопански подлеза. В този вариант са проектирани 8 площадки за краткотраен отдих.\n                    ", "date": "2018.01.15", "title": "Картбланш за комбинирания вариант на магистралата до Русе"}
{"url": "http://www.monitor.bg/a/view/84748-%D0%92%D0%B7%D1%80%D0%B8%D0%B2%D0%B8%D1%85%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    През изминалата нощ е бил взривен банкомат в столичния квартал \"Дружба\". Сигналът е подаден в 3,20 ч., съобщиха от МВР. Устройството се е намирало в магазин за хранителни стоки. От взривната вълна са нанесени щети на стъклените витрини на магазина и на самия банкомат.  По първоначална информация от устройството липсват около 70 хиляди лева, съобщи БНР. Способът за взривяване е чрез вкарване на въздух в банкомата. След това неизвестните нападатели са взели парите и са избягали. Полицията извършва оглед на мястото на инцидента. Извършителите се издирват. Преди дни МВР съобщи, че в София са задържани две млади момчета, които са се занимавали с подобна дейност в столицата. Именно те са взривили банкомат преди Нова година. Тогава извършителите не успяха да вземат пари, тъй като устройството ги оцвети с мастило. \n                    ", "date": "2018.01.15", "title": "Пак взривиха банкомат в София (ОБНОВЕНА)"}
{"url": "http://www.monitor.bg/a/view/4918-%D0%9D%D0%BE%D0%B2-%D0%B2%D0%B8%D0%B4-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                       От няколко дни няколко жертви от Благоевград и Петрич паднаха в капана на нов вид телефонна измама: „Хванах се по инерция на въдицата и аз, оплака се Адриана от Петрич. Не връщайте обаждане на непознати номера, които започват с +247..., или с +355... Позвъняването е до 2 пъти, след което се очаква обаждането да се върне. Ако се излъжете и наберете номера се включва телефонен секретар с женски глас на английски език, което означава, че вече сте ощипани с 20 долара“, обясни накратко измамата Адриана. Тя е върнала обаждане на телефон +247 112066, който номер се оказал на малкия остров Възнесение някъде в Атлантическия океан. \n   В Благоевград жертвите връщали обаждания на телефони, които започвали с кода на Албания – 00355, на Лондон – 004420 и на столицата на Парагвай – Асунсион – 00247. Това са импулсни телефони, които натоварват сметката ви с 20 долара на минута. От полицията предупреждават да не се отваря връзката при позвъняване и да не се връща обаждането.  \n                    ", "date": "2018.01.15", "title": "Мошеници мамят с обаждания  от Парагвай и о. Възнесение"}
{"url": "http://www.monitor.bg/a/view/68180-%D0%A1%D1%82%D1%80%D0%B0%D0%BD%D0%B0%D1%82%D0%B0-%D1%81-360-000-%D0%B1%D1%83%D0%BD%D0%BA%D0%B5%D1%80%D0%B0-%D0%B2%D1%81%D0%B5%D0%BA%D0%B8-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE-%D1%81%D0%BA%D1%80%D0%B8%D0%B2%D0%B0%D0%BB%D0%B8%D1%89%D0%B5-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    \nШвейцария е страната, която не е участвала в сражения от 200 години, но е осигурила на всеки свой гражданин бункер. Изненадващо планинската европейска държава разполага с много укрепления и оръжия и Швейцария е страната, която се е погрижила най-добре за своите граждани по отношение убежища към жители, съобщи британският в. „Телеграф“. Повод за това припомняне стана фалшивата тревога, която американските власти в Хавайте обявиха през уикенда. Тогава в Хонолулу изпратиха съобщение, че балистична ракета се е насочила към острова и хората трябва да намерят веднага убежище.\n\nЦентралната европейска държава не ги използва като атракция, както е в Албания, където убежищата, строени по времето на Енвер Ходжа, привличат туристи от цял свят, а при необходимост\n\n\n\nВ малката по площ Швейцария има общо 360 000 бункера. Предвидените места биха приютили в случай на авария цялото швейцарско население от 8,3 милиона жители. Това прави Швейцария световен лидер в класацията за държава с най-много бункери на глава от населението.\n\nШвейцарските власти са искали да премахнат бункерите, но са изчислили, че ще излезе по евтино, ако ги запазят. Това носи и определен чар на Швейцария.\n\nПрокопаните пещери в планините се използват като хангари и военновъздушни бази, а в при необходимост магистралите могат да се използват и като писти за самолети.\n\nПо Наполеоново време Швейцарската гвардия е била една от най-уважаваната в света. Сега всеки има право да държи оръжие в къщата си, редовната армия е около 200 000 души, а запасняците са около 3,6 милиона.\n\nВъпреки че надали бункерът е първата асоциация, която бихме направили относно Швейцария, там всеки е длъжен да осигури сигурно място, където семейството да се укрие в случай на ядрено нападение. Според закон от 1963 г., ако сте швейцарски гражданин и не разполагате със собствено бомбоубежище, то ще се наложи да заплатите 700 евро, в замяна на които ще получите място в обществен бункер. Швейцарците са задължени\n\n\n\nда вземат предвид място за бункер. Ако не го направят, плащат на държавата.\n\nПреди 7 години, през 2011 г., швейцарското правителството е било на косъм до отмяната на закона за бункерите, но точно тогава се случва ядрената авария в централата “Фукушима” и законът остава в сила по съображения за сигурност. В момента обществените бункери не са занемарени и са оборудвани с водни резервоари и мощни системи за пречистване на въздуха, за да може настанилите се там швейцарски граждани да са в безопасност и да им е уютно. В малката по площ Швейцария има общо 360 000 бункера. Предвидените места биха приютили в случай на авария цялото швейцарско население от 8,3 милиона жители. Това прави Швейцария световен лидер в класацията за държава с най-много бункери на глава от населението.\n\nШвейцарските власти са искали да премахнат бункерите, но са изчислили, че ще излезе по евтино, ако ги запазят. Това носи и определен чар на Швейцария.\n                    ", "date": "2018.01.15", "title": "Страната с 360 000 бункера - всеки със собствено скривалище в Швейцария"}
{"url": "http://www.monitor.bg/a/view/24939-%D0%9C%D0%B5%D1%81%D1%82%D1%8F%D1%82-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%9C%D0%B8%D1%85%D0%B0%D0%BB%D0%B8%D1%81-%D0%A5%D0%B0%D0%B4%D0%B6%D0%B8%D1%8F%D0%BD%D0%B8%D1%81-%D0%BD%D0%B0-24-%D0%BC%D0%B0%D1%80%D1%82/", "text": "\n                    Гръцката звезда Михалис Хаджиянис ще зарадва феновете си с над двучасово шоу в зала 1 на НДК на 24 март, вместо на първоначално обявената дата – 20 април. До промяната се стигна по независещи от изпълнителя обстоятелства, а заради промени в програмата на българското европредседателство и провеждането на друг събитие в сградата, изискващо висока степен на сигурност.\n\nЗакупените вече билети ще важат без презаверка, а всеки, който желае да върне пропуска си може да го направи в конкретния обект, от който е закупен до 15.02.2018 г. De Fevgo, То Kalokairi Mou и An Mou Tilefonouses са само част от парчетата, с които Хаджиянис ще вдигне градуса на настроението в зала 1 в края на март. Гръцката звезда е влюбен в страната ни, заради което не пропуска възможност да се изправи пред българските си фенове. Пропуски за шоуто му все още могат да бъдат намерени на цени между 40 и 100 лв. в мрежата на Eventim.\n                    ", "date": "2018.01.15", "title": "Местят концерта на Михалис Хаджиянис на 24 март"}
{"url": "http://www.monitor.bg/a/view/24929-%D0%92-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0%D1%81%D0%B5%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B3%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B8-%D0%B2%D0%B0%D0%BA%D0%B0%D0%BD%D1%86%D0%B8%D1%8F/", "text": "\n                    Грипна епидемия няма да бъде обявена засега в област Пазарджик, тъй като още е достигнат критичният максимум на заболели. Това реши на заседание Областният пандемичен щаб, който обаче ще заседава отново в четвъртък и при промяна в обстановката, може да вземе друго решение. Местната Регионална здравна инспекция отчита ръст на регистрираните заболели от остри респираторни заболявания, в сравнение с миналата седмица. За периода от миналия понеделник до днес хората, засегнати от инфекция на дихателните пътища са 181, спрямо 138 за същия предходен период.  Общата заболеваемост е 255.9 на 10 000 души /над 95 персентил/, в сравнение с миналата седмица когато имаме 195.08 на 10 000 души /под 95 персентил/. В момента пазарджишка област е в предепидемична обстановка. Увеличение се наблюдава и при броя на пневмониите, сега те са 34, при 28 от миналата седмица. Най-засегнати възрастовите групи са от 15 до 29 г.\n                    ", "date": "2018.01.15", "title": "В Пазарджик засега няма да има грипна епидемия  и ваканция"}
{"url": "http://www.monitor.bg/a/view/6526-%D0%93%D1%80%D0%B8%D1%88%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%BC%D0%B0%D1%87-%D0%BE%D1%82-australian-open/", "text": "\n                    Григор Димитров започна участието си на първия голям турнир за годината с убедителна победа. В първия си мач от Откритото първенство на Австралия  той надигра австриеца Денис Новак с 6:3, 6;2; 6;1.В следващия кръг на турнира българският тенисист ще играе с победителя от мача между шведа Елиас Имер и американеца Макензи Макдоналд.\n\n\n                    ", "date": "2018.01.15", "title": "Гришо спечели първия си мач от Australian Open "}
{"url": "http://www.monitor.bg/a/view/86209-%D0%A1%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%B7%D0%B0%D0%BB%D0%B0-%D0%B2-%D0%A0%D1%83%D1%81%D0%B5-%D0%B2%D0%B5%D1%87%D0%B5-%D1%89%D0%B5-%D1%81%D0%B5-%D0%BD%D0%B0%D1%80%D0%B8%D1%87%D0%B0-%D0%90%D1%80%D0%B5%D0%BD%D0%B0-%D0%A0%D1%83%D1%81%D0%B5/", "text": "\n                    Новата спортна зала в Русе вече ще се нарича „Арена Русе“. Повече от две години съоръжението носеше името „Булстрад Арена“, а генерален спонсор бе застрахователната компания „Булстрад Виена Иншурънс Груп“.Решението е било взето от мениджмънта на залата и от основния частен инвеститор Пламен Бобоков. Мотивите са, че договорът с „Булстрад“ е изтекъл и вече се водят преговори за нов спонсорски договор за следващите няколко години. От мениджмънта уверяват, че всички обявени за 2018 г. спортни и културни събития ще се проведат и се водят преговори за нови.Първата голяма проява от календара за тази година е концертът на примата на българската естрада Лили Иванова, който ще е на 22 март. Най-значимото спортно събитие ще е световното първенство по волейбол за мъже от 12 до 18 септември. Тогава русенци и гостите на града ще имат възможност да гледат едни от най-добрите отбори в света – на Бразилия, Канада, Китай и Франция.Многофункционалната зала в Русе бе официално открита на 23 юли 2015 г. Тя бе изградена в резултат на публично-частно партньорство. Разполага с 5100 седящи места и има капацитет за 8000 души.\n\n\n                    ", "date": "2018.01.15", "title": "Спортната зала в Русе вече  ще се нарича „Арена Русе“"}
{"url": "http://www.monitor.bg/a/view/77417-%D0%93%D1%80%D0%B8%D1%88%D0%BE-%D1%82%D1%80%D1%8A%D0%B3%D0%BD%D0%B0-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "Виктория Томова взе едва 2 гейма на Гибсън\n                    Григор Димитров постигна бърза победа в първия си мач на Откритото първенство на Австралия по тенис и отиде да си дотренира след нея. Българинът, поставен под номер 3 в схемата, се справи безпроблемно с австрийския квалификант Денис Новак с 6:3, 6:2, 6:1 след 21 печеливши удара и 6 пробива.\"Доволен съм от формата си. Толкова е хубаво да се върна тук. Имам страхотни спомени, обичам да играя на този корт (бел. ред. - „Род Лейвър Арена“), сподели Григор след мача. - Днес имаше доста силен вятър по време на загрявката. Не можеш да използваш максимално ударите си, но аз се опитах да бъда концентриран и да използвам всяка възможност, както и да спестя малко сили.\"Попитан какво ще прави след мача си, Григор каза: „Ще отида на тренировъчния корт, за да работя върху някои неща. Времето в последните дни не беше толкова добро и не ми позволи да тренирам както искам. Сега ще се опитам да задържа формата си, имам ден почивка. Мачът ми не беше тежък физически и съм сигурен, че след малко отново ще бъда на корта, за да тренирам допълнително“.На въпрос дали е готов за титла от Големия шлем, Гришо отговори: \"Гледам от мач на мач. Това винаги е било моя мечта. Постигнах някои неща, които винаги съм искал. Това е следващата стъпка. Не искам да лъжа и да звуча прекалено скромен. Единственото, което мога да направя, е да се раздавам на 100% и да се опитам да вдигам нивото с всеки мач.\"Във втория кръг негов съперник ще бъде американецът Макензи Макдоналд, който победи в мача между квалификантите Елиас Имер (Шв) с 6:4, 6:3, 4:6, 6:1. Това бе първи успех за 22-годишния Макдоналд в основна схема на турнир от Големия шлем, както и първи спечелен мач на ниво АТР в кариерата му, след като преди това бе загубил всичките си 4 срещи Макензи е 186-и в световната ранглиста и досега не е играл с Димитров.Първата ни ракета при жените Виктория Томова обаче отпадна още в първия кръг след тежка загуба от Никол Гибсън (САЩ) с 1:6, 1:6. За българката това бе дебют в основна схема на турнир от Шлема, в който тя участва като „щастлива губеща“. Томова не успя нито веднъж да спечели подаването си, а общо в двубоя взе едва два гейма. На трибуните на корт 22 имаше солидна българска агитка, която до последно викаше за Вики, въпреки неприятния развой на двубоя.\n                    ", "date": "2018.01.15", "title": "Гришо тръгна с експресна победа в Мелбърн (ОБНОВЕНА)"}
{"url": "http://www.monitor.bg/a/view/12224-%D0%9D%D0%B0%D0%B4-737-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-5/", "text": "\n                    Обща сума на стойност над 7,37 млн. лева се събира в джакпотите за тираж №5 на Българския спортен тотализатор. В \"6 от 49\" след специалния тираж с цена по 1,20 лв. за комбинация, парите скочиха с нови 104 383,28 лева и достигнаха 3 573 999 лева. До четвъртък се очаква към тях да се прибавят още към 20 000. В \"6 от 42\" ръстът е с 19 795,03 лв., с които се натрупаха 645 975,031 а за следващите 3 дни ще дойдат още към 20 000. в \"5/50 - 1/12 Зодиак\" си стоят непроменящите се (поне докато някой не уцели 5+1) 3 млн. лева. \"Тото Джокер\" участва с 49 993,10 лева, а \"Рожден ден\" - с 16 832.\n\nНай-голямата печалба в неделния тираж №4 беше 27 592,20 лева. Тя е от единствената петица в I теглене на \"5 от 35\". Улучи я късметлия, играл с обикновен четворен фиш за 2 лева.\n\nВ \"5/50 1/12 Зодиак\" паднаха 4 четворки по 500 лева. Интересното е, че три от тях бяха уцелени с един фиш. Неговият собственик, който ще прибере 1500 лв., е играл с 5 числа пълно комбиниране (ПК) плюс 3 зодии за 12,00 лева.\n\n \n\nТото печелби\n\nТираж №4\n\n \n\n\"6 от 49\": Числа - (1, 13, 17, 31, 35, 46); 6 - няма, 5 - 13 по 2676,50 лв., 4 - по 64,90 лв., 3 - по 5,10 лв.; ДЖАКПОТ: 3 573 999,00 лв.\n\n \n\n\"6 от 42\": Числа - (9, 12, 18, 21, 22, 30); 6 - няма, 5 - 10 по 1154,70 лв., 4 - по 24,70 лв., 3 - по 2,30 лв.; ДЖАКПОТ: 645 975,03 лв.\n\n \n\n\"5 от 35\": I теглене - (5, 10, 14, 31, 33); 5 - 1 от 27 592,20 лв., 4 - по 85,30 лв., 3 - по 3,60 лв.;II теглене - (9, 16, 25, 31, 32); 5 - няма, 4 - по 98,00 лв., 3 - по 4,60 лв.\n\n \n\n\"5/50 - 1/12 Зодиак\": Числа - (8, 21, 39, 40, 46); Зодия 7 - Везни; 5+1 - няма, 5 - няма, 4+1 - няма, 4 - 5 по 500,00 лв., 3+1 - 5 по 100,00 лв., 3 - 102 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (1, 2, 3); Цифри - (7, 0, 1); 3 - няма, 2 - 650 по 41,20 лв.; ДЖАКПОТ: 49 993,10 лв.\n\n \n\n\"Рожден ден\": Година 06, месец 08, дата 21, ден 2; I група - няма, II - няма, III - няма, IV - 4 по 68,70 лв., V - 2 по 137,30 лв., VI - 7 по 31,40 лв., VII - 13 по 21,10 лв., VIII - 21 по 10,50 лв., IX - по 8,70 лв., X - по 3,80 лв., XI - по 3,20 лв., XII - по 2,60 лв., XIII - по 2,30 лв., XIV - по 1,20 лв., XV - по 1,20 лв.; ДЖАКПОТ: 16 832,40 лв.\n\n \n\nВтори ТОТО шанс \"6 от 49\"\n\nПечалба Фиш№ Район\n\nЛека кола 227560324 София\n                    ", "date": "2018.01.15", "title": "Над 7,37 млн. лева в джакпотите за тираж №5"}
{"url": "http://www.monitor.bg/a/view/58098-%D0%9D%D0%BE%D0%BB%D0%B5-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D1%82%D0%B5%D0%BD%D0%B8%D1%81%D0%B8%D1%81%D1%82%D0%B8%D1%82%D0%B5/", "text": "\n                    Бившият номер 1 в тениса Новак Джокович призова за повишаване на наградните фондове на турнирите. Сърбинът говори на пресконференция на Откритото първенство на Австралия, на която присъстваха още Роже Федерер, Анди Мъри и Рафаел Надал.По думите на сърбина, тенисистите заработват по-малко в сравнение с представители на други видове спорт и апелира към своите колеги да се борят с тази несправедливост.Джокович предложи да се създаде независим от АТР профсъюз на тенисистите, който да се ангажира с тези въпроси. За разлика от него обаче Федедер не подкрепи тази инициатива, а Григор се въздържа от коментар по темата.30-годишният Джокович е първият тенисист, който премина границата от $100 млн. от наградни фондове в кариерата си.Ноле все още не е изиграл първия си мач на Australian open. Той е поставен под номер 14 в схемата и започва срещу Доналд Йънг (САЩ).Водачът в смета Рафаел Надал (Исп) обаче започна с лесна победа. Той показа, че е напълно възстановен от контузията на коляното си и разгроми Виктор Естрея Бургос от Доминиканската република с 6:1, 6:1, 6:1. Във втория кръг Надал ще излезе срещу Леонардо Майер (Арж), елиминирал Николас Джари (Чили) с 6:2, 7:6(1), 6:3.Номер 17 в схемата Ник Кириос (Авл) победи на старта Рожерио Дутра Да Силва (Бр) с 6:1, 6:2, 6:4 и очаква Виктор Троицки (Сър), който се справи с Алекс Болт (Авл) с 6:7(2), 4:6, 6:2, 6:3, 6:4.\n\n\n                    ", "date": "2018.01.15", "title": "Ноле поиска повече пари за тенисистите"}
{"url": "http://www.monitor.bg/a/view/22451-%D0%92%D0%B8%D0%BD%D1%8A%D1%81-%D0%B8-%D0%A1%D1%82%D0%B8%D0%B2%D1%8A%D0%BD%D1%81-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0/", "text": "\n                    Миналогодишната финалистка на Australian Оpen Винъс Уилямс (САЩ) и шампионката от US Open Слоун Стивънс (САЩ) отпаднаха още в първия кръг в Мелбърн.Петата поставена Винъс, която миналата година загуби финала от сестра си Серена, отстъпи пред швейцарката Белинда Бенчич с 3:6, 5:7. Това бе първи успех за 20-годишната Бенчич от пет срещу срещу по-голямата Уилямс.Номер 13 в схемата и шампионка на САЩ Слоун Стивънс претърпя поражение с 6:2, 6:7(2), 2:6 от Шуай Чжан (Китай). Победителката от \"Ролан Гарос\" Елена Остапенко (Лат) се класира за втория кръг след победа с 6:1, 6:4 срещу 37-годишната италианка Франческа Скиавоне.КоКо Вандевенге пък отстъпи пред Тимеа Бабош (Унг) с 6:7(4), 2:6.Финалистката в Мелбърн от 2014 г. Доминика Цибулкова (Слвк) също отпадна на старта след загуба от Кая Канепи (Ест) с 2:6, 2:6.Местната любимка Саманта Стоусър изпусна мачбол и загуби от олимпийската шампионка от Рио 2016 Моника Пюиг (Пуерто Рико) с 4:6, 7:6(6), 4:6.\n\n\n                    ", "date": "2018.01.15", "title": "Винъс и Стивънс напуснаха надпреварата"}
{"url": "http://www.monitor.bg/a/view/72306-%D0%AF%D0%BF%D0%BE%D0%BD%D0%B5%D1%86-%D1%80%D0%B0%D0%B7%D1%87%D0%B8%D1%81%D1%82%D0%B8-%D0%BF%D1%8A%D1%82%D1%8F-%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2/", "text": "\n                    \n                                        Японецът Юичи Сугита постигна една от най-значимите победи в кариерата си, след като се справи с 8-ия в схемата Джак Сок на старта на Australian Open.Сугита се наложи с 6:1, 7:6 (4), 5:7, 6:3, като по този начин вгорчи допълнително деня за американските тенисисти, които отпадаха един след друг в Мелбърн.Джак Сок беше в една част на схемата с Григор Димитров, като двамата можеха да се срещнат на четвъртфиналите.Изненадващо в първия кръг отпадна и Джон Иснър след загуба от австралиеца Матю Ебдън с 4:6, 6:3, 3:6, 3:6 за малко повече от два часа игра.Общо 12 американци отпаднаха в първия ден на турнира, като само трима успяха да измъкнат победите. Това са Никол Гибсън, отстранила Виктория Томова, Райън Харисън и квалификанта Макдоналд, който е следващият съперник на Гришо.На старта в Мелбърн отпадна и финалистът от US Open 2017 Кевин Харисън след загуба от Кайл Едмънд (Вбр) със 7:6 (4), 3:6, 6:3, 3:6, 4:6.Украинката Марта Костюк пък стана най-младата тенисистка с победа в основната схема в Мелбърн след Мартина Хингис през 1996 г. Тя се наложи с 6:2, 6:2 над Шуай Пън (Кит).\n                    \n                                    ", "date": "2018.01.15", "title": "Японец разчисти пътя на Димитров"}
{"url": "http://www.monitor.bg/a/view/20957-100%D0%BC%D0%B8%D0%BB%D0%B8%D0%BE%D0%BD%D0%BD%D0%B8%D1%8F%D1%82-%D0%94%D0%B5%D0%BC%D0%B1%D0%B5%D0%BB%D0%B5-%D0%BF%D0%B0%D0%BA-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8/", "text": "\n                    Привлеченият за 100 милиона евро халф на „Барселона“ Усман Дембеле отново влезе в лазарета. Той ще се лекува 3-4 седмици заради контузия в бедрото, която получи по време на мача с „Реал Сосиедад“, спечелен от каталунците с 4:2. Травмата е на същото място, където Дембеле бе опериран през септември и се възстановяваше до края на миналата година. Този път обаче става дума само за разтежение и няма да се наложи нова операция. Така със сигурност Дембеле изпуска 5 мача от Примера дивисион - срещу „Бетис“, „Алавес“, „Еспаньол“, „Хетафе“ и „Ейбар“. Той ще липсва и в предстоящите дуели с „Еспаньол“ от 1/8-финалите за Купата на краля.От “Камп Ноу” съобщиха също, че капитанът Андрес Иниеста не е играл срещу „Реал Сосиедад“ заради разтежение в прасеца на десния крак и е под сериозна въпросителна за идните срещи. Добрата новина е, че двамата все пак ще се на линия за мачовете с „Челси“ от Шампионската лига, като първият сблъсък на „Стамфорд бридж“ е на 20 февруари.\n\n\n                    ", "date": "2018.01.15", "title": "100-милионният Дембеле пак се контузи"}
{"url": "http://www.monitor.bg/a/view/80774-%D0%9A%D0%BB%D0%BE%D0%BF-%D0%98%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-20-%D0%B3%D0%BE%D0%B4%D0%B8%D0%BD%D0%B8-%D1%89%D0%B5-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%82%D0%B0%D0%B7%D0%B8-%D0%BF%D0%BE%D0%B1%D0%B5%D0%B4%D0%B0/", "text": "\n                    „Ливърпул“ нанесе първа шампионатна загуба на лидера „Манчестър Сити“, печелейки в луд мач с 4:3 на „Анфийлд“. При 1:1 само в рамките на 9 минути мърсисайдци забиха още 3 гола във вратата на гостите. Играчите на Пеп Гуардиола обаче не се отказаха и върнаха две попадения в края, превръщайки заключителните минути в невероятна драма. Успехът бе много важен за „Ливърпул“, който се утвърди в топ 4 след грешната стъпка на „Арсенал“, а въпреки поражението „Сити“ остава убедителен водач в класирането с аванс от 15 точки пред „Манчестър Юнайтед“, който играе тази вечер.След мача мениджърът на „червените“ Юрген Клоп бе на седмото небе от радост и определи победата като историческа. \"Уау! Какъв мач само! Двата отбора се раздадоха напълно. Хората по цял свят са гледали и са останали доволни, че футболистите играха със сърце и душа. Това е исторически мач, за който ще се говори и след 20 години, защото изглежда, че „Сити“ няма да загуби отново до края на сезона\", коментира щастливият Клоп. Колегата му при „гражданите“ Пеп Гуардиола пък заяви, че загубата ще дойде отрезвително на играчите и че титлата все още не е спечелена.\n\n\n                    ", "date": "2018.01.15", "title": "Клоп: Историческо, 20 години ще се говори за тази победа"}
{"url": "http://www.monitor.bg/a/view/30975-%D0%9A%D1%83%D1%80%D0%B8%D0%BE%D0%B7-%D0%9D%D0%B0%D0%BA%D0%B0%D0%B7%D0%B0%D1%85%D0%B0-%D1%81%D1%8A%D0%B4%D0%B8%D1%8F-%D0%B7%D0%B0-%D1%80%D0%B8%D1%82%D0%BD%D0%B8%D0%BA-%D0%BF%D0%BE-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82/", "text": "Тони Шапрон изгони играч, който неволно го бутна\n                    ПСЖ спечели с 1:0 гостуването си на „Нант“ в мач от 20-ия кръг на френската Лига 1 в двубой, който ще остане завинаги в историята с един невиждан досега куриоз.В главно действащо лице се превърна съдията Тони Шапрон, който само за секунди стана най-обсъжданата футболна личност. Причина за това е негово абсурдно държание, което в крайна сметка му донесе и сериозно наказание.В последните секунди на мача защитникът на „Нант“ Диего Карлош спринтира, за да се върне обратно към своето наказателно поле. Реферът Шапрон обаче внезапно му се изпречи на пътя и двамата се сблъскаха, падайки на земята. По принцип тази ситуация е често срещана във футбола, но последвалите действия на съдията изумиха всички. Още докато беше на земята, Шапрон изрита футболиста, за да си отмъсти. Когато се изправи пък, му показа и жълт картон. Карлош вече имаше жълт картон и след странната ситуация бе изгонен. Нещо повече – реферът реши да продължи играта, отсъждайки... фаул в полза на ПСЖ.Неадекватното му държание пък вбеси шефовете на френския футбол. Веднага след мача стана ясно, че Шапрон е разследван. Само няколко часа по-късно правата на рефера бяха спрени за неопределен период от време. Той трябваше да свири мача между „Анже“ и „Троа“ в сряда, но със сигурност това няма да се случи.„За първи път виждам подобно нещо. Абсурдна ситуация. Случва се неволно да се сблъскат съдия и футболист, но след това поведението на Тони Шапрон бе недопустимо“, коментира треньорът на ПСЖ Унай Емери, чийто тим с победата отново възстанови преднината си от 11 точки на върха пред „Монако“.\n\n\n                    ", "date": "2018.01.15", "title": "Куриоз! Наказаха съдия за ритник по футболист"}
{"url": "http://www.monitor.bg/a/view/64325-%D0%92%D0%B8%D0%BA%D1%82%D0%BE%D1%80-%D0%99%D0%BE%D1%81%D0%B8%D1%84%D0%BE%D0%B2-%D1%81%D1%82%D0%B0%D0%BD%D0%B0-1-%D0%BD%D0%B0-%D0%B1%D0%BB%D0%BE%D0%BA-%D0%B2-%D0%98%D1%82%D0%B0%D0%BB%D0%B8%D1%8F/", "text": "Боян Йорданов най-резултатен за \"Фойникос\" преди мача с \"Монтана\"\n                    \n                                        Капитанът на българските волейболни национали Виктор Йосифов излезе начело в класирането за блокировачите в италианската Суперлига след 18-ия кръг. Той изигра отличен мач за своя LPR (Пиаченца) при домакинската победа с 3:2 (-18, 23, -24, 21, 12) над \"Тайван Екселенц\" (Латина). В него записа 11 точки, от които 6 блока. С тях оглави класирането по този елемент с 54 или 0,74 на гейм от 18 мача и 73 изиграни гейма.Освен това Йосифов има общо спечелени 161 точки, сред които и 18 аса, с което е в челото на подреждането по ефективност. Тимът на Пиаченца е 8-и с 27 т. от 10 победи и 8 загуби.Цветан Соколов пък е втори във въпросната класация на блок с 47 точки (но 0,81 на гейм) от 18 мача и 58 гейма, въпреки че този елемент не е приоритет за поста, на който играе - нападател на диагонал с разпределителя. Той стана 7-и при реализаторите с общо 272 т. (17 аса) и втори по ефективност в нападение с 208 т. - 52%, след като изигра поредния си много силен двубой за настоящите шампиони от \"Кучине Лубе\" (Чивитанова). Като гости на \"Трентино\" в Тренто пред 4023-ма зрители волейболистите на \"Лубе\" разгромиха домакините с 3:1 (13, 26, -20, 14). Соколов буквално разплака бившия си тим, в който прекара доста време на скамейката като резерва на чеха Ян Щокър. Той заби цели 21 т. (1 ас, 5 блока, 60% ефективност в атака) и беше избран заслужено за най-полезен играч (MVP). Османи Хуанторена добави 17 точки, а за \"Трентино\" също със 17 се отличи Урош Ковачевич. Въпреки успеха \"Лубе\" остава втори в класирането с 47 точки от 16 победи и 2 загуби, а начело е \"Сър Сейфти\" (Перуджа) с 48, който отвя MG Grup (Монца) с 3:0 (22, 18, 20) също при 16-ия си успех за сезона.Воденият от треньора Радостин Стойчев \"Азимут\" (Модена) би у дома с 3:0 (21, 20, 15) тима на \"Калцедония\" (Верона) и запази третото място с 42 т.Сред другите впечатляващи изпълнения на българските волейболисти през уикенда се отличи това на Боян Йорданов за гръцкия \"Фойникос\" при разгрома на \"Ираклис\" с 3:0 (18, 27, 22) в 13-ия кръг. Той беше най-резултатен с 21 точки (3 аса, 1 блок). Така бившият национал загря за предстоящия двубой от евротурнира \"Чалъндж къп\", в който тимът му гостува на българския \"Монтана\" на 17 януари.\n                    \n                                    ", "date": "2018.01.15", "title": "Виктор Йосифов стана №1 на блок в Италия"}
{"url": "http://www.monitor.bg/a/view/49229-%D0%9F%D0%BE%D1%80%D1%82%D1%83%D0%B3%D0%B0%D0%BB%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B4%D0%BE%D0%B9%D0%B4%D0%B5-%D0%B2-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    \n                                        Португалецът Андре Филипе Алвес Монтейро се присъедини към подготовката на ЦСКА-София в Сандански. Той играе като крило по двата фланга и има сериозна визитка и опит в родината си, където е записал 160 мача в шампионата с екипите на „Олянензе“, „Порто“, „Брага“ и „Рио Аве“. През изминалия сезон офанзивният халф изиграва 19 срещи и вкарва 5 гола в шампионата на Саудитска Арабия с фланелката на „Ал Фатех“. Във футболните среди играчът е известен с прякора си Укра.Футболистът ще премине първоначално различни физически и медицински тестове, тъй като през последните месеци се е възстановявал от контузия. Укра е роден на 16 март 1988 година и е продукт на школата на гранда „Порто“. През сезон 2010/2011 година е част от представителния тим на „драконите\", за които изиграва няколко мача и заедно с Фалкао, Хълк и останалите си съотборници печели шампионската титла, купата и суперкупата на страната, както и трофея в Лига Европа. Крилото има участие с юношеския национален тим на родината си до 19 години на финалите на европейското първенство през 2007 година в Австрия. През пролетта на 2015 година получава повиквателна и прави и дебют за мъжкия национален отбор на Португалия в приятелска среща срещу Кабо Верде.\n                    \n                                    ", "date": "2018.01.15", "title": "Португалски национал дойде в ЦСКА-София"}
{"url": "http://www.monitor.bg/a/view/59973-%D0%9A%D0%B5%D1%88%D0%B5%D1%80%D1%83-%D0%B0%D1%83%D1%82-%D0%B8-%D0%B7%D0%B0-%D0%B4%D0%B2%D0%B0%D1%82%D0%B0-%D0%BC%D0%B0%D1%87%D0%B0-%D1%81-%D0%9C%D0%B8%D0%BB%D0%B0%D0%BD/", "text": "\n                    Надеждата на всички в „Лудогорец“, а и на самия Клаудиу Кешеру, че ще играе в поне единия мач с „Милан“ от 1/16-финалите на Лига Европа, се изпари. Дисциплинарната комисия към УЕФА наказа румънския таран за две срещи заради червения картон срещу „Хофенхайм“ и той ще пропусне престижните битки със седемкратния европейски шампион.Както е известно, в 83-тата минута на решителния двубой срещу германците Кешеру си изпусна нервите и изрита футболист на „Хофенхайм“, след което бе изгонен с директен червен картон.До участие на румънеца в мачовете с „Милан“ може да не се стигне и заради готвения трансфер. Нападателят отказва да поднови изтичащия през лятото договор и затова от „Лудогорец“ обмислят трансфер до края на януари. Към момента обаче липсва сериозна оферта, като е възможно двете страни да седнат на масата за нови преговори. Първата среща между „Лудогорец“ и \"росонерите\" е на 15 февруари в Разград, а реваншът е на 22 февруари.\n\n\n                    ", "date": "2018.01.15", "title": "Кешеру аут и за двата мача с „Милан“"}
{"url": "http://www.monitor.bg/a/view/13698-%D0%9E%D1%82%D0%BC%D0%B5%D0%BD%D0%B8%D1%85%D0%B0-9%D0%B8%D1%8F-%D0%B5%D1%82%D0%B0%D0%BF-%D0%B7%D0%B0%D1%80%D0%B0%D0%B4%D0%B8-%D0%BE%D1%87%D0%B0%D0%BA%D0%B2%D0%B0%D0%BD%D0%B8-%D0%B1%D1%83%D1%80%D0%B8/", "text": "\n                    Директорът на 40-ото издание на рали \"Дакар\" Марк Кома обяви, че 9-ият етап от състезанието е отменен от съображения за сигурност. Очакваха се бури и пороища, затова испанецът заяви пред медиите, че не иска да рискува живота на състезателите. Отменената отсечка от Тупиза до Салта трябваше да е последната на територията на Боливия с дължина от 242 км за всички категории между тези градове, след което се навлиза в Аржентина. Така цялата колона трябваше да се премести в Селта, но по безопасен маршрут и без състезателни елементи. Това е втората промяна в маршрута на \"Дакар\" този сезон.Мистър Дакар - Стефан Петерханзел, носител на 6 титли при мотоциклетистите и на 7 при автомобилистите, спечели 8-ия етап със своето \"Пежо 3008\", с което постигна своя 40-и етапен успех в 40-годишната история на ралито. Така пред него остана само Ари Ватанен с 50 първи места. Петерханзел обаче остана зад своя съотборник с \"Пежо\" Карлос Сайнц в генералното класиране при колите заради загубения над час при повредите, получени в 7-ия етап. За него това беше втора победа тази година и тя дойде при втората най-дълга скоростна отсечка - 428 км от Уйни до Тупиза, в която състезателите нямаха право на сервизна помощ за 48 часа, а на височина 4000 м в планините ги заля проливен дъжд.\n\n\n                    ", "date": "2018.01.15", "title": "Отмениха 9-ия етап заради очаквани бури"}
{"url": "http://www.monitor.bg/a/view/50870-%D0%A1%D0%B2%D0%B8%D0%BD%D1%81%D0%BA%D0%B8-%D0%B3%D1%80%D0%B8%D0%BF-%D0%BF%D0%BE%D0%B2%D0%B0%D0%BB%D0%B8-5%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                     \n\nВъв Варна вече има изолиран грипен вирус А H1N1, т.нар. пандемичен щам на свински грип. Негов носител е 5-годишно дете, което се е лекувало в Инфекциозна клиника във Варна, съобщи шефката на Дирекция „Надзор на заразните болести“ в РЗИ-Варна, д-р Янка Драганова. Детето вече е излекувано и изписано. Освен този, има изолирани и други два случая с грипен вирус тип В, допълни д-р Драганова. Експертът отбеляза, че нараства сериозно броят на заболелите от грип в морския град, като за миналата седмица те са били 538, или 160,75 на 10 000 души. Това показва подем на грипа и острите респираторни заболявания във Варна. Епидемия обаче се обявява при 300 на 10 000 души. Най-уязвима за Варна е възрастовата група до 4 и от 5 до 14 години, където градът е малко над средната заболеваемост за страната. Във възрастовата група от 15 до 65 години сме под средната заболеваемост за страната, каза още д-р Драганова. При първи симптоми на настинка и грип тя препоръча на родителите да потърсят лекарска помощ и в никакъв случай да не водят болни деца в градините и училищата.    \n                    ", "date": "2018.01.15", "title": "Свински грип повали  5-годишно дете във Варна "}
{"url": "http://www.monitor.bg/a/view/49665-%D0%A1%D0%BB%D1%83%D1%88%D0%B0%D0%BC%D0%B5-stone-sour-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE/", "text": "\n                    Осем години след като ни докараха вратобол като част от фестивала Sonisphere на стадион „Васил Левски“ Stone Sour готвят ново звуков десант у нас. Мястото на срещата е парка край Терминал 2 на летище София, датата е 27 юни, билети на цена от 45 лв се продават в ticketportal.bg. В продажба са и и различни VIP пакети за фестивала, като най-атрактивния дава право на само шест фена да са на сцената по време на първите три песни на групата. Концертната зона ще бъде обособена около съществуващия амфитеатър със сцена, разположена до живописното езеро с естествен декор от излитащи и кацащи самолети. Носителите на „Грами“ идват в състав Кори Тайлър (вокали), Джош Роуд (китари), Джими Чоу (бас) и Кристиан Мартучи (китара), а в сет листа им ще влязат парчета като Brother, Through Glass и Tired.\n                    ", "date": "2018.01.15", "title": "Слушаме Stone Sour на летището"}
{"url": "http://www.monitor.bg/a/view/75206-4magic-%D0%B7%D0%B0%D0%BF%D0%B8%D1%81%D0%B2%D0%B0%D1%82-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Победителките от петия сезон на X Factor 4Magic ще заминат за Руъния след броени дни, за да запишат дебютния си сингъл под опеката на Крис Трейс, по-известен като Monoir. Той стои зад  хита The Violin Song, в който влиза фолклорен мотив от „Втора песен за из пътя“ (“Second Song on the Road”) на композитора Николай Кауфман в изпълнение на хор „Мистерията на българските гласове“. През 2016 г. песента оглавяваше официалната еърплей класация у нас за осем поредни седмици, класира се на шеста позиция в годишния чарт и заемаше челно място в класацията на Shazam в Румъния, България, Турция, Гърция, Кипър, Украйна и други. Monoir приема предложението на „Вирджиния Рекърдс“ да работи с 4Magic, след като чува изпълненията им в шоуто на Нова тв. „Когато чух момичетата, бях силно впечатлен, предизвикателство e за мен самия да опитаме нещо заедно, защото наистина вярвам в младите и свежи таланти като тях. А и много харесвам българския фолклор, който е близък до румънския, мисля, че ще се получи интересен проект!“, казва Monoir . Като артист и продуцент той е работил с имена от калибъра на Маирус Мога, Кости Йонита, Смайли, Deepcentral. \n\n\n                    ", "date": "2018.01.15", "title": "4Magic записват  в Румъния"}
{"url": "http://www.monitor.bg/a/view/2047-%D0%A1%D1%8A%D0%B4%D1%8F%D1%82-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "\n                    Австралийските композитори и продуценти Шон Кери и Бо Голдън заведоха дело срещу хитмейкъра Ед Шийрън за плагиатство в ролята му на автор на песента The Rest Of Our Life. Изпълнители на кънтри парчето са Тим Макгроу и Фейт Хил, които също служат като идейни двигатели на песента. Техните имена също влизат в списъка с обвиняеми по делото. По думите на Кери и Голдън, The Rest Of Our Life е копие на тяхната When I Found You от 2014 г. „Приликите могат да бъдат забелязани дори от обикновен слушател“, обясняват австралийците.\n\nТова не е първото дело за плагиатство, в което е намесено името на Шийрън. През октомври миналата година талантът от Съфолк сключи извънсъдебно споразумение за песента си Photograph. Претенция към правата на парчето тогава прояви Мат Кардъл, който искаше обезщетение в размер на 20 милиона долара. Какви са условията на постигнатото споразумение обаче така и не стана ясно.\n                    ", "date": "2018.01.15", "title": "Съдят Ед Шийрън за плагиатство"}
{"url": "http://www.monitor.bg/a/view/70990-%D0%95%D0%BC%D0%B0%D0%BD%D1%83%D0%B5%D0%BB%D0%B0-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0-%D0%BE%D0%B2%D1%86%D0%B0%D0%B5%D0%B4%D0%BD%D0%BE%D1%80%D0%BE%D0%B3/", "text": "\n                    Как се справя Емануела с озаптяването на черна овца, окичена с перли и изкуствено присаден аксесоар, доближаващ я по визия до еднорог – това ще видим в предстоящото видео на звездата. Певицата анонсира проекта си с работно заглавие „Нотариално заверен“ чрез миниклипчета в социалните мрежи, а феновете й побързаха да я поздравят за екстравагантното решение. След като изпълнителката на „Без чувства“ получи текст за песен като новогодишен подарък от свой почитател, мнозина предположиха, че именно той ще стои в основата на провокативната продукция. „Лиричните“ размисли за псевдо жените, опитващи се да подражават на Емануела, спечелиха одобрения от страна на останалите последователи на звездата във Фейсбук.Според спекулациите парчето ще бъде посветено на новата изгора на милионерския син Димитър Динев – баща на по-малкия син на певицата. Само преди дни стана ясно, че Емануела е извадила ограничителна заповед срещу Дарина Аврамова, с която й забранява да доближава 3-годишното момче. „Тя употребява вещества забранени от закона, но ако това за някой е нормално, ок!“, откровеничи тогава звездата. Аврамова също обвини Емануела в психически тормоз, а певицата се закани да брани честта си и в съда.\n\n\n                    ", "date": "2018.01.15", "title": "Емануела възпитава овца-еднорог"}
{"url": "http://www.monitor.bg/a/view/71757-%D0%91%D1%8F%D0%BB%D0%BE-%D0%B2%D0%B8%D0%BD%D0%BE-%D0%B8-%D1%88%D0%BE%D0%BA%D0%BE%D0%BB%D0%B0%D0%B4-%D0%B7%D0%B0-%D0%A6%D0%B5%D1%86%D0%B0-%D0%B2-%D0%90%D1%80%D0%B5%D0%BD%D0%B0%D1%82%D0%B0/", "text": "Балканската легенда идва с 9 души бенд за концерта на радио „Веселина“ \n                    Бяло вино, шоколад и и ядки е поискала в гримьорната си в „Арена Армеец“ Цеца Величкович, научи „Монитор“. Балканската легенда е сред специалните гости на грандиозния концерт, с който радио „Веселина“ ще отбележи четвърт век в ефир на 22 февруари. Изпълнителката на „Трепни“ пристига у нас в компанията мениджъра и личния си асистент, като е твърде вероятно\n\n\n\nчиято любов към България е пословична. На сцената вдовицата на Аркан ще бъде подкрепена от 9 души бенд, в който влизат и двама беквокалисти. Заедно ще зарадват публиката както с най-големите хитове на звездата на южната ни съседка като „Београд“, „Маскарада“, „Пиле“, така и с песни от последния й албум „Аутограм“.\n\nВдовицата на Аркан пя у нас за последен път миналия март, когато в същата зала 15 000 души я посрещнаха с картонени сърца, плюшени играчки и развети трибагреници, а мускулната им треска в ханша беше гарантирана. “И този път атмосферата в залата беше невероятна, а феновете ми показаха, че за тях най-важна е песента! След това е всичко останало - изпълнителят, обстоятелствата около него, мястото на концерта...\n\n\n\nа това е така благодарение на любовта, която получавам от хората на всички мои концерти и участия тук”, сподели тогава за „Монитор“ мегазвездата.\n\nВ купона за рождения ден на „Веселина“ ще вземат участие още Берковската духова музика, оркестър „Орфей“, Цветелина Янева, Галена, Азис и Пеги Зина. Началото е от 20 ч, а билети се продават в мрежата на eventim.bg и ticketportal.bg на цена от 25 до 80 лв.\n\n \n\n \n                    ", "date": "2018.01.15", "title": "Бяло вино и шоколад за Цеца в „Арената“"}
{"url": "http://www.monitor.bg/a/view/86726-%D0%98%D0%B2%D0%B0%D0%BD-%D0%91%D1%8A%D1%80%D0%BD%D0%B5%D0%B2-%D1%80%D0%B0%D0%B7%D0%BF%D1%83%D1%81%D0%BA%D0%B0-%D1%81-%D0%B1%D0%BE%D0%BA%D1%81-%D0%B8-%D0%BF%D0%BB%D1%83%D0%B2%D0%B0%D0%BD%D0%B5/", "text": "\n                    С тренировки по бокс и плуване – така актьорът Иван Бърнев събира енергия преди вечерните си представления. По спорта той се пали още преди години, но е категоричен, че не помпа мускули от суета. „Наистина ми носи удоволствие да ходя на бокс, а от друга страна е кардио спорт, който поддържа сърцето в кондиция. Установих, че добре ми се отразява. Сутринта може да съм скапан след тренировката, но вечерта мога да обърна самосвал – имам приятна енергия“, обяснява пред cultinterview.com актьорът, когото ще видим на голям екран в „Посоки“ на Стефан Командарев от 26 януари. Бърнев влиза в ролята на пасажер в едно от шестте таксита, движещи се из нощна София в лентата, спечелила симпатиите на Ума Търман в Кан.\n\n„Не би тръгнал по посока на това да бъда известен на всяка цена. Все повече хора, усетят ли сладостта на популярността, опитват да си я поддържат на базата на… не мога да разбера на какво. Не знам какво точно са направили, но ходят от телевизия в телевизия. А в тази държава кой произвежда нещо? Гордея се с това, което правя, защото все пак произвеждам някакъв продукт“, категоричен е още Бърнев.\n                    ", "date": "2018.01.15", "title": "Иван Бърнев разпуска с бокс и плуване"}
{"url": "http://www.monitor.bg/a/view/6996-%D0%A1%D0%BA%D0%B0%D0%BD%D0%B4%D0%B0%D0%A3-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%87%D0%B0%D1%88%D0%B8-%D0%B7%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82/", "text": "\n                    Лъчезар Евтимов и Йонислав Йотов-Тото, по-популярни като група „Скандау“, ще отделят част от печалбата си от продажбата на мърчандайз продукти за благотворителност. „Решихме приходите от чашите на „СкандаУ“ да бъдат дарение. Толко е просто! Ще очакваме вашите предложения на ArmyMission@gmail.com, всеки месец от 16 до 20, като на 21 тук ще публикуваме избраната мисия. Може да бъде за нуждаещи се хора, за сиропиталища, за манастири и църкви. Просто изпращайте предложения. Имаме Армия, а вече и \"Мисия\"“, обявиха рапърите в социалните мрежи.Чашите с надписи Yes Baby и „Има ли платена любов у тая могила“, превърнали се в запазена марка за Лъчо и победителя от „Вип Брадър“, могат да бъдат намерени на официалния сайт на групата на цени от 10 лв.И тази година „СкандаУ“ ще се борят за отличието „Група на годината“ от 359 Hip-Hop Awards. След като грабнаха приза през 2017 г., те определиха постижението си като победа на дълго бягане, в което единствената конкуренция е дядо. „Бяхме номинираме с групи, които в момента не са толкова актуални и победата беше лесна. Ще е глупаво да се направим на много възхитени, по-добре да бъдем реалисти“, коментираха тогава те. По време на предстоящите 359 Hip-Hop Awards Лъчо и Тото ще се борят още и за статуетка в категорията „Песен на годината“ с тяхната „Мафия“.\n                    ", "date": "2018.01.15", "title": "„СкандаУ“ продават чаши за благотворителност"}
{"url": "http://www.monitor.bg/a/view/4133-%D0%A2%D0%B0%D1%80%D0%B0%D1%88%D0%B0%D1%82-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B2-%D0%9F%D0%B0%D0%BD%D0%B0%D0%BC%D0%B0/", "text": "Разбили куфара на Нора Недкова на летището, разпитвали я повече от час\n                    В сценарий, напомнящ увертюра към „Бягство от затвора“ се забърка актуалната Мис Плеймейт Нора Недкова. Новогодишните празници тя посрещна с екскурзия до Панама, Карибите и Колумбия, но на връщане към татковината, когато трябвало да хване полета Панама-Париж-София, охраната я притиснала за щателна проверка със съмнения, че пренася забранени вещества. „Не съм се чувствала по-уплашена в живота си, за пръв път ми се случва такова нещо. Никога не съм употребявала наркотици,\n\n\n\nи след толкова години като клубна танцьорка така й не ме поблазни опцията да опитам такива стимуланти, за да ми е весело. Не знам какво привлече гардовете в мен, какво толкова им се стори съмнително.,“, коментира пред „Монитор“ миньончето от Варна.\n\nНора обясни още, че прекарала над час в стая за разпит, а целия й куфар бил почти разфасован. В багажа си имала чисто нови рокли, ключове за жилището си, както и много скъпи бижута. След като се убедили, че не се опитва да транспортира нищо незаконно, ченгетата пуснали нашенката да излети. Когато кацнала във френската столица обаче Недкова разбрала, че след полицейския тараш куфарът й не е стигнал до самолета и до този момент още не й е върнат.\n\nНедкова спечели конкурса за сексапил на сп. Playboy в началото на декември, а с него и наградата от 20 000 лв.\n\n\n\nза изоставени и болни животни, а с другата ще налее основните на бизнес. През последните две години, откакто не се занимава активно с танци, Нора върти бутик за дрехи в Златни пясъци, но мечтата й е да има собствен бар. „Обичам купоните, ценител съм на хубавата храна и атмосферата, която отпуска, така че да разработя едно такова местенце е основната ми цел“, обясни за „Монитор“ блондинката след като спечели титлата. \n                    ", "date": "2018.01.15", "title": "Тарашат Мис Плеймейт за наркотици в Панама "}
{"url": "http://www.monitor.bg/a/view/8542-%D0%97%D0%BE%D0%BE%D0%BB%D0%BE%D0%B3-%D0%B7%D0%B0%D1%89%D0%B8%D1%82%D0%B8-%D0%B2%D1%8A%D0%BB%D0%BA%D0%B0-%D0%BD%D0%B0-%D0%94%D0%B8%D0%B0%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B0/", "text": "\n                    Дни, след като екозащитници скочиха срещу снимката на вълка, нарамен от Диана Димитрова за фотосесия за корицата на сп. Eva, зоологът доц. Стоян Лазаров потвърди, че животното не е пострадало по време на работния процес. Специалистът е и стопанин на двугодишния Черок, който е от породата чехословашки вълчак. Той е категоричен, че най-сложните команди, която животното е трябвало да изпълни в рамките на снимките, били „Седни“ и „Легни“. „Черок не е див вълк, той е селекция, нарича се „чешки вълк”, това животно се отглежда в домашни условия, има вече доста в България. Той може да бъде възпитаван и манипулиран много по-добре от един див вълк. Моята задача по време на снимките беше да не допускам над животното да има издевателство. Задачата на Черок по време на снимките с Диана беше да се забавлява“, обясни пред Нова тв Лазаров.Самата Димитрова е влюбена във вълците. Сантиментът й към животинките се заражда докато е ученичка в Силистра, когато има навика да излиза тайно по мрак и да си прекарва нощите край Дунава, калявайки чувството си за независимост. „На 15 години беше опасно да си сама в парка, но се оказа, че всички луди там липсват и нямаше кой да ми навреди, докато лежах на плочата, гледах луната и виех като вълк. Защото аз съм вълк, бял вълк, който иска свобода. И е добре хищникът в мен да не бъде провокиран, защото ако се събуди, става страшно“, разказа наскоро пред „Монитор“ тя.\n\n\n                    ", "date": "2018.01.15", "title": "Зоолог защити вълка на Диана Димитрова"}
{"url": "http://www.monitor.bg/a/view/84552-%D0%9E%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BD%D0%B0-%D0%A1%D0%B0%D1%82%D0%B8%D1%80%D0%B0%D1%82%D0%B0-%D0%9C%D0%B0%D1%80%D0%B8%D0%B0%D0%BD%D0%B0-%D0%90%D0%BB%D0%B0%D0%BC%D0%B0%D0%BD%D1%87%D0%B5%D0%B2%D0%B0/", "text": "\n                    Почина една от легендарните актриси на Сатирата – Мариана Аламанчева (1941 – 2018). „Отиде си една от най-интелигентните и фини актриси, отдали творческата си съдба на Сатиричния театър. Безкрайно женствена и мека, любимка на малки и големи, човек с нелека съдба, но с непреклонно чувство за достойнство… Ех, Мариана, Мариана… Почивай в мир! Дано душата ти намери покой!“, написаха в своя официален сайт от театъра.„Освен легенда от Сатирата я познавахме и като Кака Мариана от легендарното предаване \"Сладкарница Захарно петле\", където си партнираше с Николай Николаев“, припомня в своята страница във Фейсбук известният ъндърграунд актьор Светозар Кнезовски, който в последните години се грижеше за актрисата и й помагаше с каквото може. „За мен е моята театрална \"Мама\", която ме приюти в дома си, сърцето си и мислите си и ми дари всичкия смях на света с любопитните си истории и чепатия си, до болка смешен характер. Човек, на когото можех да разчитам винаги и за всичко!!! Отиде си бързо, кротко, в пълно съзнание, заобиколена от близките си роднини. Така както искаше!!!“, пише още Кнезовски.Драматургът на Сатиричния театър Ина Шкарова също реагира в социалната мрежа: „И Мариана Аламанчева вече не е между нас... Дано душата ти намери покой... Свършиха захарните петлета...“.Преди няколко месеца дъщерята на актрисата – Зорница-Андреа, се самоуби по необясними за всички причини и майка й я намери бездиханна в техния апартамент в центъра на София. По зла ирония на съдбата по същия начин отне живота си малко по-късно и дъщерята на нейния артистичен партньор Николай Николаев – Надежда. Това сломи двамата самотни родители.Мариана Аламанчева е родена в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов“ през 1964 г. в класа на професор Желчо Мандаджиев. Аламанчева е сред участниците в популярните мюзикъли на Българската национална телевизия „Криворазбраната цивилизация“ (1974) по класическата пиеса на Добри Войников и „Вражалец\" (1976) по Ст. Л. Костов. Позната е от филмите „Два диоптъра далекогледство“, „Баш майсторът фермер“, „Година от понеделници“, „Не си отивай“, „Последният ерген“, „Селянинът с колелото“, „Мъже в командировка“ и др.През 2017 г. актрисата е наградена от Министерството на културата с почетно отличие „Златен век“ в категория „Звезда“.\n\n\n                    ", "date": "2018.01.15", "title": "Отиде си легендата на Сатирата Мариана Аламанчева"}
{"url": "http://www.monitor.bg/a/view/42700-%D0%94%D0%B6%D0%BE%D1%80%D0%B4%D0%B6-%D0%9A%D0%BB%D1%83%D0%BD%D0%B8-%D0%B5-%D0%BD%D0%B0%D0%B9%D0%B6%D0%B5%D0%BB%D0%B0%D0%BD%D0%B8%D1%8F%D1%82-%D0%B7%D0%B0-%D1%82%D1%80%D0%BE%D0%B9%D0%BA%D0%B0/", "text": "\n                    Холивудският ас Джордж Клуни е най-желаната звезда, която двойка би допуснала в леглото си, съобщава в. „Дейли стар“. Според допитване до десетки хиляди потребители на приложението за запознанства 3somer във Великобритания, звездата от „Бандата на Оушън“ води в класацията с коя знаменитост партньорите биха правили тройка. В списъка с най-желани мъже от кино индустрията и музикалната сцена влизат още Брад Пит, Колин Фарел, Даниел Радклиф, Шон Конъри, Вин Дизел и Крис Еванс.Актрисата Скарлет Йохансан пък е най-желаната жена за тройка, сочи проучването. В топ 10 компания й правят още Меган Фокс, Ема Уотсън, Тейлър Суифт, Дженифър Лопес, Анджелина Джоли, Дженифър Анистън и Джесика Алба.    \n\n\n                    ", "date": "2018.01.15", "title": "Джордж Клуни е най-желаният за тройка"}
{"url": "http://www.monitor.bg/a/view/19753-%D0%93%D0%B5%D1%80%D0%BE%D0%B8-%D0%BD%D0%B0-%D0%94%D0%B8%D0%BC%D0%B8%D1%82%D1%8A%D1%80-%D0%94%D0%B8%D0%BC%D0%BE%D0%B2-%D0%B2-%D0%BB%D1%8E%D0%B1%D0%BE%D0%B2%D0%B5%D0%BD-%D0%BC%D0%BD%D0%BE%D0%B3%D0%BE%D1%8A%D0%B3%D1%8A%D0%BB%D0%BD%D0%B8%D0%BA/", "text": "Емануела Шкодрева е фатална жена в постановката на Юрий Дачев\n                    Аристократичната Емануела Шкодрева отново се превъплъщава в изкусителна жена с минало от творчеството на Димитър Димов 11 години след раждането на нейната забележителна Фани Хорн от „Осъдени души“ в Народния театър. Класикът с ореол на интелектуалец от европейски ранг и самотен космополит в родната култура за радост на ценителите пак е на първата ни сцена – този път на ІV етаж, с малко познатата си пиеса „Виновният“, поставена от драматурга Юрий Дачев.Глафира на Шкодрева е героиня с типичната чувственост на фаталните дами на Димитър Димов, но тук – сякаш омиротворена с годините и превратностите на времето. Омъжена за перспективен млад поет (Павел Иванов), тя не предизвиква съдбата, тя просто съществува със своята красота и добре пазени тайни в един лицемерен свят и рисува в своето ателие, което не виждаме, но за което разбираме, че е притегателен център за мнозина... Нейната поява обаче е достатъчна да стане катализатор за бурни промени в „приятелското“ обкръжение. Тя е като червеното за бика в лицето на амбициозния хирург Хари Петрински (Стоян Пепеланов), властен саркастичен тип, който се изразява основно със сентенции и държи злостно и изкъсо младата си съпруга Мария – изящната, ранима и на пръв поглед беззащитна Илиана Коджабашева (във втория състав в ролята е Ева Данаилова). Манията на Петрински да държи под контрол всичко и най-вече заниманията на жена си ще го доведе до екстремни откровения, които като плочките на домино ще се сурнат ина три привидно идеални двойки.За пръв път пиесата е поставена през 1959 г., когато отношенията в този любовен многоъгълник навярно са били интерпретирани като психологическа драма; днес „Виновният“ е по-скоро горчива комедия на нравите, тълкува казуса режисьорът Юрий Дачев. Неговата версия подчертано мултиплицира съществуващата и в текста на Димов реплика „Такова беше времето...“. А времето в пиесата все още е епоха на разместване на пластовете, когато „активните борци“ и кариеристите завземат водещи позиции в обществото, а потомците на стария елит и деликатните души биват изтласкани в ъгъла. Колкото по-нелепа отживелица са типажите от днешна гледна точка, толкова по-гротесково и шаржово играят актьорите под палката на Дачев. Така докато едните са решени повече или по-малко пастелно в канона на психологическия реализъм, Христо Чешмеджиев и особено Виктория Колева правят ярки характерни образи като семейство силни на деня: той дипломат от кариерата, жертва на чувства, но смазан под чехъла на жена си, тя – правоверна „отговорна другарка“, коятоВ хода на работата Юрий Дачев признава, че се е лишил от известно количество текст и някои дълги монолози. По този начин действието се е доближило до динамиката на днешния ден: персонажите бързо узнават тайните на другите, бързо решават да се разделят, бързо се отказват от решенията си... Леко схематични, те оставят на нас отговора на въпроса времето ли е било виновно за житейските компромиси или ние, които живеем удобно в полуистини и полулъжи.Сценографията и великолепните костюми са на Радина Близнакова, а музиката – на Асен Аврамов.\n\n\n                    ", "date": "2018.01.15", "title": "Герои на Димитър Димов в любовен многоъгълник"}
{"url": "http://www.monitor.bg/a/view/81053-%D0%A2%D1%80%D1%8A%D0%BC%D0%BF-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B3%D1%80%D0%B5%D1%88%D0%BA%D0%B0%D1%82%D0%B0-%D0%BD%D0%B0-%D0%A5%D0%B0%D0%B2%D0%B0%D0%B8%D1%82%D0%B5/", "text": "\n                    Американският президент Доналд Тръмп коментира грешката на службите в Хаваите, при която властите разпратиха съобщение за ракета, която лети към островите. Тръмп заяви, че е станала грешка и похвали местните власти, че са поели отговорност за това.\n                    ", "date": "2018.01.15", "title": "Тръмп коментира грешката на Хаваите "}
{"url": "http://www.monitor.bg/a/view/68065-%D0%92-%D0%A8%D0%B2%D0%B5%D1%86%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B7%D0%B0-%D0%BF%D1%81%D0%B8%D1%85%D0%BE%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE/", "text": "\n                    Правителството на Швеция възнамерява да създаде държавна служба за осигуряване на психологическа защита на населението, заяви премиерът на страната Стефан Льовен. Правителството съобщава, че такава служба ще бъде създадена и ние незабавно ще пристъпим към работа, добави той. По думите му съвременната тотална отбрана трябва да бъде способна да защити демократичното общество от външно въздействие. Според обяснението на премиера целта на психологическата отбрана се състои в това да подкрепи волята на населението за собствена защита и неговата съпротива на външно влияние и дезинформация, а също бойния дух в условията на война. Според премиера Льовен оптималната политика за Швеция е неприсъединяване към военни блокове.\n                    ", "date": "2018.01.15", "title": "В Швеция създават държавна служба за психозащита на населението "}
{"url": "http://www.monitor.bg/a/view/39172-%D0%9D%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%81-%D0%BC%D0%B0%D1%81%D0%BA%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%A0%D1%83%D1%81%D0%B8%D1%8F/", "text": "\n                    \n\n\n                    ", "date": "2018.01.15", "title": "Неизвестни с маски нападнаха училище в Русия"}
{"url": "http://www.monitor.bg/a/view/30259-%D0%A1%D1%80%D1%83%D1%82%D0%B8-%D1%81%D0%B5-%D1%84%D0%BE%D0%BD%D0%B4%D0%BE%D0%B2%D0%B0%D1%82%D0%B0-%D0%B1%D0%BE%D1%80%D0%B0-%D0%B2-%D0%94%D0%B6%D0%B0%D0%BA%D0%B0%D1%80%D1%82%D0%B0/", "text": "\n                    Най-малко 72 души бяха ранени при срутване на пода на втория етаж на сградата на фондовата борса в индонезийската столица Джакарта, съобщи ДПА, като се позовава на източници от болниците и полицията.\nСпоред служител в борсата, цитиран от агенция Блумбърг, причината за инцидента не е бил взрив, съобщи Франс прес.\nПроизшествието станало по обед местно време /05.00 по Гринуич/, когато много служители били в почивка.\nСвидетел заявил пред телевизия Метро ТВ, че десетки от пострадалите били студенти, които се намирали на опознавателно посещение в сградата.\n                    ", "date": "2018.01.15", "title": "Срути се фондовата борса в Джакарта "}
{"url": "http://www.monitor.bg/a/view/6205-%D0%A0%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%98%D1%80%D0%B0%D0%BD/", "text": "\n                    Руският външен министър Сергей Лавров заяви днес, че Москва ще работи за запазване на иранската ядрена сделка в сегашния й вариант, въпреки заплахите на САЩ да се изтеглят от нея, предаде Ройтерс.\nАмериканският президент Доналд Тръмп заяви миналата седмица, че ще удължи замразяването на санкциите срещу Иран за последен път, за да даде на Вашингтон и европейските му съюзници шанс да поправят \"ужасните дефекти\" на иранското ядрено споразумение от 2015 г. чрез допълнително споразумение.\nРусия няма да подкрепи предлаганите от САЩ изменения в Съвместния всеобхватен план за действия (СВПД) за иранската ядрена програма, подписан през 2015 г. във Виена, заяви Лавров, цитиран от ТАСС. Той предупреди, че евентуални изменения биха били неприемливи за Техеран и че в случай на оттегляне на САЩ от споразумението Иран няма да се смята за обвързан с никакви задължения по СВПД.\nНа пресконференция в Москва за резултатите от дейността на руската дипломация през 2017 г. Лавров каза, че е страната му е готова да подкрепи директни преговори между страните, замесени в севернокорейската ракетна криза.\nТой изрази желание и за нормализиране на ситуацията в израелско-палестинските отношения, предаде ТАСС. \"Близкоизточните проблеми сериозно се изострят от нерешения палестински въпрос\", каза Лавров.\n                    ", "date": "2018.01.15", "title": "Русия иска запазване на споразумението с Иран "}
{"url": "http://www.monitor.bg/a/view/75712-%D0%A2%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D1%85%D0%B0%D0%BE%D1%81-%D0%B2-%D0%90%D1%82%D0%B8%D0%BD%D0%B0/", "text": "\n                    Гръцките медии предупреждават, че Атина днес ще изпадне в транспортен \"инфаркт\" заради 24-часова стачка на работещите в метрото, трамваите и електрическата железница, които протестират срещу плановете на правителството за приватизацията на сектора. По същата причина няма да се движат автобусите и тролеите. Заради протести на авиодиспечерите са отменени много полети. Държавният сектор също ще бъде парализиран.Стачките са по призив на двата основни синдиката, които за днес са планирали също протестни митинги и шествия в центъра на гръцката столица. Поредните мерки са поискани от кредиторите и са условие за финализиране на третия преглед за напредъка на гръцката спасителна програма.От правителството уверяват, че по линия на тези мерки няма да бъде орязано нито едно евро, докато опозицията твърди, че готвените от управляващите рестрикции за тази година са на стойност 1.9 млрд. евро.Гръцкият парламент следва да гласува законопроект с нови мерки, изисквани от кредиторите на страната, за отпускането на поредния транш от третата спасителна програма за Гърция. Мерките включват увеличаване на онлайн търговете за недвижимите имоти на длъжниците, въвеждане на ограничения при свикването на стачки, ново орязване на семейните надбавки и доходи и пр.Анализатори определят мерките като изключително болезнени. Сред тях са тези за ускорено уреждане на проблема с необслужваните заеми. За целта от правителството се иска да увеличи онлайн търговете за недвижимите имоти на длъжниците. Дълговете им се оценяват на над сто милиарда евро.Друга мярка е свързана с промените в синдикалния закон, които предвиждат ограничения при свикването на стачки. Заложените в проекта регулации предвиждат стачки да се организират само при наличието на по-голямо синдикално мнозинство. За такова ще се смята гласувалите 50 плюс един членове на първоинстанционните браншови сдружения. Освен това проектът включва още мерки за орязване на семейните надбавки и доходи, промени в трудовото законодателство, облекчени правила за уволнения на служители, регулации за свободните професии и други.Източници от кабинета са убедени, че новите мерки ще минат през парламента днес и че ще получат одобрение и от Еврогрупата на нейната среща на 22 януари, така че да стане възможно превеждането на следващия транш. Твърди се, че неговият размер ще е по-голям. Първоначално бяха обявени суми от 4,5 и 5,5 млрд. евро, а сега се предполага, че тази сума може да възлезе на 6,7 млрд. евро. Атина се надява парите да дойдат в началото на февруари.\n\n\n                    ", "date": "2018.01.15", "title": "Транспортен хаос в Атина "}
{"url": "http://www.monitor.bg/a/view/89267-%D0%94%D0%B5%D1%81%D0%B5%D1%82%D0%BA%D0%B8-%D0%B3%D0%B8%D0%BD%D0%B0%D1%82-%D0%BF%D1%80%D0%B8-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%91%D0%B0%D0%B3%D0%B4%D0%B0%D0%B4/", "text": "\n                    Броят на убитите при двойния самоубийствен атентат в центъра на Багдад нарасна на 27, а над 80 души са ранени, съобщиха местните власти, цитирани от ДПА. Първоначално бе съобщено за 16 загинали и близо 50 ранени.\n\"Нападението беше извършено от двама атентатори самоубийци, който се самовзривиха на площад ал Таяран в центъра на Багдад, заяви генерал Саад Маан, говорител на съвместното командване на операциите на армията и полицията, цитиран от Франс прес.\nИракската телевизия съобщи, че най-малко 95 души са ранени. Броят на жертвите се очаква да нарасне, защото много от ранените са в тежко състояние.\n                    ", "date": "2018.01.15", "title": "Десетки гинат при атентат в Багдад "}
{"url": "http://www.monitor.bg/a/view/56250-%D0%A8%D0%BE%D1%84%D1%8C%D0%BE%D1%80-%D1%81%D0%B5-%D0%B2%D1%80%D1%8F%D0%B7%D0%B0-%D0%B2%D1%8A%D0%B2-%D0%B2%D1%82%D0%BE%D1%80%D0%B8-%D0%B5%D1%82%D0%B0%D0%B6-%D0%BD%D0%B0-%D0%BA%D0%BB%D0%B8%D0%BD%D0%B8%D0%BA%D0%B0-%D0%B2-%D0%A1%D0%90%D0%A9/", "text": "\n                    Шофьор се вряза във втория етаж на клиника в Санта Ана, Лос Анджелис. Зрелищната катастрофа е станала привечер в неделя. Шофьорът си признал, че е ползвал упойващи вещества.\n                    ", "date": "2018.01.15", "title": "Шофьор се вряза във втори етаж на клиника в САЩ"}
{"url": "http://www.monitor.bg/a/view/76799-3-%D0%BC%D0%B8%D0%BB%D0%B8%D0%BE%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8-%D0%B1%D0%BE%D0%BB%D0%BD%D0%B8-%D0%BE%D1%82-%D0%B3%D1%80%D0%B8%D0%BF/", "text": "\n                    От началото на зимата грипът е тръшнал на легло 3 милиона италианци или около 5 на сто от населението на страната - би днес тревога Висшият институт по здравеопазване в Рим. Работещите в него специалисти твърдят, че за съжаление  броят на заболелите продължава да се увеличава и ще расте поне до края на януари. Според здравните власти подобна епидемия на смятаната иначе за „рутинна зимна болест” не е връхлитала Италия поне от 15 години. За жалост грипът  вече е взела 30 жертви, а в близо 200 случаи е довел до нежелателни усложнения, които са поставили на сериозно изпитание съпротивителните сили на заболелите.\nСпоред бюлетина на Института по здравеопазване само през първата седмица на 2018 г. от грип в страната са заболели над 800 хиляди души, като след това броят на принудените да „пазят стаята” се е увеличавал едва ли не в геометрична прогресия.  Най-много боледуват децата под пет години, след това италианците от възрастовата група от 18 до 50 години и накрая – възрастните хора. Според статистиката на специалистите в огромното мнозинство от случаите вирусът се предава от малчуганите на техните родители и на по-големите им братя и сестри. Що се отнася до районите на страната, където болестта вилнее най-много, то това са всички нейни области с изключение на северните Венето, Трентино Алто Адидже, Фриули Венеция Джулия и остров Сардиния.\nАко се вярва на медицинските власти, то една от причината за „грипния бум” е подценяването напоследък от италианците на ваксините. Косвено доказателство за това според специалистите е по-малкият брой заболели в сравнение с други години на хора от т.нар. трета възраст. Просто защото мнозинството от тях не се е поколебало да се ваксинира.\n                    ", "date": "2018.01.15", "title": "3 милиона италианци болни от грип"}
{"url": "http://www.monitor.bg/a/view/89010-80-%D0%BE%D1%82-%D1%8F%D0%BD%D0%BA%D0%B8%D1%82%D0%B5-%D0%B7%D0%B0%D1%80%D1%8F%D0%B7%D0%B2%D0%B0%D1%82-%D0%B3%D0%B0%D0%B4%D0%B6%D0%B5-%D0%B7%D0%B0-%D0%BA%D1%83%D1%87%D0%B5/", "text": "\n                    80% от американските стопани на четириноги приятели биха зарязали партньора си, ако той не харесва кучето им, пише в. „Метро“. Освен това две трети от собствениците на кучета в САЩ споделят най-съкровените си тайни с четириногото. Те признават, че никога не биха ги разкрили пред човешки същества.\n\nИзследването е сред 2000 стопани на кучета. Половината от анкетираните предпочитали да отменят срещи с приятели, за да си прекарат по-добре времето с домашния любимец. Шестдесет на сто от запитаните уверили, че тяхното куче се грижи за тях по някакъв начин, като средно седмично им помагало да преодолеят 4,8 стресиращи ситуации.\n\n80% от анкетираните констатирали, че емоционалното им състояние рязко се подобрило и това било пряко свързано с домашния им любимец. Една пета от стопаните били уверени, че кучетата им били от най-голяма полза, за да преодолеят раздялата с партньора. Близо 90% от анкетираните били уверени, че кучетата им помагали да станат по-добри като човешки същества.\n                    ", "date": "2018.01.15", "title": "80% от янките зарязват гадже за куче"}
{"url": "http://www.monitor.bg/a/view/13806-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Борисов поздрави Скопие за ратификацията \n                    \n                    ", "date": "2018.01.15", "title": "Македонският парламент подкрепи договора с България "}
{"url": "http://www.monitor.bg/a/view/25482-%D0%A1%D0%B1%D0%BB%D1%8A%D1%81%D1%8A%D1%86%D0%B8-%D0%BA%D1%80%D0%B0%D0%B9-%D0%A2%D1%80%D0%B8%D0%BF%D0%BE%D0%BB%D0%B8/", "text": "\n                    Най-малко девет души са убити, а близо 30 са ранени при въоръжени сблъсъци край международното летище Митига в либийската столица Триполи, предаде Ройтерс.\n\nАтака на въоръжена групировка, последвана от ожесточени боеве, прекъсна работата на летище Митига, единственото действащо в столицата, съобщи Франс прес, като се позова на източници от летището и силите за сигурност.\n\nВъоръжена групировка предприе атака в района на летището, където има и затвор с над 2500 души, излежаващи присъди за различни престъпления, посочиха на страницата си във Фейсбук специалните антитерористични сили \"Рада\", които се грижат за сигурността на летището. Според тях групировката, предприела нападението, се опитва да освободи свои членове от затвора.\n\nПътниците и целият персонал на летището бяха евакуирани още щом избухнаха сраженията, каза за АФП либийски пилот. В периметъра на летището видяхме танкове, допълни той.\n\nСпоред журналисти на АФП стрелба с тежко оръжие се е чувала тази сутрин чак до град Таджура, на 30 км източно от Триполи.\n\nВсички пътища до летище \"Митига\" и района са прекъснати.\n                    ", "date": "2018.01.15", "title": "Сблъсъци край Триполи "}
{"url": "http://www.monitor.bg/a/view/6786-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BA%D0%B8%D0%BB%D1%8A%D1%80-%D0%BE%D1%82-%D0%98%D0%94-%D0%BF%D0%BB%D0%B0%D0%BD%D0%B8%D1%80%D0%B0%D0%BB-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    Турските сили за сигурност са задържали боец от терористичната групировка \"Ислямска държава\" (ИД), който планирал да извърши атентат в Истанбул, предаде ТАСС, като се позовава на информация на в. \"Миллиет\".\nИзданието пише, че силите за сигурност са извършили спецоперация в истанбулските квартали Багджълар и Кючукчекмедже, по време на която е бил задържан екстремистът.\nИма данни, че джихадистът е участвал в бойни действия на страната на терористите в Сирия и се е върнал в Турция с цел да извърши атентат.\n                    ", "date": "2018.01.15", "title": "Задържаха килър от ИД, планирал атентат в Истанбул "}
{"url": "http://www.monitor.bg/a/view/69261-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BE%D1%81%D1%82%D0%B0%D0%B2%D0%B0-%D0%BF%D0%BE%D0%B4-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0-%D0%9C%D0%B0%D0%B4%D1%80%D0%B8%D0%B4-%D0%B0%D0%BA%D0%BE-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BE%D1%82-%D0%91%D0%B5%D0%BB%D0%B3%D0%B8%D1%8F/", "text": "\n                    Мадрид ще продължи непопулярния директен контрол над Каталуния, ако бившият регионален лидер Карлес Пучдемон се опита отново да управлява от изгнание в Белгия. Това предупреди днес испанският премиер Мариано Рахой. В разговор с членовете на партията в Мадрид Мариано Рахой каза, че Пучдемон \"трябва да бъде физически присъстващ\" в Каталуния, за да поеме поста, а ако това не се случи, централното правителство ще запази прякото управление, след като каталунските лидери обявиха независимост през октомври. Пучдемон е предпочитаният кандидат от сепаратисткия лагер да води отново Каталуния, след като партиите за независимост спечелиха абсолютно мнозинство на регионалните избори през декември. Но той е в самоналожено изгнание в Белгия и рискува да бъде арестуван, ако се върне в Испания по обвинения в бунт, подбудителство и злоупотреба с държавни средства за ролята си в неуспешния опит за обявяване на региона за независим. За да бъде избран за регионален президент, той трябва на теория да присъства на парламентарната сесия, на която се провежда гласуването, но той иска да се яви чрез видеовръзка или да напише реч, която да бъде прочетена от някой друг. Ако това бъде позволено – правни експерти се съмняват в подобно нещо – Пучдемон официално ще поеме поста, докато е в Белгия, и може да се опита да ръководи региона дистанционно. Директното управление от Мадрид е много непопулярно в Каталуния, доколкото регионът се ползваше от значителна автономия преди неговите лидери да се опитат да се отцепят от Испания. Това принуди премиера Рахой да поеме директния контрол върху региона, да уволни правителството, да разпусне парламента и да обяви провеждането на предсрочни избори.\n\n\n                    ", "date": "2018.01.15", "title": "Барселона остава под контрола на Мадрид, ако Пучдемон се опита да управлява от Белгия"}
{"url": "http://www.monitor.bg/a/view/21401-%D0%9F%D0%BE%D1%87%D0%B8%D0%BD%D0%B0-%D0%B2%D0%BE%D0%BA%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%BD%D0%B0-%D0%9A%D1%80%D0%B5%D0%BD%D0%B1%D1%8A%D1%80%D0%B8%D1%81/", "text": "\n                    \n\n\n                    ", "date": "2018.01.15", "title": "Сигнал за бомба пред нашето представителство в Брюксел"}
{"url": "http://www.monitor.bg/a/view/43075-%D0%A0%D1%83%D0%BC%D1%8A%D0%BD%D0%B8%D1%8F-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BF%D1%80%D0%B5%D0%BC%D0%B8%D0%B5%D1%80-%D0%9C%D0%B8%D1%85%D0%B0%D0%B9-%D0%A2%D1%83%D0%B4%D0%BE%D1%81%D0%B5-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Премиерът на Румъния, социалдемократът Михай Тудосе подаде оставка, предадоха световните агенции.\n\nТудосе се оттегля от поста, след като изгуби политическата подкрепа на лидерите на своята Социалдемократическа партия. Това е вторият премиер на Румъния, отстранен от поста от партията си за по-малко от седем месеца, отбелязва Ройтерс.\n\nТудосе взел решението за оттеглянето от поста на заседание тази вечер на ръководството на Социалдемократическата партия, разказва пред Ройтерс партиен член. На това заседание ръководството с голямо мнозинство снело подкрепата за Тудосе и той подал оставка.\n\nВременно изпълняващ длъжността премиер ще е Паул Станеску, който сега е заместник премиер.\n\nТудосе подава оставка заради вътрешнопартиен конфликт с Ливиу Драгня, лидера на Социалдемократическата партия, припомня Франс прес.\n\n\"Тръгвам си с вдигната глава\", каза Тудосе на излизане от заседанието на ръководството на социалдемократите.\n\nКонфликтът стана обществено достояние миналата седмица. Тогава Тудосе призова вътрешната министърка Кармен Дан да подаде оставка, като я обвини, че го е лъгала. Тя отказа да се оттегли. Дан е близка съюзничка на Драгня, влиятелния партиен лидер, припомня АП.\n                    ", "date": "2018.01.15", "title": "Румъния остана без премиер - Михай Тудосе подаде оставка"}
{"url": "http://www.monitor.bg/a/view/77393-%D0%9F%D1%80%D0%B5%D0%B1%D0%B8%D1%85%D0%B0-%D1%85%D1%83%D0%B1%D0%B0%D0%B2%D0%B8%D1%86%D0%B0-%D0%BE%D1%82%D0%BA%D0%B0%D0%B7%D0%B0%D0%BB%D0%B0-%D0%B4%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%B7%D0%B0-%D0%91%D0%B0%D0%BD%D0%B3%D0%BE-%D0%92%D0%B0%D1%81%D0%B8%D0%BB/", "text": "\n                    18-годишна красавица от Твърдица бере душа в сливенската МБАЛ след зверски побой, нанесен й малко след полунощ на 13 януари.Линейката била повикана по спешност към 03,30 часа от мъж, който намерил изпадналата в безсъзнание девойка на улицата в ромската махала на малкото градче. Пострадалата ромка е със счупени две ребра, кръвонасядания, и синини по глявата и цялото тяло следствие жестоки ритници, настанена е в реанимацията с временна опасност за живота й. В ареста е заведен 22-годишен мъж от Твърдица, който наскоро напуснал затвора след изтърпяна там ефективна присъда за друг побой.Запознати с хода на образуваното досъдебно производство разказаха, че битата Еленка имала по-рано отношения с побойника, който пожелал след излизането от килията да ги възобнови. Той поканил момичето да го придружава на тържество по повод честването на ромската Нова година Банго Васил. Първоначално Еленка се съгласила, но в последствие се отметнала. Вбесеният от отказа доскорошен пандизчия първоначално й ударил само шамар, но след това агресията му се развихрила и едва не я убил.Извършителят бил спипан няколко часа по-късно докато се опитвал да се укрие при свои близки в съседно на Твърдица село.\n                    ", "date": "2018.01.15", "title": "Пребиха хубавица, отказала да празнува за Банго Васил"}
{"url": "http://www.monitor.bg/a/view/83719-%D0%A0%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%B2%D0%BB%D0%B5%D0%B7%D0%B5-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D1%88%D0%BE%D0%BA%D0%BE%D0%BB%D0%B0%D0%B4%D0%B8-%C2%A0/", "text": "\n                     \n\nСтар познайник на старозагорските полицаи, 30-годишният Георги М. за пореден път се оказа с постоянна мярка за неотклонение „задържане под стража“ след като бил спипан да краде кутия с шоколади посред бял ден от търговски обект в Града на липите. Изтърпелият до сега 14 ефективни присъди, основно за посегателства над чуждо имущество мъж бил забелязан от охранител, на когото направило впечатление че мъжът тъпче лакомства под шубата си и задействал алармената система. За прикритие Георги водел със себе си приятелка, която пробвала да го защити с аргумента, че шоколадите били за мъничката й дъщеря.\n\nКомпанията на ветерана-пандизчия в ареста ще прави 43-годишният Зарко И., който бил хванат след сигнал за кражба на дрехи, диоптрични очила и вещи на деца, които играели в старозагорския парк „Тракия“. 12-годишните хлапета видели как мъжът вади от оставените им настрана чанта вещите и потърсили помощ от разхождащ се по алеите в този момент младеж. Илко бил задържан денонощие по-късно при опит да продаде шушляково елече. Оказало се че кражбата е извършена в условията на опасен рецидив и само месец, след като му е била определена процедура на пробация за предходно престъпление.\n                    ", "date": "2018.01.15", "title": "Рецидивист влезе в ареста за кражба на шоколади   "}
{"url": "http://www.monitor.bg/a/view/27346-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-780-%D0%BB%D0%B8%D1%82%D1%80%D0%B0-%D0%B4%D0%BE%D0%BC%D0%B0%D1%88%D0%BD%D0%B0-%D1%80%D0%B0%D0%BA%D0%B8%D1%8F-%D0%B2-%D0%91%D0%BE%D0%B1%D0%BE%D1%88%D0%B5%D0%B2%D0%BE/", "text": "\n                    780 литра домашна ракия без документи за платен акциз задържаха митнически служители при проверка в частен дом в Бобошево. Митническите служители са открили ракията в мазето на частен дом. Домашният алкохол е съхраняван в 25 пластмасови туби с различна вместимост, а общото му количество е 780 литра.По време на проверката собственикът на имота не е представител документи за платен акциз. „Най-вероятно човекът е приготвил ракията за продажба. Литърът върви по 7-8 лв., като от това количество можеше да си изкара една доста прилична печалба“, коментираха запознати. По случая е образувано досъдебно производство, обявиха от Митница Югозападна.\n                    ", "date": "2018.01.15", "title": "„Арестуваха“ 780 литра домашна ракия в Бобошево"}
{"url": "http://www.monitor.bg/a/view/80892-%D0%96%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Млада шофьорка лежи в болница в критично състояние и с опасност за живота след като катастрофира на пътя между Павликени и Сухиндол. Инцидентът станал в неделя около 14,00 часа. 23-годишната И.Б. управлявала \"пежото\" си с несъобразена с мокрия и хлъзгав път скорост. На един завой тя загубила контрол върху управлението. Колата и излетяла от пътя и се удрила в близкото дърво. Жената е откарана и настанена в областната болница във Велико Търново с травма на мозъка. \nТази сутрин пък на международния път Русе - Свиленград, край Полски Тръмбеш, се удрят румънски тир и микробус. За щастие пострадали и жертви няма. Заради произшествието обаче, движението в района се извършва само в едната лента. \n                    ", "date": "2018.01.15", "title": "Жена в болница след катастрофа "}
{"url": "http://www.monitor.bg/a/view/81975-%D0%9F%D0%B8%D1%8F%D0%BD-%D0%BC%D1%8A%D0%B6-%D0%BF%D1%80%D0%B5%D0%B1%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%B6%D0%B5%D0%BD%D0%B0-%D1%81%D0%B8-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82/", "text": " 38-годишната Тони починала в съня си след жесток удар в главата\n                    38-годишна жена издъхна след жесток побой от мъжа й при битов скандал. Драмата се разиграла в неделя в блок на ул. „Щерю Вапцаров“, недалеч от парк „Кенена“ в Хасково.Според съседите загиналата е на 38-години и в квартала я наричали Тони. Тя пострадала при поредната семейна квага.С 61-годишния Борислав се нанасли преди около две години в апартамент на петия етаж в блока. Шумните им пиянски скандали били ежедневие. Според комшиите мъжът ревнувал жестоко доста по-младата от него жена, с която живеели на семейни начала. „Непрекъснато се напиваха и се караха. Като побеснееше Борислав изхвърляше столове и друга покъщнина през терасата“, казаха техни съседи. Те твърдят, че побойникът има психично заболяване и дори лежал в клиника за психично болни край Хасково. Основната версия за мотива е ревност. Борислав карал жена си да му говори по телефона непрекъснато, когато излизала без него, заради маниакалната си ревност.Сигналът за инцидента подал около 10.30 часа в неделя самият Борислав на спешния телефон 112. Дошлите на адреса медици констатирали смъртта на Тони. Назначената аутопсия, потвърдила насилствената смърт, вследствие от нанесен побой.Изясняват се обстоятелствата, предизвикали жестоката агресия и мотива, отключил насилието.Пред полицаите Борислав Вълков разказал, че скарването тръгнало в събота вечерта от спор за високата музика, за която Антоанета му направила забележка, а след това го изритала с крак в главата. За да се защити Борислав разказал, че я е изблъскъл, но тя се ударила лошо в стената. По-късно се оплакала, че я боли главата, било обаче късно и оставили за сутринта прегледа при лекар. Когато се събудил Борислав, се оказало, че Тони е мъртва.61-годишният мъж е задържан, потвърдиха от Областната дирекция на МВР. Според полицията до драмата се стигнало след пиянски запой. След скандал двамата са се скарали и дори са си разменили крошета.По случая е образувано досъдебно производство за смърт по непредпазливост, вследствие на умишлено причинена телесна повреда. \n                    ", "date": "2018.01.15", "title": "Пиян преби до смърт жена си  "}
{"url": "http://www.monitor.bg/a/view/48288-%D0%94%D0%B5%D0%BB%D0%BE%D1%82%D0%BE-%D0%A5%D0%B8%D1%82%D1%80%D0%B8%D0%BD%D0%BE-%D1%82%D1%80%D1%8A%D0%B3%D0%B2%D0%B0-%D0%BF%D0%BE-%D1%81%D1%8A%D0%BA%D1%80%D0%B0%D1%82%D0%B5%D0%BD%D0%B0%D1%82%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0/", "text": "Защитата на машинистите се съгласи да не се четат голяма част от експертизите\n                    Делото срещу машинистите, обвинени за железопътната катастрофа в Хитрино от 10 декември м. г. ще се гледа при условията на съкратено съдебно следствие. Това реши със свое определение в първото разпоредително заседание състав на Шуменския окръжен съд. Прилагането на чл. 371 т. 1 от НПК стана възможно след като защитата на двамата обвиняеми Димитър Михнев и Радослав Петков се съгласи голяма част от съдебните експертизи на вещи лица да не бъдат четени, а да бъдат приобщени като доказателствена част към делото. \"Става въпрос за онези експертизи, като съдебно-медицинските, например, които са безспорни\" - обясни пред репортери представител на защитата. Така според него ще се спести време, а също и средства на всички страни в процеса.Прилагането на съкратената процедура в този случай на осъдителна присъда автоматично намаляване на присъдата с една трета, тъй като в случая не става въпрос за алтернативата, в която подсъдимите признават вина и получават възможност за редуциране на наказанието. В случая с Михнев и Петков адвокатите им ще се борят най-вероятно за оправдателни присъди.Разпоредителното заседание по делото \"Хитрино\" продължи половин ден, а за него бяха призовани 33 жители на селото - пострадали и близки на загиналите. Съставът, председателстван от съдия отказа да приобщи към това дело иск на НИЖК за причинени материални щети на жп трасето. Защитата на машинистите поиска и отвод на прокурор Маргарита Георгиева, но искането беше отклонено от съда. Не мина и настояването за прекратяване на съдебното дело и връщането му за доразследване, което адвокатите на машинистите направиха заради липсващи сред доказателствата по делото видеозаписи от огледите на локомотив и вагони. Оказа се, че те присъствали в плик в папките, но описани като \"и други\". \"Ще обжалваме определението  в апелативния съд във Варна\" - обясни по този повод адвокат Ивайло Йорданов. Ако обжалването не мине делото по същество трябва да тръгне на 7 март. По НПК това трябваше да стане в 7-дневен срок от разпоредителното заседание, но заради големия обем от материали и със съгласието на всички страни срокът беше удължен на почти 2 месеца.Процесът в Шумен е срещу машинистите Димитър Михнев и Радослав Петков, които като водачи на дерайлиралия на 10 декември състав са управлявали влаковата композиция с превишена скорост и в резултат на катастрофата са причинили смъртта на седем души и телесни повреди на още 40.\n                    ", "date": "2018.01.15", "title": "Делото \"Хитрино\" тръгва по съкратената процедура"}
{"url": "http://www.monitor.bg/a/view/54579-%D0%9F%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D1%81%D0%B5-%D0%B7%D0%B0%D0%BA%D0%BB%D1%8E%D1%87%D0%B8-%D0%B2-%D0%B0%D1%83%D0%B4%D0%B8%D1%82%D0%BE-%D1%81%D0%B8-%D0%B8-%D1%81%D0%B5-%D0%BF%D0%BE%D0%B4%D0%BF%D0%B0%D0%BB%D0%B8/", "text": "Починал от задушаване, огънят не се разгорял в затворената кола\n                    58-годишен пловдивчанин се заключил в автомобила си на паркинг на хипермаркет от голяма търговска верига в район „Тракия” и се подпалил, съобщиха от полицията в Пловдив. Заради това, че Стоян Христев бил затворил всички врати на колата си, огънят не се разгорял напълно и той починал от задушаване.Сигналът за горящото тъмносиньо „Ауди 80” на паркинга на супермаркета бил получен в 15,30 часа на 112 от клиенти на магазина. На място били изпратени полицейски екипи от тракийското 5-то районно управление на полицията и кола на пожарната. Униформените първо предположили, че автомобилът се е самозапалил, докато собственикът му вероятно пазарува в хипермаркета.Причината била, че димът в аудито бил много гъст, като на пръв поглед не се виждало в автомобила да има човек. Пожарникарите счупили едно от стъклата на аудито и тогава видели, че вътре има обгорял човек. Мъжът бил починал и бил на видима възраст около 58 години. По-късно, когато самоличността му била установена, възрастта била потвърдена. Оказало се, че собственикът на возилото Стоян Христев е паркирал до хипермаркета, заключил е всички врати на колата си, полял се е най-вероятно с бензин и е драснал клечката. Починал е от вдишването на гъстия дим. Заради заключените врати и липсата на кислород в автомобила огънят не се бил разгорял напълно и тялото на самоубиеца не било много обгоряло, разкриха източници от разследването. По тялото на мъртвеца не били открити следи от насилие. В Районната прокуратура в Пловдив било образувано досъдебно производство по чл.127 от НК за склоняване към самоубийство.\n                    ", "date": "2018.01.15", "title": "Пловдивчанин се заключи в аудито си и се подпали"}
{"url": "http://www.monitor.bg/a/view/61650-353-%D0%BC%D0%BB%D1%80%D0%B4-%D0%B8%D0%B7%D1%85%D0%B0%D1%80%D1%87%D0%B8%D0%BB%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B7%D0%B0-%D0%BD%D0%BE%D0%B2%D0%B8-%D0%BA%D0%BE%D0%BB%D0%B8/", "text": "\n                    2 трлн. рубли (35,3 млрд. долара по сегашния курс) са изхарчили руснаците през миналата година за покупка на нови коли, сочат анкетни данни на \"Автостат\", цитирани от „Прайм”. Сумата е с 15% по-голяма от 2016 г., но е доста по-малка от пиковите стойности в периода 2012-2014 г., когато братушките са давали за нови коли по 2,3 трлн. рубли.\n\nСпоред експерти, взели участие в анкетата, освен нарастването на самия автопазар с около една десета през миналата година, влияние са оказали и повишаващите се цени на возилата. За 2017 г. леките автомобили в Русия са поскъпнали средно с 5 на сто.\n                    ", "date": "2018.01.15", "title": "$35,3 млрд. изхарчили руснаците за нови коли"}
{"url": "http://www.monitor.bg/a/view/58647-%D0%9F%D0%BB%D0%B0%D1%89%D0%B0%D0%BC%D0%B5-%D1%87%D1%80%D0%B5%D0%B7-%D0%9F%D0%9E%D0%A1-%D1%82%D0%B5%D1%80%D0%BC%D0%B8%D0%BD%D0%B0%D0%BB%D0%B8-%D1%81%D1%8A%D1%81-%D0%A1%D0%98%D0%9C-%D0%BA%D0%B0%D1%80%D1%82%D0%B8/", "text": "Разписката ни идва директно по имейл или на смс\n                    Вече имаме възможност да плащаме в магазините чрез иновативни ПОС терминали, които работят със сим карта. Предимството на това устройство е, че търговецът може да го носи навсякъде със себе си. Така например, ако ни позвъни куриер на вратата и ние нямаме пари в брой, ще можем да платим и с кредитна или дебитна карта. Досега повечето подобни фирми не предлагаха подобно улеснение за клиентите си, тъй като ПОС устройствата им работят само на определен адрес. Сега обаче този проблем отпада и ще можем да се разплащаме безконтактно независимо от обстоятелствата.\n\nЕдна от фирмите, които предлагат новата джаджа,\n\n\n\nбез ДДС. За разлика от повечето банки, които всеки месец начисляват такси, тук притежателите му няма да плащат месечна такса. Фирмата, която разполага с устройството, единствено ще дължи такса, равняваща се на 1,95% от стойността на всяка успешно приета транзакция. Тази сума ще се приспада в момента на извършването на плащането. Важно е да се уточни, че не се удържат такси нито за неуспешни плащания, нито никакви други месечни или допълнителни (фиксирани) такси. Минималната сума за транзакция обаче е 2 лв. при получаване на плащания с карта. Единственото, което ползвателите на ПОС-а трябва да направят, е да го свържат към смартфона си или таблета чрез Bluetooth.\n\nЗа да се оторизира плащането клиентът трябва да въведе четирицифрения си ПИН, а после да натиснете бутона със зелената отметка. Друг вариант е да потвърди плащането с подпис върху дисплея на вашия смартфон/таблет и да потвърди с натискане на бутона. Терминалът ще ви покаже дали се изисква ПИН или подпис за потвърждение.\n\nОт компанията производител уточняват, че дали оторизацията се изпълнява посредством ПИН или подпис, зависи от настройките на ЧИП-а върху клиентската карта. „Нито вие, нито вашият клиент можете да повлияете върху това дали се изисква ПИН или подпис“, допълват от компанията. Новите модели ПОС терминали\n\n\n\nОтносно разписката пък също има новост. Тя може да бъде изпратена на клиента, като се въведе електронната поща или мобилния телефонен номер на смс. Може също така и да се принтира. Това е доста голямо улеснение за всеки един потребител, тъй като при повече покупки повечето хора или изхвърлят бележките, или ги събират в портфейла си, което е доста неудобно. По този начин обаче вече ще можем и да сметнем какво сме похарчили по време на шопинг, тъй като всички разписки ще ни чакат на електронната поща. За тази допълнителна услуга също няма да бъдем таксувани.\n                    ", "date": "2018.01.15", "title": " Плащаме чрез ПОС терминали със СИМ карти "}
{"url": "http://www.monitor.bg/a/view/80846-%D0%9F%D0%BE%D0%B4-5-%D0%BE%D1%82-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%82%D0%B5-%D0%BA%D0%B0%D1%80%D1%82%D0%B8-%D1%81-%D0%BB%D0%B8%D0%BC%D0%B8%D1%82-%D0%BE%D1%82-20-%D0%B1%D0%BE%D0%BD%D0%B0/", "text": "При теглене от банкомат плащаме до 30 кинта отгоре\n                    Едва под 5% от кредитните карти са с лимит между 15 000 и 20 000 лева. Това заяви за „Монитор“ кредитният консултант Тихомир Тошев. Според него българите са доста предпазливи и повечето лимити са до 3 000 лева, като основно сънародниците ни предпочитат в картата им да има около 1000 – 1500 лева.\n\n„През последните 1-2 година българинът значително подобри финансовата си култура по отношение на ползването на кредитни карти. Докато преди кризата ги ползваше като резервни пари и теглеше предимно от банкомат, то в момента хората масово ги използват\n\n\n\nразясни Тошев.\n\nПо думите му ползвателите на подобни банкови продукти се стремят да погасяват задълженията си в предварително определения гратисен период, който традиционно е в рамките на 45 дни, за да не плащат лихви.\n\nСпоред Тошев през последната година значително се увеличава ползването на кредитни карти при покупки през интернет. Въпреки това, ако трябва да се сравняваме с останалите европейци, сме доста назад в това отношение и заемаме последните места в класациите.\n\nНай-често кредитни карти ползват сънародниците ни в големите градове и тези, които получават средни и над средни доходи за страната. Оказва се, че младите\n\n\n\nосновно разполагат с подобни пластики.\n\nПредимствата на кредитната карта са, че можем да разполагаме с пари по всяко време на денонощието. Според Тошев, ако използваме картата правилно, то е плащаме само нейната годишна такса, без да се бъркаме отделно за лихви. Това означава, че след като закупим дадена стока, да върнем парите в гратисния период и така ще спестим тези 14-18% лихва, които ни налага банката за пресрочие. Другият положителен плюс е, че не ни се налага да носим пари в брой и ако ни ограбят няма да загубим абсолютно нищо. Минусът обаче е, че част от\n\n\n\nи така се стига до задлъжняване.\n\nЧаст от хората продължават да правят грешката и да теглят тези пари от банкомат. Причината е, че когато отидем да изтеглим кеш ни таксуват със суми между 15 и 30 лева, което допълнително след това ни утежнява вноската.\n\n„Ако си купим телевизор от магазин и платим с кредитна карта, разходът ни ще ни бъде 0 лева. Ако обаче изтеглим 500 лева от банкомат, в зависимост от банката това може да ни струва между 15 и 30 лева“, категоричен бе експертът.\n                    ", "date": "2018.01.15", "title": "Под 5% от кредитните карти с лимит от 20 бона"}
{"url": "http://www.monitor.bg/a/view/53446-%D0%9F%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "Подписаха договора за изграждане на тол системата\n                    Малко след като изтекат седемте месеца за изграждане на толсистемата се очаква тя да бъде пусната в тестов режим и да има електронни винетки по около 700 км аутобани в страната и системата да започне да генерира приход. Това каза за „Монитор“ министърът на регионалното развитие и благоустройството Николай Нанков. По думите му в рамките на няколко месеца след това ще бъдат включени и други класове пътища в страната. „Цялостното пускане ще стане след 19 месеца“, уточни министърът и добави, че ще има и безплатни републикански пътища.Нанков поясни, че обхватът на толсистемата и цената на електронните винетки за всички видове превозни средства ще бъде ясен след около половин година. „Предложенията ще бъдат обект на обществено обсъждане, а решението ще бъде взето от министерския съвет“, добави строителният министър. По думите му тол системата ще даде възможност за по-гъвкаво управление на трафика, като например електронните винетки в пиковите часове може да бъдат с няколко пъти по-високи цени, отколкото в останалото време. „Така ще се даде възможност да е регулира движението не с административни ограничение, както е сега, да се спират тировете за определено време, а с икономически“, обясни той.Договорът за проектиране, изграждане и въвеждане на тол системата беше подписан в министерството на регионалното развитие и благоустройството от председателя на Управителния съвет на Агенция „Пътна инфраструктура“ инж. Дончо Атанасов и Михаел Вебер, представляващ изпълнителя Консорциум „Капш трафик солюшънс“.Тол системата ще бъде на база изминато разстояние за превозни средства над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).Стойността на договора е около 150 млн. лева без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното ѝ внедряване инвестицията ще се възвърне със събраните приходи.Всички граждани трябва да бъдат спокойни, че с въвеждането на електронните винетки цените няма да бъдат повишавани, увери министърът на регионалното развитие и благоустройството Николай Нанков след подписването на договор. „Нашият основен природен ресурс - „златото“, с което с България разполага, това е стратегическото ѝ положение. 5 от 10 международни транспортни коридора минават през нашата територия“, посочи той. „Целта, която сме си поставили, са приходите в бюджета на АПИ от тол системата да достигнат 1 млрд. лева“, уточни Николай Нанков. „С приходите от тол системата в голямата си част нуждите от пътния сектор ще бъдат удовлетворени. Ще успеем да създадем един устойчив пътен сектор“, заяви регионалният министър.\n                    ", "date": "2018.01.15", "title": "Пускат експериментално електронните винетки по аутобаните от лятото (ОБНОВЕНА)"}
{"url": "http://www.monitor.bg/a/view/14631-%D0%A4%D0%B8%D0%BD%D1%82%D0%B5%D1%85-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D0%BE%D0%B1%D0%B5%D1%89%D0%B0%D0%B2%D0%B0%D1%82-%D0%B4%D0%BE-15-%D0%B4%D0%BE%D1%85%D0%BE%D0%B4%D0%BD%D0%BE%D1%81%D1%82/", "text": "Средствата, инвестирани през платформите, не са гарантирани от закона\n                    Нивата на лихвите по депозитите продължават да падат през последните няколко години. Сред възможностите за инвестиране се откроява алтернативен начин за инвеститорите да постигнат доходност на свободните си финансови средства.\n\nТ.нар. споделена икономика (sharing economy) вече е реалност и в динамично променящия се и дигитално свързан свят съществуват редица алтернативни форми за инвестиране и генериране на доход. Едни от най-популярните напоследък са peer-to-peer (P2P платформите, които привличат интереса не само на типичните инвеститори.\n\nСтраната ни не прави изключение в това развитие на финансовите технологии. От повече от година\n\nи\n\nIuvo, базираната в Естония компания, предлага на инвеститорите да закупуват части от кредити, качени на платформата от лицензирани небанкови финансови институции. Възвръщаемостта на кредитите, които са качени в момента в iuvo, може да достигне до 15%, в зависимост от рисковия им клас.\n\n„Хора, които като цяло искат да са на гребена на вълната, „early adopters“ на този тип услуги“. Интерес да инвестират са главно млади хора със спестявания и с висше образование. 95% от тях са мъже със среден доход и над средния, казва в свое интервю Ивайло Иванов, оперативен директор на компанията. Сред начините за привличане на клиенти на платформата, е че кредитите са със 100% buy-back гаранция, което означава, че небанковата финансова институция ще възстанови 100% от инвестициите на потребителя във всеки кредит, който не се обслужва за повече от 60 дни, твърдят от iuvo. За малко повече от година на платформата са\n\n\n\nот 76 държави от цял свят.\n\nP2P платформата Klear също отвори преди малко повече от година и се насочи към бизнеса на банките с привличане на депозити. За разлика от модела на iuvo потребителите на Klear купуват части от много кредити, отпуснати та търсещите средства. От компанията твърдят, че подбират само кредитонадеждните кандидати. Веднъж одобрен, кредитът се финансира със средства на Klear и незабавно се публикува на пазара.\n\nЕдва 10% от всички искания за кредит биват одобрявани. Компанията оценява кредитната история на всеки кредитоискател, както и на неговия семеен партньор чрез проверки в ЦКР и не отпуска кредит при наличие на закъснения, както правят и банките. Доходите на домакинството се потвърждават чрез справка в НОИ, а бюджетът и неговата устойчивост в бъдеще се анализират.\n\nСтатистиката на компанията показва, че към края на годината, средната годишна доходност е 6.7% спрямо прогнозната 5.5%, а\n\n\n\nВажно е инвеститорите да знаят, че средствата, инвестирани през платформите, не са депозити и поради това не са гарантирани от закона, нито е гарантирана тяхната доходност. Дейността на платформите не се регулира от законодателството, касаещо инвестиционни посредници.\n\nЗа нас финтех компаниите не са конкурент, а по-скоро партньор, коментираха за „Монитор“ от УниКредит Булбанк. Дигитализацията не е цел, а средство да предложим на нашите клиенти достъп до финансови услуги във всяка част от денонощието. Новите технологии ще променят вида на предлаганите от банките услуги, но не и същността на банковата дейност, смятат от финансовата институция.\n\n\n\nМного подобни компании вече бяха придобити от трезорите\n\nНа първо място се наложи усещането, че решенията, които компаниите от този сектор дават, са фрагментирани. С други думи те могат да подобрят дадена фаза от един неизменно по-дълъг процес на банковото посредничество, което поставя под съмнение полезността на едно такова непълно, откъслечно решение.\n\nОт друга страна, капиталово тези компании не разполагат с достатъчно потенциал. Затова и много подобни компании вече бяха придобити от банки, които доразвиват идеите им. Същевременно не малко банкови институции създадоха и свои иновационни центрове, които съвсем естествено се възползват от мощните предимства на дигиталната революция. Няма сектор, който да е имунизиран от външна мотивация и в този смисъл вярвам, че за банките е по-здравословно да изберат да гледат на финтех сектора като на такъв, поставящ ги по-скоро в приятен дискомфорт, в стимулиращ режим, отколкото в паника.\n                    ", "date": "2018.01.15", "title": "Финтех компаниите обещават до 15% доходност "}
{"url": "http://www.monitor.bg/a/view/39069-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0%D0%BF%D1%80%D0%B5%D0%B4%D0%B2%D0%B0%D0%BC%D0%B5-%D1%83%D1%81%D0%B8%D0%BB%D0%B5%D0%BD%D0%BE-%D0%BD%D0%BE-%D0%B2-%D0%B3%D1%80%D0%B5%D1%88%D0%BD%D0%B0-%D0%BF%D0%BE%D1%81%D0%BE%D0%BA%D0%B0/", "text": "\n                    \n\n\n\n\n\n- Това е втората година, в която отчитаме толкова добър растеж. Спомняте си, че според ревизираните данни на НСИ, БВП за 2016 г. нараства с 3.9 на сто. Предварителните данни показват че през трето тримесечие на 2017 г. постигаме същия темп. Повечето световни институции, като Световната банка и Европейската комисия повишават прогнозите си и очакват подобни темпове и за следващите две години. Хубавото е, че напоследък тежестта на крайното потребление за растежа се засилва - в ревизията на данните за 2016 г. беше увеличен именно дела на крайното потребление.\n\n\n\n- Факторите са много, като на първо място естествено е увеличението на паричното предлагане. България, като страна в режим на валутен борд няма самостоятелна парична политика и зависи изцяло от действията на Европейската централна банка (ЕЦБ). Когато ЕЦБ понижи основната лихва, или увеличи покупките на ценни книжа, банките в Еврозоната получават все по-евтин ресурс, който могат да прехвърлят на дъщерните си банки у нас, за да могат последните да отпускат кредити при малко по-ниска лихва. Наличието на такъв достъп до даде кураж на българските банки и през последните години те ударно смъкнаха лихвите по депозити. Българските вложители се оказаха достатъчно податливи и продължиха да спестяват, независимо от нищожните лихви. Например през 2015 г. депозитите от домакинствата нарастват с 8%, през 2016 г. – с 6% и т.н. Това постепенно обезсмисли черпенето на ресурс от европейските централи на нашите банки и потокът дори тръгна в обратна посока.\n\n\n\n- Действително, българите спестяват все по-неохотно и има защо. През последните месеци депозитите на домакинствата нарастват все по-бавно, като това се дължи най-вече на т. нар. квази-пари (бел. ред. срочни депозити, или договорени с предизвестие за ползване). През ноември последните намаляват с 478 млн. лв. спрямо същия месец на 2016 г. и това е нормално, при положение че лихвите по срочни депозити почти се изравниха с лихвите по разплащателни сметки. Това демотивира хората да спестяват. Те предпочитат да държат парите си ”под ръка” за да могат бързо да ги прехвърлят, ако някоя банка предложи по-изгодни условия, или просто да ги похарчат. Ниските лихви карат домакинствата да харчат повече и това движи крайното потребление –купуват се все повече недвижими имоти, автомобили, обзавеждане и т. н. Данните на НСИ за разходите на домакинствата показват, че разходите за обзавеждане и поддържане на дома през третото тримесечие на 2017 г. нарастват с 41% спрямо същия период на миналата година. Разбирате, че това не се дължи на някакво забогатяване, тъй като нарастването на разходите значително изпреварва техните приходи. Просто българите разбират, че е безсмислено да дават парите си на банките при нулева доходност.\n\nВ същото време, по-ниските лихви мотивират фирмите и домакинствата у нас да теглят кредити, като най-силно търсене се появява при жилищните и ипотечните кредити. Те нарастват най-бързо - с темпове от порядъка на 5-6%. Потребителските поддържат близък до този темп, а най-бавно нарастват фирмените заеми, като изключим овърдрафта. Неохотата, с която фирмите теглят заеми показва, че оптимизмът и позитивните нагласи, които отчита местната статистика някак подминават стопанските агенти в страната. Звучи парадоксално, защото хем отчитаме подобряване на стопанската конюнктура, хем това подобряване остава само на хартия и не се отразява особено върху активността на бизнеса. Неслучайно данните от тези анкети носят етикета “soft” – това са леки данни, които не дават много добра представа за истинските нагласи на хората.\n\n\n\n- През последните три години ежегодно по 24-25 хил. българи напускат страната, като за 2016 г. например те са повече отколкото през 2015 г. Все още нямаме данни за изминалата година, но допускам, че тенденцията ще се запази. Това е показателно за нагласите на хората, за техните очаквания, за дългосрочните тенденции в икономиката. През последните дни правителството се хвали, че българите стават все по-големи оптимисти, но това не личи в поведението на хората. Те нито теглят кой знае колко по-големи кредити, нито бизнесът инвестира в местното производство. Колкото и да се говори, че България има ускорено икономическо развитие, при сегашните темпове ще са необходими поне 100 години, за да достигнем страните от ядрото на Еврозоната.\n\nРазвитието на българската икономика наподобява вица за хамалите, които качвали пиано по стълбите. На предпоследния етаж единият се сепнал и казал: „”. Подобна е и картината с българската икономика - напредваме много усилено, но за сметка на това в грешна посока. Само като пример можем да дадем политиката по раждаемостта. В годините на прехода бяха положени много усилия да се потисне стремежа на българите да имат деца. В повечето от малките населени места хората нямат сигурност за имота и за живота си, камо ли за отглеждане на потомство. Тази несигурност и ниските доходи са две от най-големите пречки за увеличаване на раждаемостта. Демографските процеси се развиват в меко казано неблагоприятна посока от почти три десетилетия. Демографската структура на българското население постоянно се влошава и когато моментната ситуация стане нетърпима за бизнеса (защото местният бизнес не може да оцелява без изобилие от достатъчно евтина работна ръка), се появяват призиви ””. Това не работи. Икономиката се нуждае от дългосрочна стратегия за развитие. Краткосрочните решения я обричат на провал, тъй като макар да закърпват временно ситуацията за бизнеса те са съпроводени от косвени разходи, които с времето нарастват в геометрична прогресия.\n\n\n\n- Една от силно засегнатите системи, в резултат от възприетия погрешен икономически модел у нас, е системата за социално подпомагане. Нищожното увеличение на пенсиите за 2018 г. се дължи освен на неглижиране, също и на недостатъчни постъпления в хазната. Не е тайна че българският бюджет като дял от БВП е най-лошият в Европа, за което освен ниските ставки при преките данъци, принос има и възможността за избягване на данъчното облагане, при това – съвсем законно. Публична тайна е, че много големи предприятия у нас плащат нулев корпоративен данък, просто защото в края на годината отчитат нищожни печалби. Мултинационалните компании го правят редовно, обикновено чрез т. нар. трансферно ценообразуване. По този повод през последните две години в Ирландия имаше няколко скандала. Тези практики се използват навсякъде по света, включително и в България, просто мащабите са по-малки. Претакането на печалбите през юрисдикции с нулев данък печалба води до ерозия на данъчна основа и съответно - до по-малки постъпления в бюджета. Някои държави противодействат на ерозията чрез въвеждането на минимум върху корпоративния данък. Една от тези държави е нашата северна съседка – Румъния. Данъчните постъпления у нас са малки и затова не може да се мисли за провеждане на активна фискална или социална политика. Разбира се, тази обстановка няма да се запази дълго. В момента се подготвя поставянето на финансите на Европейския съюз на изцяло нова основа, а това ще се отрази доста тежко на българската икономика. Бюджетът тепърва ще търпи негативите за сегашното си неблагоразумие. За това, че дори в сегашната фаза на икономическия цикъл, бюджетът продължава да се планира с дефицит.\n\n\n\n- Влизането в Еврозоната е нещо като създаване на твърда връзка между икономиките на държавите-членки. Паричният съюз въвежда единна система на парично предлагане т.е. отделните икономики се лишават от буфери, които да тушират т. нар. асиметрични шокове. В този смисъл, когато в съюза се включат държави с много различно ниво на развитие, задължително страдат онези от тях, които са по-изостанали в развитието си. Събитията в Гърция показват съвсем нагледно какво се случва, когато една корумпирана страна с лоша фискална дисциплина и ниски доходи влезе в ”клуба на богатите”. Само по себе си членство води само до необосновано силни очаквания и до насочване на инвестиционните потоци извън ядрото на еврозоната - към държавите от периферията, като Португалия и Гърция. Накратко в този случай резултатът се свежда просто до надуването на един балон – банките кредитираха кухи проекти при необосновано ниска лихва, инвеститорите купуваха гръцки дълг, цените на активите скочиха, и инвеститорите отчетоха космически печалби. По-късно, когато се оказа, че Гърция не може да връща заемите си, те постепенно бяха преструктурирани за сметка на обикновения данъкоплатец. Сега всички европейски граждани плащат сметката за гръцкия експеримент. В този смисъл присъединяването на такива държави не е добро решение нито за тях, нито за останалите страни-членки и не разбирам ентусиазма около присъединяването на България. Независимо че изпълняваме формалните критерии, страната ни не е готова да се присъедини към Еврозоната. Включването в някакъв клуб не те превръща в пълноценен член на този клуб. Това няма да ни направи нито по-ефективни, нито по-богати, нито по-умни – всичко зависи единствено от собствените ни усилия.\n                    ", "date": "2018.01.15", "title": " Българската икономика - напредваме усилено, но в грешна посока"}
{"url": "http://www.monitor.bg/a/view/72000-%D0%98%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%BD%D0%B0%D0%B4-22-%D0%BC%D0%BB%D0%BD-%D0%BB%D0%B2-%D0%B2-%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%BD%D0%B8-%D0%BB%D0%B5%D1%82%D0%B8%D1%89%D0%B0/", "text": "\n                    В Летище Варна през тази година ще бъдат инвестирани нови 12,5 млн. лв., а в летището в Бургас - около 10 млн. лв. Това съобщи главният изпълнителен директор на фирмата-концесионер на двата морски аеропорта, Улрих Хеппе.„Стараем се да поддържаме инфраструктурата на високо световно ниво и за 11-те години от началото на концесията, сме вложили над 370 млн. лева на двете ни морски летища, уточни главният изпълнителен директор. В момента на Летище Варна се изгражда нова пътека за рулиране „Алфа“ - това е отсечката, която свързва „паркинга“ на самолетите с пистата. Става дума за голям строителен обект, на който работят 200 души. Старата пътека за рулиране беше с конструкция на дълбочина от 40 см, новата ще е 1,20 м. Проектът е на стойност 7,5 млн. лв. и трябва да приключи до началото на туристическия сезон. т.е., до 15 май т.г., уточни Хеппе.Той посочи още, че на Летище Варна вече е приключил проектът, свързан с подходните светлини към пистата и с управлението на цялата светотехника. Оценен на 2,92 млн. лева, проектът включва инсталирането на нови регулатори за постоянен ток, нови светлини на подходите за излитане и кацане и нови трасета за тяхното захранване. Някои от стълбовете са с височина 17 метра, съгласно новите изисквания, докато преди те са били не повече от 8 метра. Чакаме получаването на сертификат и обектът ще влезе в експлоатация, каза още Хеппе.За летището в Бургас фокусът през т.г. ще е върху разширението на перона, като се предвиждат също подмяна на осветлението, усилване на носещата конструкция на настилката и други. Инвестициите ще продължат по план до края на концесионния договор. В по-дългосрочен план се предвижда разширяване на сградите на терминалите, на изходите към самолетите, зоните за сигурност, отваряне на допълнителни гишета за регистрация и други. За Варна е планирана и нова сграда за пожарната служба. „2017 година надмина очакванията ни и приключи за нас повече от добре. Черноморските летища обслужиха рекорден брой пътници, които са общо 4 953 039 души. На Летище Варна бе отчетен 16,6% ръст на пътниците, а на Летище Бургас – 3,6%. И това въпреки отлива на руски туристи с 11%“, съобщи главният изпълнителен директор на фирмата-концесионер на двата морски аеропорта.\nТой каза също, че през м.г. е имало сериозно присъствие на пътници от Германия, Полша, Израел, Норвегия, Великобритания и Чехия, които са компенсирали отлива на руснаците, привлечени от турския и египетски туристически пазар. Тези от тях, които са идвали в България обаче, продължават да го правят отново. Независимо от това, през 2017 г. Русия остана ключов външен пазар за двете морски летища, заедно с Великобритания и Германия, каза още Хоппе.Най-голямо предизвикателство за морските летища остава сезонността. Една от нашите основни цели е да увеличим трафика през пролетта, есента и зимата и ние работим в тази посока. През 2017 г., например, Варна регистрира абсолютен рекорд – за октомври ръстът на пътниците е с 48%, за ноември увеличението е с 91%,  за декември с 88%, благодарение на новооткритите целогодишни дестинации от дебютиралите нискотарифни авиокомпании през годината. От летище Варна бяха извършени полети до 116 дестинации в 40 държави, като са обслужени 1 970 700 пътници, което бележи ръст от 16,.64%. Най-много пътници пристигнаха от Германия – 510 740, следвани от родните пътници по вътрешните линии - 250 700, Русия (213 936), Полша (159 280) и Великобритания (136 038). Най-голям ръст се забелязва сред пътуващите от България (82%) и Чехия (71%).За излитащите от Варна, най-предпочитаните дестинации са били София, Москва, Лондон, Тел Авив и Дюселдорф. Черноморските ни летища продължиха да осигуряват и въздушния превоз на товари до всички точки по света, като през Варна миналата година са преминали 229 тона карго, а през Бургас - 14 300 тона. Варна и Бургас станаха първите летища в България, които на 29 декември м.г. получиха европейския сертификат на EASA – европейската агенция за авиационна безопасност, която стандартизира дейностите на летищата в сферите набезопасността и ефективното използване на ресурси. \n\n\n                    ", "date": "2018.01.15", "title": "Инвестират над 22 млн. лв. в морските ни летища  "}
{"url": "http://www.monitor.bg/a/view/22153-%D0%97%D0%B0-%D0%B4%D0%B2%D0%B0-%D1%87%D0%B0%D1%81%D0%B0-%D0%B4%D0%BE-%D0%9E%D0%B4%D0%B5%D1%81%D0%B0-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82-%D0%BE%D1%82-2-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    От 2 февруари стартират единствените за България редовни директни полети между София и Одеса. Те ще се изпълняват от Bulgaria Air и ще свържат страната ни с Украйна, като за по-малко от 2 часа всеки ще може да пътува между българската столица и петия по големина украински град.\n\nПолетите ще се изпълняват два пъти седмично – всеки петък и неделя, в удобни вечерни часове. Еднопосочните самолетни билети между София и Одеса са на цени от 46 евро, а двупосочните - от 92 евро.\n\nСтартът на новата редовна въздушна линия между София и Одеса беше обявен в края на 2017 година със специален полет, който превози правителствената делегация, начело с вицепремиера Валери Симеонов, до Одеса. Тогава беше официално прерязана и лентата на въздушния маршрут, който от началото на февруари започва да оперира.\n                    ", "date": "2018.01.15", "title": "За два часа до Одеса със самолет от 2 февруари"}
{"url": "http://www.monitor.bg/a/view/37246-%D0%A2%D1%8A%D1%80%D1%81%D1%8F%D1%82-%D1%84%D0%B8%D1%80%D0%BC%D0%B0-%D0%B4%D0%B0-%D1%81%D1%82%D1%80%D0%BE%D0%B8-%D0%BD%D0%BE%D0%B2-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Общината в Хасково обяви обществена поръчка за изграждане на част от напорен водопровод от новата помпена станция “Източна зона” до южния резервоар с обем 4000 кубически метра. Проектът е част от мерките по допълнителното аварийно водоснабдяване на Хасково заради завишените стойности на уран в питейната вода. Прогнозната стойност е 208 000 лв. без ДДС. Изграждането на нов водопровод се налага, защото старият е силно повреден от свлачища по трасето му и аварира често. Още през април м.г. 14 кладенеца в Хасково бяха изключени заради превишените стойности на естествен уран и превишена алфа активност. Това наложи строежа на 8 нови кладенци, за които правителството отпусна допълнителни 2 милиона лева. Готови са първите 4, но за да функционират те трябва да бъдат свързани с резервоара с надежден водопровод. Продължителността на поръчката е 120 дни, а офертите на кандидатите ще бъдат отворени на 20 февруари. Взетите досега проби от новите кладенци показват, че в тях няма превишено съдържание на уран.\n                    ", "date": "2018.01.15", "title": "Търсят фирма да строи нов водопровод в Хасково"}
{"url": "http://www.monitor.bg/a/view/75451-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D0%BF%D0%B0%D0%B4%D0%BD%D0%B0-%D1%81%D1%8A%D1%81-100-%D0%BC%D0%BB%D1%80%D0%B4/", "text": "\n                    Биткойнът забави поевтиняването си, предизвикано от намерението на Южна Корея да забрани операциите с криптовалутата, съобщава RNS.\n\nВ понеделник стойността му се понижи с 0,52% до 13 766 долара, което е доста под пика постигнат на 20 декември от 20 000 долара. Капитализацията на криптовалутата, отразяваща общата сума на биткойните в обращение тогава стигна 332,3 млрд. долара, а вчера падна до 231,3 млрд. долара, сочат данни на CoinMarketCap. Въпреки това биткойнът е с най- голяма капитализация от всички криптовалути. От другите Ethereum поевтиня с 1,74% - до 1334 долара. Стойността на Ripple се понижи с 3,65% - до 1,85 долара, а Bitcoin Cash просел на се понижи с 4,11% - до $2,5 хил. долара.\n\nОт криптовалутите с по-голяма капитализация е поскъпнала единствено Cardano, която е пета. Котировките й в понеделник се качиха с 5,36% до 0,84 долара. Капитализацията й пъкт се изчислява на 21,8 млрд. долара.\n                    ", "date": "2018.01.15", "title": "Капитализацията на биткойна падна със $100 млрд."}
{"url": "http://www.monitor.bg/a/view/11363-%D0%A1%D1%8A%D1%81-7-%D1%81%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B8-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0/", "text": "\n                    Броят на туристите в света се е увеличил със 7% през 2017 г., което е най-големият растеж от седем години. Това обяви вчера Световната организация по туризъм (СОТ) към ООН, цитирана от АФП и ТАСС.\n\nОт 2010 г. годишният темп на растеж е около 4 на сто. За 2017 г. обаче броят на хората, прекарали поне една нощ в чужбина, е достигнал 1,3 милиарда души. С най-голям принос е Европа, най-вече Средиземноморието, с 8% увеличаване на туристическия поток до 671 милиона души. Франция остава водещата световна дестинация за туризъм и през 2017 г. преди публикуването на окончателните данни през пролетта. Очаква се втората най-популярна дестинация да бъде Испания.\n\nПовече чуждестранни туристи са посрещнали също в Азиатско-тихоокеанския регион, като броят им се увеличава с 6% до 324 млн., и Африка - с 8 на сто повече до 62 млн. души.\n\nЗа Америка показателят се е повишил с 3% до 207 млн. международни посетители. Туристите в Близкия изток са били с 5% повече, или 58 милиона.\n                    ", "date": "2018.01.15", "title": "Със 7% са се увеличили туристите в света"}
{"url": "http://www.monitor.bg/a/view/5219-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D0%B0%D0%B2%D0%B8%D0%BE%D0%BB%D0%B8%D0%BD%D0%B8%D1%8F-%D0%A1%D0%BE%D1%84%D0%B8%D1%8F%D0%91%D0%B0%D0%BA%D1%83/", "text": "\n                    Директната връзка София-Баку ще помогне за бизнеса между двете страни. Това каза премиерът Бойко Борисов в началото на срещата с президента на Азербайджан Илхам Алиев.Борисов е на официално посещение в Баку по негова покана и утре ще присъства на официално откриване на авиолинията София-Баку.\"Действително има много обич между двата наши народа. Досега всичко, което сме се разбрали, се е случило. И мисля, че директната връзка между София и Баку ще помогне за бизнеса между двете страни. Ние проучихме вашия опит в електроразпределителните мрежи в Грузия и на други места. Надявам се президента Алиев да даде своята благословия и разпореждане за СОКАР\", посочи българският премиер.В българската делегация са включени министърът на транспорта, информационните технологии и съобщенията Ивайло Московски, министърът на енергетиката Теменужка Петкова, министърът на земеделието, храните и горите Румен Порожанов и министърът на икономката Емил Караниколов. \n                    ", "date": "2018.01.15", "title": "Борисов открива авиолиния София-Баку (ОБНОВЕНА)"}
{"url": "http://www.monitor.bg/a/view/89108-%D0%9D%D0%B0%D0%B4-700-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BF%D1%8A%D1%82%D0%BD%D0%B8%D1%82%D0%B5-%D0%BD%D0%B0%D1%81%D1%82%D0%B8%D0%BB%D0%BA%D0%B8/", "text": "\n                    Над 700 машини са обработвали през нощта пътните настилки по републиканската мрежа в районите със снеговалеж. През деня работата на снегопочисващата техника продължава, за да се осигури проходимостта на пътищата при зимни условия. Това съобщиха от пресцентъра на Агенция \"Пътна инфраструктура\" (АПИ).Без ограничения е движението през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”.Забранено за МПС над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 10 тона през „Вратник” и „Твърдишки“. Ограничено е движението за МПС над 12 тона през проходите „Петрохан“, „Троянски“, „Котленски“ и „Шипка”.27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \n                    ", "date": "2018.01.15", "title": "Над 700 снегорина обработват пътните настилки "}
{"url": "http://www.monitor.bg/a/view/73007-%D0%A3%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%9F%D0%B5%D1%80%D0%BD%D0%B8%D0%BA-%D0%B2-%D1%82%D1%80%D0%B8%D0%B4%D0%BD%D0%B5%D0%B2%D0%BD%D0%B0-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F/", "text": "\n                    През следващите три дни учениците в Перник са в грипна ваканция заради обявената епидемия в областта. Забранени са детските и женските консултации, както и свижданията в болниците и профилактичните имунизации.Много вероятно е още тази седмица грипна епидемия да бъде обявена и в областите Пловдив, Стара Загора, Пазарджик, Габрово и София-област. \"Най-много болни за първата седмица на новата година - 209 на 10 000 души, имаше в Перник. На второ място беше град Пазарджик. Заболяваемостта в Пловдив и София беше 120 на 10 000 души, което е характерно за ранната есен\", обясни пред Нова ТВ д-р Тодор Кантарджиев от Националния център по заразни и паразитни болести. \"В момента 85% от щамовете са от група В, което е характерно за началото на сезона\", уточни той.Грипът започва внезапно. В рамките на два-три часа губиш сили, болят те мускулите, ставите и главата. Сред симптомите са и кашлица, тежест в белия дроб, както и болки в гърлото\", коментира професорът от Националния център по заразни и паразитни болести. \n                    ", "date": "2018.01.15", "title": "Учениците в Перник в тридневна грипна ваканция"}
{"url": "http://www.monitor.bg/a/view/37136-%D0%9E%D0%BB%D0%B8%D0%B3%D0%B0%D1%80%D1%85%D1%8A%D1%82-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B1%D0%BB%D0%BE%D0%BA%D0%B8%D1%80%D0%B0-%D0%A2%D0%B5%D0%BC%D0%B8%D0%B4%D0%B0/", "text": "Адвокатката му била на гости при сестра си, липсата й отложи делото чак за март\n                    Разградският олигарх Иво Прокопиев, който е подсъдим за аферата \"ЕВН\" заедно с двамата бивши министри Трайчо Трайков и Симеон Дянков, изпълнителния директор на \"Булброкърс\" Радослав Рачев и служителите Любомир Евстатиев и Петър Василев, се пробва да блокира Темида чрез процесуални хватки. Шестимата са подсъдими за безстопанственост в особено големи размери за приватизацията на 33% от държавния дял в ЕВН в ущърб на държавния интерес.Според обвинението Прокопиев се е облажил чрез фирмата си „Булброкерс“ с 1,3 млн. лв. държавни пари, а самата хазна е ощетена поне с 20 млн. лв.тъй като заради финансовите апетити на Прокопиев и аверите му парите от сделката не са отишли в Сребърния фонд, а в специално създадената от Трайков Държавна консолидационна компания.Всички тези факти присъстват в кориците на делото и тъй като процесът е публичен, Прокопиев очевидно много се притеснява, че обществото ще научи с факти за далаверите му. Самият разградски бос от близо година се пробва да се оправдава, че делото било скалъпено, а той бил подсъдим заради изказване по време на тристранка, като удобно премълчава, че фирмата му „Булброкърс“ е прибрала солиден хонорар от контракта за ЕВН, а свидетели доказват, че е давал указания на марионетните си министри как да извършат сделката.Именно заради това, както и от страх, че ще получи сериозна присъда за престъпленията си, Прокопиев започна даВ залата на спецсъда се оказа, че адвокатката на Прокопиев - Даниела Доковска, е в САЩ при сестра си. Заради семейното гостуване се наложи делото да бъде отложено чак за март. В залата се оказа още, че други двама от подсъдимите изобщо не са си наели адвокати все още.Петър Василев заяви пред съда, че няма адвокат, без да каже и дума каква е причината за това. Щом обаче съдът му каза, че ако не си организира сам защитата, ще му бъде назначен служебен защитник, веднага отвърна, че ще успее да си наеме адвокат. Любомир Евстатиев пък бе депозирал молба до съда да отложи заседанието за друга дата, тъй като е получил книжата по делото едва на 9 януари т.г., с което не е спазен задължителният минимален 7-дневен срок. Той също се яви в съда без адвокат.Двамата прокурори по делото – един командирован от Софийската градска прокуратура, а другият – от спецобвинението, заявиха, че неявяването на адвокат Доковска не е причина за отлагане на делото, тъй като Прокопиев е имал време да организира защитата си. Като единствен мотив за отлагането бе изтъкнат фактът, че Евстатиев не е получил обвинителния акт навреме. Прокуратуратаза да няма протакане на делото заради злоупотреба с права и то да приключи в разумен срок. Присъстващите защитници на подсъдимите подскочиха като ужилени и един по един се възпротивиха на това. „Не е вярно, че Прокопиев е могъл да организира защитата си, в началото на януари е получил документите по делото. Адвокат Доковска отсъства по уважителни причини от средата на декември“, заяви адвокат Йорданка Вандова, която защитава Радослав Рачев. „Няма основание да се назначават резервни защитници. Няма смисъл да се утежнява процесът. Резервните адвокати няма да са нужни“, каза адвокат Марин Марковски, който защитава Симеон Дянков. Най-пламенна обаче бе адвокатката на Трайчо Трайков – Ина Лулчева. „Неоснователно е искането за назначаване на резервни защитници. Това не се налага. Тезата на прокуратурата за злоупотреба с права е само разсъждение“, каза тя.Съдът отбеляза, че в призовката до адвокат Доковска, където пише, че е в чужбина, не се съобщават причините тя да не се яви и затова не се знае дали те са уважителни и основателни. Тогава Лулчева заяви пред съда, че Доковска била на планирано пътуване в САЩ, където живее нейната сестра. Според Лулчева периодът от средата на декември до началото на февруари е единственото време, когато двете сестри прекарват заедно, и пътуването било планирано още през пролетта.„Аз и адвокат Вандова можем да свидетелстваме, че това е така от 20 години“, заяви Лулчева. Тъй като Доковска се връща от САЩ на 4 февруари, съдът отмени насрочените заседания по делото на 19 и 25 януари. Последва насрочването на нови дати съобразно изрично заявените от Доковска чрез Лулчева дати, когато тя има възможност да присъства.Прокурорите по делото коментираха кратко пред медиите, че са поискали назначаването на резервни защитнициза да не бъде гледано то 10 г. Процесът продължава на 8 март.В края на заседанието юрисконсултът на Министерството на финансите депозира в съда искова молба за обезщетение с копие до всеки от 6-имата подсъдими, които го получиха в съдебната зала. Спазвайки старата си традиция да говори само пред удобни за него медии, олигархът Иво Прокопиев на излизане от съда отказа да отговаря на журналистически въпроси. Трайков пък предварително бе пуснал молба, че не желае да бъде дори сниман. И останалите подсъдими запазиха пълно мълчание.Малко по-късно обаче изданията от Фабриката за фалшиви новини на олигархията разпространиха опорните точки на разградския бос, пуснати през Фейсбук страницата му. В тях освен смешния плач, че е репресиран, обаче очевидно липсваше фактът, че самият Прокопиев е станал причина за отлагането на делото. Удобно в медиите от Фабриката фактът, че делото е шиканирано именно от Прокопиев, беше „проспан“, като единствено бе посочено, че липсата на адвокат Даниела Доковска (без да се посочва чий защитник е тя – б.а.) е довела до фалстарта на делото. \n                    ", "date": "2018.01.15", "title": "Олигархът Прокопиев блокира Темида (ОБНОВЕНА)"}
{"url": "http://www.monitor.bg/a/view/66148-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0/", "text": "\n                    Премиерът Бойко Борисов се срещна с президента на Черна гора Филип Вуянович, който е на официална визита у нас по покана на държавния глава Румен Радев. Двамата обсъдили европейската перспектива на страните от Западните Балкани, която е сред приоритетите на Българското председателство на Съвета на ЕС, съобщиха от пресслужбата на кабинета. България потвърждава готовността си да продължи да помага за преговорния процес на Черна гора. Било дискутирано и регионалното сътрудничество. „Двамата бяха единодушни, че темата за „свързаността“ е изключително важна за укрепването и икономическото развитие на региона“, пишат още от пресслужбата.Предстоят разговори на Вуянович и с Радев. По-рано през деня пък Радев се срещна и с японския премиер Шиндзо Абе.\n\n\n                    ", "date": "2018.01.15", "title": "Борисов на среща с президента на Черна гора"}
{"url": "http://www.monitor.bg/a/view/89249-%D0%92-%D0%BE%D0%B1%D1%89%D0%B8%D0%BD%D0%B0-%D0%9C%D0%B0%D0%BA%D1%80%D0%B5%D1%88-%D1%89%D0%B5-%D0%B8%D0%BC%D0%B0-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    В община Макреш ще има нови избори за кмет, след като настоящият Иван Каменов подаде оставка. Това съобщи Петър Тодоров, председател на Общинската избирателна комисия (ОИК) в Макреш. На 12 януари изтече последния срок, в който можеше да бъде обжалвана подадената оставка. Документите с решението на ОИК са изпратени в ЦИК, а процедурата ще продължи с уведомяване на президента, който да насрочи нови частични местни избори за кмет в община Макреш. От ОИК са уведомили и Общински съвет в Макреш за свикване на заседание, на което да бъде определен временно изпълняващия длъжността кмет на общината. \nС решение но ОИК в община Макреш са прекратени правомощията на кмета Иван Каменов. Решението е взето след подадената молба от кмета на общината чрез Общински съвет, в която са посочени лични причини.Иван Каменов е кмет на община Макреш за пети пореден мандат. На последните избори е издигнат от БСП. За втори път Каменов подава оставка от длъжността кмет на община Макреш. Първият път бе през 2016 година, но тогава той си оттегли молбата и продължи да изпълнява своите задължения, уточни Тодоров.\n                    ", "date": "2018.01.15", "title": " В община Макреш ще има нови избори "}
{"url": "http://www.monitor.bg/a/view/5748-%D0%9E%D0%B1%D1%89%D0%B8%D0%BD%D1%81%D0%BA%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B8-%D1%81-285-%D0%BC%D0%BB%D0%BD-%D0%BB%D0%B2-%D1%81%D1%83%D0%B1%D1%81%D0%B8%D0%B4%D0%B8%D1%8F/", "text": "\n                    Близо 28,5 млн. лв. ще отпусне Министерството на здравеопазването за дейности, извършвани от общинските болници по реда на Методиката за субсидиране на лечебните заведения за 2018 г., съобщиха от ведомството.Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни и/или отдалечени райони на страната; дейности, свързани с медицинската експертиза (ТЕЛК) и други. Броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната.Извън Методиката министерството няма право да отпуска целеви субсидии, защото това би попаднало в графа „нерегламентирана държавна помощ“, за което страната ни ще бъде санкционирана от Европейската комисия.За да подпомогне общинските здравни структури в страната, здравното министерство изразява готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Окончателното решение за преструктуриране обаче е право на собственика – съответните общини.Анализът, извършен от екипа на министър Кирил Ананиев, е базиран върху изследване потребностите на населението от здравни грижи и дейности на територията на всяка от 28-те области в страната, като са отчетени демографската структура на районите и картината на социалнозначимите заболявания на населението. На това основание МЗ категорично смята, че евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ.Успоредно с това, за да се гарантира достъпът до спешна медицинска помощ на българските граждани, МЗ, в изпълнение на големия инвестиционен проект за модернизация на спешната помощ, предвижда обновяването или изцяло новото изграждане на общо 237 филиала и центрове за спешна медицинска помощ.Освен това, Министерството на здравеопазването напомня, че в рамките на преговорите за Националния рамков договор ще се преразгледат клиничните пътеки, по които работят общинските болници, като същевременно МЗ актуализира и медицинските стандарти. По този начин на общинските болници ще бъде дадена възможността да реализират своята дейност в условията на финансова стабилност и предвидимост.Към 30.09.2017 г. функциониращите общински болници са 121, в това число – 7 комплексни онкологични центъра, 9 специализирани болници за активно лечение на фтизиатрични заболявания, 11 центъра за психично здраве и 6 центъра за кожно-венерически заболявания. Общите задължения на общинските болници възлизат на 100,270 млн. лв., а просрочените задължения са на стойност 44,178 млн. лв.Днес 25 общински болници в страната излизат на едночасов протест заради неизплатена надлимитна дейност от НЗОК за година и половина. Шефовете им недоволстват и от изискването в болниците да има повече от един лекар от определена специалност, за да сключи с тях здравната каса договор. \n                    ", "date": "2018.01.15", "title": "Общинските болници с 28,5 млн. лв. субсидия "}
{"url": "http://www.monitor.bg/a/view/24510-%D0%A0%D0%B0%D0%B4%D0%B5%D0%B2-%D0%9F%D1%80%D0%BE%D1%81%D0%BF%D0%B5%D1%80%D0%B8%D1%82%D0%B5%D1%82%D1%8A%D1%82-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0-%D0%B2-%D1%80%D0%B5%D0%B3%D0%B8%D0%BE%D0%BD%D0%B0/", "text": "Радев и Вуянович недоволни от стокообмена между България и Черна гора\n                    Перспективите и евроинтеграцията на Западните Балкани, това е основната тема по време на разговорите между президента Румен Радев и държавния глава на Черна гора Филип Вуянович.\n\nПросперитетът на страните от Западните Балкани може да се постигнем само със сигурността и стабилност в региона, заяви държавният глава Румен Радев след срещата си със своя колега. Радев обясни, че страната ни високо оценява усилията на Черна гора за присъединяване към ЕС и НАТО. Радев изтъкна, че интеграционният процес е дълъг, а България е готова да помага и споделя опит с Черна гора., особено в областта на военното образование и квалификация.\n\nДвамата обсъдили и двустранните отношения, за поддържането на които е нужно диалог на високо ниво. „Не сме доволни от стокообмена и туристическия обмен. Той може да бъде много по-голям“,заяви Радев. Именно затова ще работят за по-голяма свързаност между страните – транспортна и енергийна, което пък щяло да доведе до повече инвестиции, и сътрудничество на бизнеса и в сферата на образованието.\n\nПо думите на Радев обсъдили и идеята за създаване на международен научен институт у нас. Двете страни активно ще работят по неговото осъществяване, а този проект ще бъде представен като част от родните приоритети по време на БГ председателството, обясни още Радев.\n\nОт своя страна Вуянович обясни, че БГ председателството е възможност за Черна гора и всички страни от Западните Балкани да се възползват от шанса, който България им дава и да максимално интензивно да водят процеса на своята евроинтергация.\n\n„Процесът на разширяване е реален приоритет и трябва да бъде уважаван“, заяви той. Вуянович похвали България, че е успяла да издейства ясно цели по време на своето председателство каквото е укрепването на европейската интеграция на Западните Балкани. Той е сигурен, че Брекзит няма да забави календара на присъединяване, а Черна гора ще се старае да бъде лидер в този процес сред останалите страни в региона. Вуянович припомни, че през февруари трябва да е готова стратегията за присъединяване на Западните Балкани и заяви, че те са „за“ присъединяването да се прави по индивидуалните заслуги на всяка страна. През април пък ще бъде отчетен напредъкът на всяка една държава, а на срещата на върха през май в София ще се направи разрез на постигнатото и какво предстои.\n\nПрезидентът Румен Радев посрещна президента на Черна гора Филип Вуянович на тържествена церемония на площад \"Александър Невски\". Двамата поднесоха венец на паметника на Незнайния воин.\n\n \n                    ", "date": "2018.01.15", "title": "Радев: Просперитетът на Западните Балкани зависи от стабилността в региона"}
{"url": "http://www.monitor.bg/a/view/3352-%D0%9F%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D0%B2%D0%BB%D0%B8%D0%B7%D0%B0%D1%82-%D0%B2-%D1%83%D1%87%D0%B5%D0%B1%D0%BD%D0%B8%D0%BA%D0%B0-%D0%BF%D0%BE-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-10-%D0%BA%D0%BB%D0%B0%D1%81/", "text": "Новата учебна програма обхваща периода от древността до наши дни \n                    \n\n\n                    ", "date": "2018.01.15", "title": "Приватизацията и атентатите влизат в учебника по история за 10 клас "}
{"url": "http://www.monitor.bg/a/view/4241-%D0%AF%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D1%81%D0%B5-%D1%81%D0%BD%D0%B8%D0%BC%D0%B0-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%81%D0%BD%D0%B5%D0%B6%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Японският премиер Шиндзо Абе се снима на фона на снежна София и качи снимката в профила си в „Туитър“. „От балкона на хотела в София.  Снегът дойде“, написа премиерът. Абе е на обиколка из шест страни в Европа, сред които и България. Вчера той имаше среща с премиера Бойко Борисов в Министерски съвет, като наред с политическите разговори Абе доведе със себе си и бизнес делегация с 30 представители на крупния бизнес в страната.Борисов заведе Абе на официална вечеря, а гостът му подари кимоно и сертификат за шести дан по карате. За това се похвали самия Борисов в профила си във „Фейсбук“. По време на официалната ни вечеря премиерът Абе ми връчи кимоно екип и сертификат за 6-и дан от Международната карате организация по Киокушин-Кан\", написа премиерът. От снимките пък се вижда, че на вечерята е бил и цигуларят Васко Василев.Междувременно днес Абе проведе среща и с президента Румен Радев на „Дондуков“ 2. \n                    ", "date": "2018.01.15", "title": "Японският премиер се снима в снежна София"}
{"url": "http://www.monitor.bg/a/view/43460-%D0%94%D0%B5%D1%81%D0%B5%D1%82%D0%BA%D0%B8-%D0%B2%D0%B0%D1%80%D0%BD%D0%B5%D0%BD%D1%86%D0%B8-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%BD%D0%B0-%D0%BB%D0%B5%D0%B4%D0%B0/", "text": "\n                    Няколко десетки пациенти потърсиха вчера преди обед помощ в спешния травматологичен кабинет във Варна, заради падане и контузии по заледените участъци от улиците в града. Само за няколко часа, между 30 и 40 души с различни счупвания и по-леки контузии, са потърсили медицинска помощ в Спешния център на МБАЛ „Света Анна“, съобщиха от здравното заведение. Сред тях има пострадали хора на всякакви възрасти – от млади до стари, което говори за това, че никой не е застрахован от травми, коментираха спешните медици. И по обед в Спешното за преглед чакаха около 15 пострадали при подхлъзване пациенти, обясни наш читател, който също бе сред търсещите медицинска помощ. Очевидно варненци подценяват обстановката и не са взели мерки да си обуят личните „зимни гуми“, шегуват се специалистите. Тъй като снегът е слаб, все още няма мерки за почистването на основните тротоари във Варна, което се оказва, че ги прави твърде опасни за пешеходците.Травматолозите, които са изключително натоварени добавиха, че преобладаващата част от пациентите са със счупвания на ръцете. При подхлъзване те се опитват да предотвратят падането, като се подпират на ръце и това води до счупване на по-крехките кости на някои от тях. Не са малко обаче и пострадалите със счупвания на долните крайници.\n                    ", "date": "2018.01.15", "title": "Десетки варненци се потрошиха на леда  "}
{"url": "http://www.monitor.bg/a/view/22316-%D0%9F%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B5%D1%81%D0%BF%D0%BE%D0%BD%D0%B4%D0%B5%D0%BD%D1%82%D0%B8-%D0%B8%D0%B7%D0%B4%D0%B8%D0%B3%D0%B0%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Паметник на загиналите военни кореспонденти ще има в Пазарджик, като идеята е паметният знак да включва не само чуждестранните военни кореспонденти, аташирани в България по време на Руско-турската война, а всички военни кореспонденти, художници и фотографи, отразявали военните действия по време на Сръбско-българската, Балканската, Междусъюзническата, Първата и Втората световни войни. Това съобщи зам.-областният управител Петър Белчев и допълни, че изграждането на паметника е включено в националния план за отбелязване на 100 години от Първата световна война и участието на България в нея /2014-2018/. Съгласно плана е осигурено финансиране по две предложения на местната областна комисия „Военни паметници“ в Пазарджик. Предложението за паметния знак за военните кореспонденти е на инициативен комитет, представляван от Димитър Дамянов и Георги Найденов, а изготвеният идеен проект е на пазарджишкия скулптор-художник Леон Бабачев. Необходимите финансови средства за изработка и монтаж на паметника са 12 300лв. Отпуснатите финансови средства от Министерство на отбраната са 5000лв. Същата сума е отпусната и за обновяване на паметника на загиналите във войните от с. Капитан Димитриево. Идейният проект е на инициативен комитет от селото и е на стойност 6 450 лв.\n\n \n                    ", "date": "2018.01.15", "title": "Паметник на загиналите военни кореспонденти издигат в Пазарджик"}
{"url": "http://www.monitor.bg/a/view/53894-%D0%97%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D0%BD%D0%B0%D1%81%D1%8F%D0%BD%D0%B5%D1%82%D0%BE-%D0%BD%D0%B0-%D0%BE%D0%BF%D0%B0%D1%81%D0%BD%D0%B8%D1%8F-%D1%82%D1%80%D0%B8%D1%85%D0%BB%D0%BE%D1%80%D0%B5%D1%82%D0%B0%D0%BD-%D0%BE%D1%82-%D0%9F%D0%BE%D0%BB%D0%B8%D0%BC%D0%B5%D1%80%D0%B8/", "text": "\n                    „Транспортирането на опасния трихлоретан от „Полимери“- Девня до френски завод за утилизация започва с цистерни утре сутринта, съобщи вчера областният управител на Варна, Стоян Пасев. Според плановете, месечно ще бъдат извозвани по 12 цистерни с опасния отпадък от химическото производство. Цялото количество от над 2 500 тона трябва да бъде транспортирано за около 6-7 месеца, уточни той.През февруари, миналата година, се наложи обезопасяване на резервоарите, в които се съхранява трихлоретанът. Причината беше сигнал за теч на веществото. Това обаче не бе първият случай на проблем със складирания от години там химикал. Изтичането на трихлоретан във фалиралия завод „Полимери“ беше регистрирано още в края на юни, 2013 година. Тогава от цистерните изтече голямо количество и се наложи сформиране на кризисен щаб за справяне с проблема. Заради неправилно съхранение в амортизирания близо 40-годишен съд, в началото на януари 2014 година, в Девня бе обявено и частично бедствено положение. През ноември, същата година, екип от експерти започна изготвянето на спешен план за обезопасяване на резервоарите, като отровното вещество трябваше да се прехвърли в съседна здрава цистерна. През лятото теренът на „Полимери“ бе продаден на пловдивската фирма „Хъс“, която се занимава с производство от метал за скрап. Парите от сделката отиват за удовлетворяване на част от кредиторите, тъй като общите задължения на фалиралото дружество, са над 20 млн. лева.\n                    ", "date": "2018.01.15", "title": "Започва изнасянето на опасния трихлоретан от „Полимери“  "}
{"url": "http://www.monitor.bg/a/view/60565-%D0%9F%D0%B8%D1%82%D0%B0%D1%82-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%86%D0%B8-%D0%B7%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%A2%D0%B5%D1%80%D0%B2%D0%B5%D0%BB/", "text": "\n                    Публично обществено обсъждане дали и какъв паметник на хан Тервел да има насред града ще се проведе до края на януари в Стара Загора, съобщи кметът Живко Тодоров, който е почетен председател на инициативен комитет  за монумент на владетеля. Обсъждането се налагало заради бурни спорове в социалните мрежи около лансиран проект на скулптора Борис Борисов с височина от около 10 м. Междувременно от проекта и начина, по който се е провел той се разграничиха от Съюза на българските художници. От Камарата на архитектите в Стара Загора пък остро възразиха относно идеята за мястото – в самия център на Стара Загора и в разрез с настоящия общ устройствен план на града.„За обсъждането ще бъдат поканени всички заинтересовани страни и представители на медиите.Ако не се стигне до консенсус – паметник в този му вид и на това място няма да се вдига. Знаете че това е изцяло частна инициатива, общината само е предоставила терен. В дискусията ще участват и общинските съветници, в техните правомощия е ако решат да променят мястото!“, уточни градоначалникът.От инициативния комитет, в който влиза и проф. Божидар Димитров напомнят, че т.г. се навършват точно 13 века от победата на хана над арабите при Константинопол. Тази победа е довела и до канонизирането му като свети Тривелий Теокстит, спасител на Европа.Проектът на скулптора Борис Борисов бе избран измежду общо три проекта от комисия с участие на  представители на СБХ, но в последствие те се отеглиха с аргумента, че заданието било в разрез с разбиранията им. Специално писмо за това още м.г. изпрати до община Стара Загора председателят на художническата гилдия Любен  Генов. В последствие остро възразиха и архитектите и припомниха, че още Лубор Байер е предвидил отреденото за монумента място за застрояване. Там до преди няколко месеца беше сградата на стария старозагорски съвет, строена преди десетилетия с идея да бъде „доходно здание“ в подкрепа на образованието. Никой все още не е в състояние да каже колко точно ще струва конната фигура с размахан от владетеля меч. Спорна е и тезата, че при управлението на Тервел някогашният град Берое (днешна Стара Загора) е включен в границите на първата българска държава.\n                    ", "date": "2018.01.15", "title": "Питат старозагорци за паметник на Тервел "}
{"url": "http://www.monitor.bg/a/view/78715-20-%D0%B1%D0%B5%D0%BB%D0%B8-%D1%80%D0%BE%D0%B1%D0%B8-%D0%B3%D0%BE%D0%B4%D0%B8%D1%88%D0%BD%D0%BE-%D1%82%D1%8A%D1%80%D1%81%D1%8F%D1%82-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8-%D0%B2-%D1%81%D1%8A%D0%B4%D0%B0/", "text": "\n                    Едва 20 жертви на трудова експлоатация у нас са потърсили правата си в съда през миналата година. „Броят на образуваните наказателни производства е много малък, което може би се дължи на факта, че трудовата експлоатация се доказва трудно“, коментира омбудсманът Мая Манолова по кръгла маса за трудовата експлоатация.Данни на ГДБОП показват, че през миналата година заради подтикване към принудителен труд е бил осъден само един работодател. „Става дума за работодател в сферата на животновъдството от Софийска област“, уточни Людмил Попов от сектор „Трафик на хора“ в ГДБОП. Според статистиката най-често жертви на трудова експлоатация стават работниците в сферата на селското стопанство, строителството и услугите. „Основните предпоставки хората да попаднат в подобна ситуация са бедността и високите нива на безработица“, смята Манолова.Както „Монитор“ писа, по данни на Националната комисия за борба с трафика на хора всяка година 120 българи се превръщат в бели роби зад граница. Всяка трета жертва е била изведена от страната ни с цел трудова експлоатация. Най-често жертви на трафик в чужбина с цел труд стават безработни мъже между 25 и 50 години, от малки населени места.\n\n\n                    ", "date": "2018.01.15", "title": "20 бели роби годишно  търсят правата си в съда "}
{"url": "http://www.monitor.bg/a/view/30128-%D0%A1%D1%8A%D0%B1%D1%80%D0%B0%D1%85%D0%B0-800-%D1%81%D1%82%D0%B0%D1%80%D0%B8-%D0%B3%D1%83%D0%BC%D0%B8-%D0%B2-%D0%9B%D1%8E%D0%BB%D0%B8%D0%BD-%D0%B8-%D0%92%D1%80%D1%8A%D0%B1%D0%BD%D0%B8%D1%86%D0%B0/", "text": "\n                    Столичният инспекторат е събрал през почивните дни 800 стари гуми от домакинствата в районите „Люлин“ и „Връбница“. Акциите за събиране на стари гуми са част от мерките, които Столичната община предприема за намаляване на изхвърлянето на гуми до кофите за смет и минимизиране на възможността те да бъдат изгаряни за отопление. В рамките на предходните две инициативи, проведени в районите „Младост“ и „Овча купел“, бяха събрани близо 3000 гуми.Другата седмица се очаква Столичния общински съвет да гласува и мерки за борба с мръсния въздух. Сред тях са безплатен градски транспорт, по-скъпа синя зона и дори ограничаване на колите в центъра на града. Заложено е и в дни с превишение на нормите за замърсен въздух да бъде пуснат така наречения „зелен билет“ на стойност 1 лв., с който столичани и гостите на града могат да използват за цял ден мрежата на градския транспорт.\n                    ", "date": "2018.01.15", "title": "Събраха 800 стари гуми в „Люлин“ и „Връбница“"}
{"url": "http://www.monitor.bg/a/view/81214-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%9D%D0%A1%D0%9E/", "text": "\n                    Военно-окръжна прокуратура – София е започнала проверка в Националната служба за охрана във връзка с подадени сигнали за нарушения от служители.\n“Официално потвърждавам, че военна прокуратура извършва проверка от началото на годината в НСО за изпълнение на служебни задължения“, каза пред „Монитор“ полк. Елин Алексов, говорител на Военно-окръжна прокуратура – София. В различни публикации се споменаваше и името на директора на НСО ген. Ангел Антонов, но това не беше потвърдено официално от магистратите.\n„Да, има проверка, но докато приключи не можем да коментираме. Ние сме военизирана структура и спазваме правилата. Всеки коментар може да навреди на проверката от прокуратурата“, обясниха официално от НСО пред „Монитор“.\nЕлин Алексов също обясни, че в момента се провежда рутинна дейност по събиране на данни и повече подробности не могат да бъдат изнесени. Полк. Алексов допълни, че ако се открият нередности, те ще бъдат веднага съобщени на обществеността.\nСпоред събраните данни от проверката наблюдаващият прокурор ще прецени дали да се образува досъдебно-производство.\n                    ", "date": "2018.01.15", "title": "Прокуратурата проверява НСО"}
{"url": "http://www.monitor.bg/a/view/45348-%D0%AF%D0%BF%D0%BE%D0%BD%D0%B8%D1%8F-%D0%BF%D1%80%D0%B0%D1%89%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Радев към Шиндзо Абе: Инвестициите и науката са приоритетни\n                    Япония обмисля да праща повече студенти у нас. Това стана ясно от думите на японския премиер Шиндзо Абе на срещата му с президента Румен Радев. Японската страна възнамерява да увеличи броя на стипендиите, които ще бъдат отпускани по линия на научния обмен, заяви Абе, който бе на двудневна визита в България - част от европейската му обиколка в общо шест държави. Плановете за това са във връзка с предстоящите през 2019 г. чествания, сред които 110-годишнина от първите официални двустранни контакти.Радев и Абе се обединили за допълнително насърчаване на богатия образователен обмен, базиращ се на сътрудничеството между научни институции и университети на двете страни, съобщиха от администрацията на държавния глава. „Обменът на студенти и високи технологии е от изключително значение за нас и сме благодарни за ежегодно отпусканите японски държавни стипендии за обучение на наши студенти и специализанти“, посочил държавният глава.Радев отбелязал, че Япония е наш традиционен приятел и приоритетен партньор, с който споделяме еднакви ценности и сходни позиции по важни международни въпроси. Според Радев настоящата визита пък щяла да стимулира бизнес контактите и да разшири сътрудничеството в области като икономика и инвестиции. „Наш приоритет в двустранните отношения е оползотворяването на значителния потенциал в инвестициите, търговията, иновациите, науката и технологиите, тъй като България е все по-привлекателна дестинация за развиване на бизнес“, посочил Радев.По време на срещата било обсъдено и стратегическото партньорство между ЕС и Япония, като президентът изтъкнал, че страната ни като председател на Съвета на ЕС ще съдейства координацията да продължи.Абе за пореден път изтъка подкрепата си, че издигаме темата за Западните Балкани.„Япония подкрепя обединена Европа и се радваме, че един от приоритетите на българското председателство е насърчаването на европейската перспектива на държавите от Западните Балкани и подобряване на транспортната и комуникационната свързаност в региона“, отбелязал Абе.Двамата обсъдили още ситуацията около Северна Корея, като Радев изтъкнал, че България категорично осъжда севернокорейската ядрена програма и призовава тези опити да бъдат спрени.  \n                    ", "date": "2018.01.15", "title": "Япония праща повече студенти в България"}
{"url": "http://www.monitor.bg/a/view/81510-%D0%97%D0%B0%D0%BF%D0%BE%D1%87%D0%BD%D0%B0-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%B8%D1%8F-%D0%BF%D0%BB%D0%BE%D1%89%D0%B0%D0%B4/", "text": "\n                    Багери и камиони излязоха на площад „Георги Измирлиев“ в Благоевград веднага след Новогодишните празници  и започна основният ремонт на площадното и подплощадното пространство. Старите плочки вече се премахват, за да бъдат сменени със здрави. Преди това обаче, частично ще бъде подменена ВиК мрежата на място: „Ще изградим и LED осветление. Предстои да подменим изцяло окачения таван в подлеза и да бъде монтирана хидроизолация. Дейностите са част от проекта „Благоустрояване на градската среда“, който предвижда още художествено осветление, озеленяване, информира в своя личен блог кметът на община Благоевград д-р Атанас Камбитов. \"Важно е да подчертая, че запазваме стила. Цветовото решение на площада ще бъде запазено в оригиналния му вид, като доказан символ на града, както и като обект на авторско право на неговите автори. Ще бъдем много стриктни в качеството“, обещава кметът.Ремонтът на площада трябва да завърши в края на лятото.\n                    ", "date": "2018.01.15", "title": "Започна ремонтът на благоевградския площад"}
{"url": "http://www.monitor.bg/a/view/32115-%D0%9D%D0%B8%D0%BA%D0%BE%D0%BB%D0%B0%D0%B9-%D0%BE%D1%82-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BD%D0%B5-%D1%81%D0%BF%D0%B8%D1%80%D0%B0-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D0%B8-%D0%B4%D0%B0-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%B4%D0%B0-%D0%BE%D0%B7%D0%B4%D1%80%D0%B0%D0%B2%D0%B5%D0%B5/", "text": "\n                    Онкоболният Николай Иванов от Асеновград не спира да се бори и да се надява да оздравее. Той все още е в клиника в Испания, където на 3 януари му е била направена седма по ред химиотерапия. За това последно лечение обаче Ники трябва да плати на чуждестранната болница 70 000 евро, които са непосилни за него и семейството му, казва той и отправя апел за финансова помощ и подкрепа. Според резултатите от седмата химиотерапия кръвните му показатели са се подобрили. Имунитетът му е възстановен. Предстои му още един курс, след което ще премине през скенер. В зависимост от резултатите от скенера ще бъде взето решение от лекарите как да продължи лечението му.\n\n„Благодаря на всички Вас за огромната подкрепа през всичките тези 7 години и, че продължавате да ме подкрепяте не само финансово, но и морално. Без вас щеше да ми бъде много по-трудно!”, казва Николай.\n\n \n\n DMS NIKOLAY на номер 17 777,\n\nДарителска сметка в Обединена Българска Банка в лева:\n\nIBAN: BG56 UBBS 8002 1088 4983 30 BIC: UBBS BGSF\n\nТитуляр: Николай Владимиров Иванов\n\nВ евро за Испания: IBAN: ES71 2100 3693 2120 0050 5550 BIC: CAIX ESBB\n\nили чрез Pay pal: Vencislav_ivanov89@abv.bg. \n                    ", "date": "2018.01.15", "title": "Николай от Асеновград не спира да се бори и да се надява да оздравее"}
{"url": "http://www.monitor.bg/a/view/51764-%D0%9C%D0%B5%D1%82%D1%80%D0%BE%D1%82%D0%BE-%D0%B4%D0%BE-%D0%A1%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4-%D1%81-%D0%BF%D0%B5%D1%82-%D1%81%D0%BF%D0%B8%D1%80%D0%BA%D0%B8/", "text": "Отсечката ще обслужва 40 000 пътници дневно\n                    Метрото до „Студентски град“ ще бъде разширено с пет спирки. Трасето на новата отсечка на метрото бе избрано от експертния съвет по устройство на територията на Столична община. Експертите избираха между три варианта и се спряха на най-дългия на стойност 147 млн. лв. Той е с трасе 4,9 км., а петте станции ще бъдат продължение на спирка „Витоша“ – по бул. „Черни връх“ в близост до ул.\"Димитър Манчев\", в кв. \"Витоша\" на ул.\"Стефан Савов\", бул. \"Симеоновско шосе\" на ул. \"Проф. д-р Иван Странски\", при НСА и Студентската поликлиника. Първият вариант предвиждаше четири нови станции с дължина 4 км., вторият също е с четири спирки с дължина 3,6 км.Шефът на „Метрополитен“ Стоян Братоев обясни пред „Монитор“, че комплексната оценка по всички показатели показала, че„Вариант 2 е най-добър, защото може да поеме най-голям пътникопоток, заяви Братоев и допълни, че дневно отсечката ще обслужва близо 40 000 пътници. Той каза още, че първият вариант за разширение на метрото е щял да привлече 26 хиляди пътници на ден, а третия най-малко – 19 хиляди.Докато обаче се стигне до строеж на отсечката до „Студентски град“ трябва да завърши изграждането на третата линия на подземната железница и да се осигури финансиране. „София се променя всеки ден, а строителството в този район е голямо. С решението на експертния съвет ние предвиждаме трасето, така че да резервираме пътя“, заяви Братоев.В края на юли миналата година кметът на София Йорданка Фандъкова даде началото на строителството на втория етап от третия лъч на метрото в участъка улица „Житница“ - жк. „Овча купел“ - Околовръстен път.Първата ще е на бул. „Линкълн“, втората на бул „Монтевидео“, а третата в „Овча купел 2“. Четвъртата ще е на околовръстния път, като един от изходите ще е откъм кв. \"Горна баня\". Там ще има и малка жп гара, на която ще спират влаковете по линията София - Перник. Общата стойност на отсечката е 102 млн. евро.\n                    ", "date": "2018.01.15", "title": "Метрото до Студентски град с пет спирки"}
