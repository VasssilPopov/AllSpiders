{"url": "https://www.monitor.bg/bg/a/view/borisov-mnogozvezdnite-generali-ot-arlingtyn-sa-se-podgotvjali-v-novo-selo-video-181753", "text": "Министър-председателят Бойко Борисов проведе срещи с ръководствата на Международния републикански институт (IRI) и на Националния демократичен институт (NDI) в рамките на официалното си посещение в Съединените американски щати. В началото на разговора си с президента на IRI Даниел Туининг премиерът Борисов отбеляза, че многозвездните генерали, участвали преди малко в церемонията в Националния гробищен парк „Арлингтън“, с която бе посрещната българската делегация, са се подготвяли през 2009 г. в българо-американската база в „Ново село“. „Стана ми драго, защото те познават България толкова добре, истински военни партньори. Надявам се и в икономическата, и във външнополитическата, и в енергийната сфера след малко с президента Тръмп да надградим нашите отношения“, изтъкна българският министър-председател. „За първи път посетих България, когато страната ви кандидатстваше да се присъедини към НАТО. Бях със сенатор Джон Маккейн и още тогава знаехме, че България ще бъде чудесен съюзник в НАТО. Оказахме се прави“, заяви президентът на Международния републикански институт Даниел Туининг. Той подчерта, че в момента има много заплахи в Европа, затова се радва, че България е член на НАТО и съюзник на САЩ. „България е лидер да помага на другите балкански държави“, каза още Туининг. Той добави, че от 12 до 14 декември IRI ще бъде домакин на голяма среща в София с Държавния департамент на САЩ и българското правителство. Основната тема на форума ще е борбата с екстремизма. В този контекст премиерът Борисов го информира, че догодина България ще бъде домакин на Процеса „Акаба“. „Преди месец с краля на Йордания се разбрахме, стиснахме си ръцете – в София ще проведем и двата процеса – за контратероризъм и контраекстремизъм“, акцентира министър-председателят Бойко Борисов. Премиерът благодари на IRI за ползотворната съвместна работа, която дава своите добри резултати. В хода на срещата бе поставен акцент върху значимостта на демократичните ценности за развитието и просперитета на всяко гражданско общество. „Ние приемаме Америка за едно цяло и уважаваме и двете партии. Еднакво сте ми близки - демократи и републиканци“, заяви премиерът Борисов по време на срещата си с Шари Браян, вицепрезидент на Националния демократичен институт. Двамата обсъдиха резултатите от проекти, които утвърждават демократичните ценности и ролята на САЩ в постигането на свободи за гражданското общество. Двата института са неправителствени организации и работят с България от години в областта на изграждането на капацитет и знания в политическите науки и демократичните системи. IRI и NDI си сътрудничат с неправителствени организации у нас като фокусът е обмяната на опит и експертиза. Международният републикански институт и Националният демократичен институт са създадени през 1983 г.", "date": "2019.11.25", "title": "Борисов: Многозвездните генерали от „Арлингтън“ са се подготвяли в Ново село (ВИДЕО)"}
{"url": "https://www.monitor.bg/bg/a/view/borisov-se-pokloni-pred-geroite-na-amerika-obzor-181755", "text": "Премиерът Бойко Борисов отдаде почит пред американските герои, загинали във войни като участва в церемония по поднасяне на венец на Мемориала на незнайния воин в Националния гробищен парк „Арлингтън“ във Вашингтон, която бе открита с химните на България и САЩ. Така всъщност в понеделник стартира официалната визита на министър-председателя в американската столицата, като той бе посрещнат с 21 топовни салюта. Във военното гробище, което е в непосредствена близост до Пентагона, са погребани над 400 хиляди военни, ветерани и техните семейства участвали в двете световни, корейската и други войни. В тържествената част на събитието участваха близо 400 войници от всички подразделения на американските въоръжени сили. “Тук, на това място, човек най-много се сеща за това, колко е ценен мирът“, отбеляза премиерът. Той посети и музея към военното гробище, където разгледа експозиция със снимки и рисунки от живота на първия президент на САЩ Джордж Вашингтон. Сред експонатите бе и дар от Генералния щаб на Българската армия. Министър-председателят подари на музея кортик с образа на Свети Георги. Освен от топовните салюти пък, че визитата е на високо равнище личеше и по возилото, с което се придвижваше във Вашингтон премиерът. Той потегли за участие в планираните мероприятия с автомобил \"Шевролет Събърбан\", обозначен с българското и американското знаме. Моделът е сред топ колите на Дженеръл Мотърс, като с бронираната му версия оперира Сикрет сървис при обслужването на президента на САЩ. По-късно през деня Борисов проведе срещи с вицепрезидента на Нациолния демократически институт Шари Браян, както и с президента на Mеждународния републикански институт Даниел Туининг. В началото на разговора си с президента с Туининг премиерът отбеляза, че многозвездните генерали, участвали преди малко в церемонията в Националния гробищен парк „Арлингтън“, с която бе посрещната българската делегация, са се подготвяли през 2009 г. в българо-американската база в „Ново село“. „Стана ми драго, защото те познават България толкова добре, истински военни партньори. Надявам се и в икономическата, и във външнополитическата, и в енергийната сфера след малко с президента Тръмп да надградим нашите отношения“, изтъкна българският министър-председател. „За първи път посетих България, когато страната ви кандидатстваше да се присъедини към НАТО. Бях със сенатор Джон Маккейн и още тогава знаехме, че България ще бъде чудесен съюзник в НАТО. Оказахме се прави“, заяви президентът на Международния републикански институт Даниел Туининг. Той подчерта, че в момента има много заплахи в Европа, затова се радва, че България е член на НАТО и съюзник на САЩ. „България е лидер да помага на другите балкански държави“, каза още Туининг. Той добави, че от 12 до 14 декември IRI ще бъде домакин на голяма среща в София с Държавния департамент на САЩ и българското правителство. Основната тема на форума ще е борбата с екстремизма. В този контекст премиерът Борисов го информира, че догодина България ще бъде домакин на Процеса „Акаба“. „Преди месец с краля на Йордания се разбрахме, стиснахме си ръцете – в София ще проведем и двата процеса – за контратероризъм и контраекстремизъм“, акцентира министър-председателят Бойко Борисов. Премиерът благодари на IRI за ползотворната съвместна работа, която дава своите добри резултати. В хода на срещата бе поставен акцент върху значимостта на демократичните ценности за развитието и просперитета на всяко гражданско общество. „Ние приемаме Америка за едно цяло и уважаваме и двете партии. Еднакво сте ми близки - демократи и републиканци“, заяви пък Борисов преди това, по време на срещата си с Шари Браян, с когото обсъди резултатите от проекти, които утвърждават демократичните ценности и ролята на САЩ в постигането на свободи за гражданското общество. Впоследствие той се отправи към Белия дом за срещата си с американския президент Доналд Тръмп. В програмата за визита на Борисов залегна и среща с американския бизнес по покана на Търговската камара в САЩ, като участие в нея бяха заявили представители на компании като AT&T, AES, Citibank, IBM, General Electric, Google, Facebook, Merck, MetLife, Motorola Solutions и UPS. На нея се очаква да се обсъдят възможностите за нови американски инвестиции в България. Ден преди това пък българският премиер разкри, че пред държавния глава на САЩ ще постави въпроса за необходимостта от отпадането на американските визи за българите. Тази позиция Борисов защити и пред предшественика на Тръмп – Барак Обама преди девет годинини в рамките на посещението си в Ню Йорк, свързано с участието му в 65-ата редовна сесия на Общото събрание на ООН. Според американското законодателство за да се стигне до премахване на визите получилите отказ да пътуват през Океана трябва да се стопят до 3% от всички кандидатствали за разрешение. По предварителна информация на четири очи двамата държавни лидери трябва да обсъдят и енергийна сигурност, включително доставките на втечнен природен газ от САЩ. Сред темите, които бяха предварително набелязани за поставяне на масата бе и сътрудничеството в областта на сигурността и отбраната.", "date": "2019.11.25", "title": "Борисов се поклони пред героите на Америка (ОБЗОР)"}
{"url": "https://www.monitor.bg/bg/a/view/24-jeni-sa-ubiti-za-9-meseca-181756", "text": "От началото на годината са извършени 70 убийства, 24 от които са на жени, съобщи старши инспектор Пенка Стоянова от „Охранителна полиция“ на брифинг по повод Международния ден срещу насилието над жени. 182 пък са случаите на средни телесни повреди, като над 100 от тях са срещу представителките на женския пол. През годините се наблюдава постепенно увеличаване на случаите на подобно насилие, стана ясно от информацията, представена от заместник-директора на ГД „Национална полиция“ старши комисар Благородна Макева. През 2016 г. те са били 28 000, за 2017 г. са над 29 000, а за 2018 г. са 31 166. От Министерството на вътрешните работи съобщиха, че издадените ограничителни заповеди от началото на годината до края на септември месец са над 2300. От министерството допълниха, че ще бъде изградена автоматизирана информационна система, в която ще постъпват всички сигнали за домашно насилие, изнасилвания и убийства. В тази система ще постъпват и сигнали за самите насилници, какви ограничителни заповеди за били издавани за тях. Целта на тази информационна система е За да се подобри осведомеността на гражданите, полицейските служители и жертвите, както и за да се постигне превенция, Организацията за сътрудничество и сигурност в Европа (ОССЕ) започна кампания в три страни от Югоизточна Европа – България, Румъния и Унгария. Целта на кампанията е заяви Макева. Тя е с продължителност 3 седмици, през които полицаите ще бъдат снабдени с наръчник, в който се съдържат указания за работата при подобни случаи. За да се информира общественността с проблема за домашното насилие пък ще бъдат изработени плакати, телевизионни и радиоклипове. Ще бъдат популяризирани и безплатните линии за помощ, предлагани в трите държави, както и на възможностите за последваща закрила към жените, преживели насилие. само за тази година до края на септември средно между две и три жени на месец са загубили живота си в резултат на насилие, коментира националният омбудсман Диана Ковачева. Тя организира тематична приемна за жени, жертва на насилие заедно с юристи, психолози и социални експерти, които да ги консултират. Омбудсманът препоръча на областните управители да бъдат открити поне 28 кризисни центрове за жертви на насилие. Според нея трябва да отпадне изискването да има системен характер на домашното насилие, за да може то да се разглежда като престъпление. Ковачева изяви също така своята подкрепа за реформа в психиатричната помощ, за да бъдат подготвени специалисти, които да работят с насилниците. Тя припомни, че от 1 януари 2020 г. влиза в сила нов закон за домашното насилие, който ще предлага по-строги мерки срещу насилниците. Връщането при насилника не е необичайно, то е норма, заяви пред „Монитор“ клиничният психолог и психотерапевт от фондация „Асоциация Анимус“ Катя Кръстанова. Едно холандско изследване показва, че жертвите се връщат при насилника си до 7 пъти преди да вземат окончателно решение. Моята практика показва, че на някои жертви им е много трудно да се разделят с насилника си, но това не означава че те не страдат и нямат нужда от помощ, има жени които държат номера на гореща телефонна линия по 4 години преди да потърсят помощ и им отнема още 2 години, докато отидат лично в центъра за помощ и подкрепа, за да говорят за проблема, съобщи тя. Жертвите на насилие от по-малките населени места се страхуват да подават сигнали и често не споделят за случващото им се, коментира националният ни омбудсман Диана Ковачева. Според нея е важна средата, която ги заобикаля и дали намират разбиране у своите близки и познати или съседи. Именно липсата на подкрепа от околните поражда страха у жертвите. Тя заяви, че пострадалите не сигнализират и поради стереотипи, според които насилието в семейството е нормално. В повечето случаи жертвите на домашно насилие са жени, но има и мъже, които са засегнати от тази тенденция, допълни тя.", "date": "2019.11.25", "title": "24 жени са убити за 9 месеца"}
{"url": "https://www.monitor.bg/bg/a/view/spasiteljat-ot-vlaka-ne-se-chuvstva-geroj-181743", "text": "25-годишният спасител на нападнатата от психар в бързия влак от Пловдив за Варна Виктория Генова не се чувства герой, категоричен е, че е действал така, както всеки един би постъпил, за да спаси човешки живот. Безработният Петър Бонев е родом от пазарджишкото село Церово, завършил е осми клас, работил е  на различни места у нас, в Италия и Гърция. В южната съседка преди 3 години се запознал с приятелката си Божидарка Димитрова, двамата имат 2-годишна дъщеричка Габриела, с която пътували във вагона, където психично болният Пламен Ч. е нападнал с нож спътницата си в купето. Поведението на Пламен направило впечатление на Божидарка още на гарата в Пловдив, младежът я гледал втренчено и заплашително, но тя не му обърнала внимание. На гара Чирпан Пламен изскочил в коридора и се разкрещял „Гумите на влака замръзнаха!“, след което се прибрал обратно в купето, където по това време бъдещата му жертва спяла. Петър разхождал дъщеричката си по коридора, когато чул виковете на Виктория за помощ, дал детето на майка му и нахълтал в купето, където по това време Пламен ръгал с джобно ножче младата жена. Двамата се сборичкали, нападателят изтървал ножа и хукнал да бяга. Мургавият мъж го последвал, скочил след него на гаровия перон в Стара Загора, успял да го събори и предаде в ръцете на пристигналия униформен полицай. След това се върнал обратно в купето, оказал първа помощ на тежко ранената и кървяща жена, съпроводил я с пристигналия екип на ЦСМП до линейката. „Не съм герой, герои има само по телевизията. Направих онова, което според мен трябва да направи човек при подобна ситуация.Не съм звънил на телефон 112 , просто нямаше време, всичко стана за минута-две, повиках само началника на влака, не знаех че в съседното купе има група спортисти от Варна…“, разказа Петър Бонев, който в понеделник се срещна със спасената от него Виктория Генова. Младата жена е оперирана, животът й е вън от опасност, нападателят е настанен в държавната психиатрична болница „Д-р Георги Кисьов“-Раднево, където предстои да бъде направена съдебно-психиатрична, коментираха от старозагорската окръжна прокуратура, която наблюдава образуваното досъдебно производство .Според запознати ранената Виктория дълги години е живяла с родителите си в Холандия, наскоро е завършила средното си образование в столична гимназия , отивала във Варна при свои близки, не е познавала нападателя, извадила джобното си ножче , за да го сплаши след като той започнал да се държи агресивно.", "date": "2019.11.25", "title": "Спасителят от влака не се чувства герой"}
{"url": "https://www.monitor.bg/bg/a/view/spasjavat-s-ohluvi-diabetno-stypalo-181754", "text": "В момента учените разработват подобрение на въпросния препарат, като целта е да се постига по-добър ефект при лечението. Новата форма на препарата се финансира от Министерството на икономиката по проект, спечелен по Оперативна програма „Иновации и конкурентоспособност“. В нея, освен слузта от охлюви, са добавени естествени растителни екстракти и хидролизати на ДНК и РНК, с което ефектът се засилва многократно. В момента вървят клинични изпитания на подобрения гел която подсилва ефекта му. „След третирането на раните с новата разработка регенериращият ефект на тъканта е много по-бърз както на тъканта, така и на самата кожа“, поясни проф. Павлина Долашка. Тестването на подобрения вариант на гела от охлюви се осъществява в лицензирана лаборатория за международни клинични проучвания, базирана у нас, в която работят медици от водещи университетски болници. Екипът на проф. Долашка е разработил и препарат срещу гастрит и язви. Препаратът има и вариант, който може да се използва успешно като Проектът също е стартирал. Предвижда се от 2020 г. да започнат и самите клинични изпитвания. Доказан ефект има и разработка на основата на слуз от охлюви, която се прилага при рак на шийката на матката. „Готови сме с документацията. Очакваме клиничните изпитания да започнат от лятото на следващата година“, каза проф. Павлина Долашка. Съвместно със специалисти от Фармацевтичния факултет и Института по молекулярна биология на БАН учените разработват медикамент на базата на охлювите и тяхното действие върху клетъчни ракови линии. Съвместно пък с учени от Института по невробиология на академията екипът на проф. Долашка тества ефекта от слузта на охлювите върху плъхове с алхцаймер и паркинсон. „Резултатите са много обнадеждаващи. Предвиждаме клиничните изпитвания да започнат също догодина“, каза проф. Долашка и уточни, че те се осъществяват по линия на Националната научна програма „БиоАктивМед“ на Министерството на образованието и науката.", "date": "2019.11.25", "title": "Спасяват с охлюви диабетно стъпало"}
{"url": "https://www.monitor.bg/bg/a/view/trymp-posreshtna-borisov-v-belija-dom-181775", "text": "Убеден съм, че американските визи за българите ще отпаднат. Това обяви премиерът Бойко Борисов след срещата си с президента на САЩ Доналд Тръмп в Белия дом, която по думите му е продъжила близо два часа. Премиерът изтъкна, че има голяма вероятност американският президент да посети България. “Казах му, че може да остане в сърцата на българите, ако паднат визите”, сподели Борисов. Той разкри също, че при разговор за корупцията не е успял да обясни на Тръмп, как е възможно обвинен в шпионаж в ползва на Русия, визирайки председателя на движение “Русофили” Николай Малинов, да бъде пуснат в Москва за награждаване от президента Владимир Путин, след като е с обвинение у нас. “Аз отговарям за службите и МВР, а не за съдебната система”, коментира Борисов. По думите на Борисов американците ни разглеждат като праволинейна държава, спазващи единни ценности. В наш плюс, по думите на Борисов, са отпадането на кандадските визи за българите, което е ярък пример, че не създаваме проблеми. В крайна сметка Тръмп обещал в най-скоро време да даде отговор кога българите ще пътуват безвизово до Щатите. Борисов разкри още, че в документ подписан между двете държави е записано, че „България е стратегически газов хъб\", с който има възможност съседните ни страни да направят реално своята диверсификация. Около 15 минути двамата разговаряли за „Белене“. „Не отговаря на истината, че е руска централа, в момента „Белене“ е 100% българска. След 10 години в АЕЦ „Козлудий“ ще имаме много плошадки. Казах му, че не мога да започна да правя американски реактор, а два чисто нови да ги хвърля в реката. Ще ме бият българите с камъни“, това обяснил Борисов на Тръмп, който по думите на премиера, го е разбрал и от гледна точка на това, че е бизнесмен. Борисов припомни, че още тази седмица американски експерти ще посетят „Белене“ и „Козлудуй“. При разговор за корупцията Борисов разкри, че не е успял да обясни на Тръмп, как е възможно обвинен в шпионаж в ползва на Русия, визирайки председателя на движение “Русофили” Николай Малинов, да бъде пуснат в Москва за награждаване от президента Владимир Путин. “Аз отговарям за службите и МВР, а не за съдебната система”, коментира Борисов. Тръмп ни похвалил и за борбата с наркотрафика и контрабандата. Борисов разказва, че му е познат Белия дом, защото не за първи път го посещава. Също така разкри, че американския президент му подарил футболна фланелка. Тръмп вече е и почетен член на голф асоциацията ни. „Благодари на голф асоциацията ни, дадохме му карта за почетен член“, разказа още министър-председателят. Най-вълнуващото за него била церемонията в Националния гробищен парк „Арлингътн“. „Много се развълнувах особено като знам, че майка ме гледа отгоре“, призна Борисов. За разликата между Тръмп и предшественика му Обама, Борисов заяви, че не дели хората. „Овалният кабинет си е същият, политиките са различни. Президентът Тръмп е много твърд и защитава своя интерес“, изтъкна Борисов. Малко по-рано преди срещата на четири очи американският президент Доналд Тръмп обяви, че България трябва да бъде давана за пример на Германия. Това се случи в Овалния кабинет в Белия дом, където се срещна с премиера Бойко Борисов. Неочаквано в Овалния кабинет бяха допуснати и журналисти. Репликата, че сме за пример пред немците дойде след като Борисов изтъкна, че страната ни отделя 3,1% от БВП за разходи за отбрана. Държавния глава на САЩ ни похвали за закупуването на осемте изтребители F-16. “България купува страхотни американски оръжия, най-добрите в света”, каза Тръмп. Първото, с което Борисов започна срещата бе изречението, че българите очакват падането на визите. Тръмп даде да се разбере, че премахването на американските визи за българите не е невъзможно. “Със сигурност ще го обсъдим. Имаме страхотно приятелство с България, много българи живеят в САЩ, чудесни хора са”, коментира още Тръмп. Американският президент даде заявка, че е готов да посети страната ни. “Много е вероятно да дойда в България, само Борисов да ме покани”, заяви Тръмп. Премиерът Борисов отбеляза сътрудничеството на България и САЩ в областта на енергетиката, в контекста на националната сигурност. Изтъкна и проектите, по които страната ни работи усилено и които ще допринесат за диверсификация на енергийните източници и маршрути. Друга тема, която открои министър-председателят Борисов, беше значението на търговско-икономическите отношения между България и САЩ. Борисов заяви, че американските инвеститори са добре дошли у нас и посочи стремежа на страната ни да насърчава високотехнологични производства. Той посочи предимствата на България като инвестиционна дестинация и изрази интереса на България да задълбочи сътрудничеството си със САЩ и в редица други сфери като образованието, науката, насърчаването на туризма и контактите между хората. Доналд Тръмп посрещна българския премиер на входа на Белия дом. След официалните поздрави, двамата се отправиха към емблематичната розова градина. Малко преди да започне срещата на четири очи Борисов остави своето послание в Книгата за гости в Белия дом. \"За мен е голямо удоволствие и чест да бъда ваш гост днес. Стратегическото партньорство между България и САЩ никога не е било по-задълбочено. Нашето сътрудничество, базирано на общи ценности, е всеобхватно и цялостно в областта на сигурността и отбраната, правоприлагането, енергийната диверсификация, търговията, инвестициите и контактите между хората“, написа премиерът Борисов и още: „Като близки съюзници ние заедно работим за укрепване на стабилността и мира в света, както и за напредъка на евроатлантическата интеграция на Западните Балкани. Уверен съм, че българо-американското партньорство и приятелство ще продължат да се развиват“.", "date": "2019.11.25", "title": "Борисов след срещата с Тръмп: Убеден съм, че ще паднат визите(ОБЗОР) (СНИМКИ, ВИДЕО)"}
{"url": "https://www.monitor.bg/bg/a/view/muzikanti-ot-la-skala-otkrivat-novogodishnija-festival-v-ndk-181732", "text": "Предстоящото 33-то издание на Новогодишния музикален фестивал в НДК ще предложи на вярната си публика 23 събития. В програмата му са включени класически и хорови концерти, клавирни рецитали, балетни спектакли, оперни изпълнения, концерти на деца, дори изложба, представяща 33 вълнуващи мига от годините дотук. Фестивалът се открива на 15 декември с концерт на Камерния оркестър на театър „Ла Скала“ в Милано – формация с турнета на всички континенти. В зала 1 на НДК ще звучат популярни творби от италиански композитори под заглавие „Италия – музиката е любов“. Концертът ще започне с бароковите произведения на Оторино Респиги и през Росини, Марко Енрико Боси и др., ще завърши със съвременния автор Емануеле Педрани. Той е известен контрабасист, член на оркестъра на Миланската скала и женен за българка – флейтистката Десислава Петева. На 17 декември на сцената на зала 1 също ще видим звезди от световна величина – солистите на „Щатсбалет“ - Берлин: примабалерината Яна Саленко и нейния партньор Мариан Валтер в балетния спектакъл „Дон Кихот“ от Лудвиг Минкус. Яна Саленко е сред най-високо ценените прими на международната сцена и е постоянен гост-солист в Кралската опера „Ковънт Гардън“ - Лондон, и Мариинския театър - Санкт Петергург. В спектакъла участва международната балетна трупа на Държавна опера Стара Загора. Друг изключителен акцент от платинената селекция на НМФ е в самото навечерие на Коледа: на 21 декември в зала 1 на НДК заедно с БНР ще бъде реализирано концертното изпълнение на операта „Евгений Онегин” от Чайковски. В ролята на Татяна ще влезе голямата дама на оперната сцена – българското сопрано Красимира Стоянова. „Вдъхновени от зимата“ е темата на празничния новогодишен концерт, който по традиция звучи на 1 януари от 18.30 ч. в зала 1 на НДК. „Програмата е с доста произведения, които ще бъдат изпълнени за първи път – „Зимното момиче“ на Едвард Григ, валсовете „Кънкьорите” от Емил Валдтойфел и „Снежинки” от Жак Офенбах, Романс от „Виелицата” на Свиридов“, сподели диригентът маестро Емил Табаков. Ще има серия събития, посветени на 90-годишнината от рождението на великия бас Николай Гяуров и 30 години от кончината на големия диригент Херберт фон Караян, както и образователен модул „Деца свирят за деца“ с изпълнения на ученици от НМУ „Л. Пипков“ и т.н.", "date": "2019.11.25", "title": "Музиканти от „Ла Скала“ откриват Новогодишния фестивал в НДК"}
{"url": "https://www.monitor.bg/bg/a/view/iskat-imuniteta-na-elena-joncheva-181752", "text": "Прокуратурата е отправила искане до ръководството на ЕП да бъде свален имунитета на евродепутата от БСП Елена Йончева, за да бъде разследвана от българската правораздавателна система. Това съобщи в пленарната зала на ЕП шефът на ЕП Давид Сасоли. Скандалната евродепутатка, която се сдоби с обвинение за пране на пари на фалираната КТБ вече загуби веднъж имунитета си като депутат в НС. Искането до ЕП е отправено преди 15 дни. Сасоли е информирал евродепутатите, че е разпоредил то да бъде изпратено в комисията по \"Правосъдие и правни въпроси\". Практиката сочи, че одобри искания се разглеждат и уважават незабавно, като досега няма случай да е отказано свалянето на имунитет на евродепутат.", "date": "2019.11.25", "title": "Прокуратурата поиска от ЕП имунитета на Елена Йончева"}
{"url": "https://www.monitor.bg/bg/a/view/pecata-ot-hell-s-kitchen-shte-se-jeni-181724", "text": "Един от най-забавните и колоритни участници в готварското риалите Hell's Kitchen – Пецата, ще се жени. Това той обяви в ефира на предаването „На кафе“, където е гост коментатор тази седмица. Петър Венелинов, както е пълното му име, паднал на коляно пред изгората си във Франфурт. Чешитът падал заветният пръстен само два месеца след като се събрал с момичето. „Няма време, трябва да се бърза“, заяви той пред Гала. Готвачът разказа още, че направил предложението на Моста на влюбените, а приятелката му едва не припаднала от вълнение и отговорила „Да, твоя съм“.", "date": "2019.11.25", "title": "Пецата от Hell's Kitchen ще се жени"}
{"url": "https://www.monitor.bg:443/bg/a/view/flamengo-s-dubyl-za-24-chasa-v-brazilija-181736", "text": "Отборът на „Фламенго“ спечели бразилската Серия А по-малко от 24 часа след историческия триумф във финала на Копа Либертадорес срещу „Ривър Плейт“. Това стана факт благодарение на гола за 2:1, който „Гремио“ реализира дълбоко в добавеното време срещу единствения останал преследвач – „Палмейрас“. Така „червено-черните“ се откъснаха на 13 точки четири кръга преди края и гарантираха седмата титла в историята си. Постижението им е историческо, защото за първи път от 1963 година бразилски тим печели двата най-значими трофея. Тогава това прави „Сантос“ с Пеле в състава си. Футболистите на „Фламенго“ и треньорът им Жорже Жезуш изминаха по-малко от три километра за над четири часа по време на шампионския парад, обградени от десетки хиляди привърженици. По време на празненствата долетяха добрите вести от мача на „Палмейрас“ и узаконяването на златния дубъл. Това доведе до неистова еуфория и част от феновете се превъзбудиха и започнаха да замерят полицаите с камъни. Униформените отговориха с палки и сълзотворен газ и успяха да разпръснат тълпата.", "date": "2019.11.25", "title": "„Фламенго“ с дубъл за 24 часа в Бразилия"}
{"url": "https://www.monitor.bg:443/bg/a/view/otkriha-myrtyv-bivsh-zatvornik-verojatno-e-ubit-181738", "text": "Бивш затворник, лежал за убийството на зет си, беше намерен в понеделник сутринта мъртъв на улицата в хасковското село Александрово. Известният в селото алкохолик и скандалджия Димо Димов (61 г.) бил открит бездиханен пред дома на хазяите си Йорданка и Стоян Дончеви около 7,30 часа тази сутрин. Димо бил ром без постоянна работа и живеел в пристройката на Дончеви. Отплащал им се с работа по двора и на полето, работел когато го викнат и за други хора от Александрово. Димов е бивш затворник, лежал зад решетките преди години заради убийството на мъжа на сестра си. След трагедията всичките му близки прекъснали отношенията си с него. Живеел сам и ден за ден, твърдят местните. „Убийство или премръзване са двете основни версии, по които работят разследващите“, казаха неофициално запознати. По предварителни данни няма категорични следи от насилие. „Няма входни рани от огнестрелно или хладно оръжие, но не е  изключено смъртта да е причинена от вътрешни травми“, съобщиха разследващи. Димо Димов в последно време само се напивал и много рядко го виждали трезвен. „Хората го търсеха за работа, но като го видят че е пиян още преди обед се отказваха“, казаха неговите хазяи. В нощта срещу понеделник той не се прибрал в пристройката. На сутринта ги събудили и им казали, че лежи мъртъв пред къщата. Бившият затворник имал лошо пиянство и бил сприхав. Ходел с нож и бухалка. Преди седмица полицейски патрул му отнел ножа и бухалката след поредната свада с негово участие. Точната причина за смъртта ще стане ясно след назначената аутопсия на бившия пандизчия.     ", "date": "2019.11.25", "title": "Откриха мъртъв бивш затворник, вероятно е убит  "}
{"url": "https://www.monitor.bg:443/bg/a/view/bylgarski-skulpturi-do-tvorbi-na-rubens-v-monako-181730", "text": "Произведения на българския скулптор Живко Седларски бяха представени на изложба в Монте Карло редом с картини на великите ренесансови художници Петер Паул Рубенс, Якопо Тинторето, Джовани Тиеполо и италианския експресионист Ренато Гутузо. Поканата идва от организацията Societe des arts със седалище в Милано. Българският творец, базиран във Франция, я приема веднага, но му отнема време да осъзнае случващото се. „В първия момент човек не вярва: как може моите скулптури да застанат до творбите на тези велики стари майстори, чието място е в музея?! Но явно има и и показването им в тази изложба в Монако”, казва Живко Седларски. Експозицията в Яхтклуба на Монако среща минало и настояще, като демонстрира контраста между модерното изкуство и това на авторите от епохата на ренесанса и барока. Освен българския артист в изложбата със свои творби се включват и няколко италиански художници и фотографи. В изложбата в Монте Карло Седларски представя 4 свои творби, избрани и посочени от организаторите на събитието: „Андромеда“, „Жената на рибаря“, „Мимис“ и „Сирена“. Скулптурите варират от 60 до 110 см и в типичния за българина стил са изработени от метал – неръждаема стомана и бронз. „След откриването на изложбата на сайта на Societe des arts беше показана моята „Андромеда“ на фона на картина от Рубенс... Рубенс е символ. В изкуството се говори за рубенсовия модел. Когато учех в Художествената академия, неговите изображения на жени са били част от изпитите ми. И в един момент моята скулптура се намира пред една такава творба!”, споделя Живко Седларски. От 4-те негови скулптури публиката и организаторите Нейна снимка с името на българския автор Седларски е поставена на листа с менюто за гала-вечерята при официалното откриване на изложбата, която се провежда под патронажа на принца на Монако Албер ІІ. Тя е и скулптурата, пред която най-често посетителите на изложбата се снимат. Живко Седларски е поканен и за следващата изложба, съчетаваща произведения на стари майстори със съвременно изкуство, която ще е през март във Венеция. Този път неговите работи ще стоят редом с тези на Рафаело и Микеланджело, когото българският творец приема за свой духовен баща. Тема на проявата ще е образът на Мария Магдалена.  ", "date": "2019.11.25", "title": "Български скулптури до творби на Рубенс в Монако (СНИМКИ)"}
{"url": "https://www.monitor.bg:443/bg/a/view/v-chirpan-vajat-ot-bronz-portreti-na-klasici-181737", "text": "С бронзови портрети на едни от най-големите български  творци на миналия ХХ в. - живописци, скулптури , поети и актьори ще се сдобие скоро  Чирпан, съобщи директорът на художествената галерия „Георги Данчов-Зографина“ Владимир Кондарев, който вече завършва първата творба от поредицата – главата на маестро Никола Манев. Владо  е сред хората, които първи  посрещнали Пленника  на светлината преди близо 3 десетилетия, когато той решава да се завърне при корените си и обмисля да закупи възрожденската Тянкова къща в съседство с родния дом на Яворов, за да я превърне в галерия. Идеята за скулптурен портрет на Манев го обзела още при вестта за кончината му в Париж миналото лято, допълнителен импулс му  дало забавянето на фигурата, която се е заел да направи Георги Чапкънов-Чапа по молба на сина на художника Александър Манев. Главата е вече изработена от глина и восък, предстои отливането й. В списъка на Кондарев са още роденият в близкото село Оризово поет Павел Матев /1924-2006/ и големият актьор Иван Димов /1897-1965/.Към идеята да дарят на съгражданите си бронзови портрети на творци се присъединил и младият Музафер Мехмед, който вече работи по проектите за ваятелката проф. Мара Георгиева /1905-1989/ и живописеца проф. Петър Михайлов /1920-1992/. „Моето поколение е длъжник на творци като Манев, Матев, Димов, Георгиева и Михайлов.Ние сме сред последните, които са имали честта да се  познават с тях , да сме разговаряли, да сме се учили на живо от тях. За съжаление по-младите само са чували и виждали някои от работите им, а филмът  „Калин Орелът“ от 1950 година , в който  Иван Димов  е в образа на Калин е архивна рядкост. С Музафер не сме си определяли някакъв краен срок, надяваме се на съпричастност от обществеността за осигуряване на материалите, от които ще бъдат отлети работите ни, които ще дарим на община Чирпан!“, коментира Владимир Кондарев, който наскоро подреди своята юбилейна изложба за 60-та си годишнина в родния си град .", "date": "2019.11.25", "title": "В Чирпан ваят от бронз  портрети на класици"}
{"url": "https://www.monitor.bg:443/bg/a/view/zapaliha-avtoparka-na-kalajdjija-181741", "text": "Три автомобила, собственост на 40-годишен жител на старозагорското село Братя Кунчеви са унищожени при умишлен пожар, сигналът за горящите возила е бил подаден от притежателя им Петко Данчев към 04,410 часа на 24 ноември. Огънят е тръгнал от кабината на микробус „Мерцедес“, пламъците са обхванали предниците на „Опел Комбо“ и „Опел Астра“, на практика микробусът става само за скрап. По думите на кмета на селото Николай Колев 40-годишният Данчев се занимава с калайджийство, колите били спрени в близост до дома му, който е само на около 500 м от кметството. След сигнала на телефон 112 на местопроизшествието е пристигнал пожарна от Стара Загора, но междувременно фамилията на калайджията успяла с подръчни материали да потуши пламъците.Образувано е досъдебно производство за умишлен палеж, тепърва ще се установяват евентуалните мотиви на извършителите и поръчителя.    ", "date": "2019.11.25", "title": "Запалиха автопарка на калайджия"}
{"url": "https://www.monitor.bg:443/bg/a/view/hristo-stoichkov-generalite-mi-zabraniha-da-spechelja-ednolichno-zlatnata-obuvka-181740", "text": "Легендата на българския футбол Христо Стоичков се върна в спомените си пред каталунската телевизия TV3. Голмайсторът на Мондиал '94 гостува в предаването \"Когато светлините угаснат\", където припомни някои любопитни моменти от футболната си кариера. Той се върна към \"Златната обувка\", която спечели с екипа на ЦСКА през 1990 година и която подели с мексиканската звезда на „Реал“ (Мадрид) Уго Санчес. \"Преди да дойда на \"Камп Ноу\", спечелих „Златната обувка“. Поделихме я с Уго Санчес и той трябва да ми е благодарен за нея. Имах 38 гола, колкото и той, но имах един мач още от сезона. Тогава обаче дойдоха генералите от Българската армия и ми заповядаха да не вкарвам, за да не се говори по света, че в България има корупция и са манипулирали първенството заради мен. Баща ми беше военен и дойдох от семейство с много дисциплина. Но на 12 години ме изритаха от „Марица“ и така полека лека съдбата ме прати в ЦСКА, отбора на армията. И тъй като генералите ни ръководеха, ако се представяхме слабо в някой мач, после ни пращаха в тъмница\", сподели Камата. \"Сега живея в Маями и съм щастлив дядо, но Барселона е моят втори дом. Това ще е така до края на живота ми. Да се върна тук един ден като служител на клуба, не зависи от мен, но това не означава, че съм ядосан, че не се е случило към този момент. Има няколко бивши футболисти на „Барселона“, които сега работят за отбора, но те са го заслужили\", допълни Стоичков. Междувременно легендарният номер 8 ще представи утре полската версия на автобиографията си във Варшава.", "date": "2019.11.25", "title": "Христо Стоичков: Генералите ми забраниха да спечеля еднолично \"Златната обувка\""}
{"url": "https://www.monitor.bg:443/bg/a/view/ban-skochi-sreshtu-zakona-za-nimh-rejat-im-dostypa-do-bazi-danni-i-arhivi-181742", "text": "Българската академия на науките скочи срещу предложения закон за Националния институт по метеорология и хидрология, който регламентира дейностите на научното звено. Причината е, че с промените учените от Академията няма да имат безвъзмезден достъп до метеорологични и хидрометеорологични данни, както и до трупаните с години архиви, обясни пред „Монитор“ председателят на Общото събрание на БАН проф. Евелина Славчева. След няколко месеца протести с преходните и заключителни разпоредби на закон за държавния бюджет за 2019-а от 1-ви януари тази година Националният институт по метеорология и хидрология (НИМХ) премина под шапката на образователното министерство и излезе от структурата на БАН, като част от учените останаха към Академията. Функция на новото звено обаче това не бе уредена и това трябва да се случи в новия закон. „Ние също сме правоприемник на НИМХ и БАН също би трябвало да е заинтересована страна в новия закон“, заяви проф. Славчева и допълни, че това не се вижда в предложените промени. В свое становище общото събрание посочва, че би следвало всички права и задължения – имуществени, права по интелектуална собственост, членство в различни организации на двете институции, да бъдат уредени чрез споразумение. Според учените възмездното предоставяне от НИМХ на услуги, научни продукти, експертизи и обучения ще превърне новото звено в монополист върху достъпа до метеорологични и хидрометеорологични данни, което пък би създало пречки за провеждане на научни изследвания и други дейности, базирани на тези данни, от други институции, стопански и неправителствени организации. Сред проблемите, които общото събрание открива в предложените промени, е и изземване на функциите на Националната агенция за оценяване и акредитация (НАОА) с обявяването на новото звено за научно чрез закон, а не с покриване на критерии и оценяване на научните дейности. В становището се посочва, че част работещите в НИМХ не покриват критериите за заеманите от тях академични длъжности. Общото събрание призовава Съюза на учените, Съвета на ректорите, висшите училища, всички учени в България и българската общественост да вземат отношение по предлагания законопроект, който засяга не само БАН, но и цялата научна общност. ", "date": "2019.11.25", "title": "БАН скочи срещу закона за НИМХ, режат им достъпа до бази данни и архиви"}
{"url": "https://www.monitor.bg:443/bg/a/view/aguero-propuska-derbito-na-manchestyr-181745", "text": "„Манчестър Сити“ ще бъде без голмайстора си Серхио Агуеро в градското дерби с „Юнайтед“ на 7 декември, разкри мениджърът на шампионите Пеп Гуардиола. Аржентинецът напусна терена контузен по време на съботния сблъсък с „Челси“ от 13-ия кръг на Премиършип и няма да е възстановен за мача с \"червените дяволи\". Най-вероятно става въпрос за мускулен проблем, който ще извади Агуеро от игра за около две седмици. Кун е основният реализатор на „Сити“ с девет гола на сметката си, но Пеп ще трябва да мисли тактика без южноамериканеца за следващите мачове. Междувременно шотландският мениджър Дейвид Мойс е пред завръщане начело на „Евертън“. Специалистът прекара повече от десетилетие на \"Гудисън парк\" в периода 2002-2013 г., след което пое гранда „Манчестър Юнайтед“, но не успя да се наложи при \"червените дяволи\". Според британските медии настоящият мениджър на \"карамелите\" Марко Силва ще бъде уволнен през тази седмица, а шотландецът е големият фаворит за поста. На Мойс първоначално ще бъде предложен договор до края на сезона с опция за допълнителни две години.", "date": "2019.11.25", "title": "Агуеро пропуска дербито на Манчестър "}
{"url": "https://www.monitor.bg:443/bg/a/view/mestjat-v-pirogov-postdaralite-ot-vzriva-v-arsenal-181728", "text": "Трите пострадали днес около 13,30 часа рабитнички от завод 3 на оръжейницата „Арсенал“-Казанлък се транспортират към „Пирогов“, съобщиха от центъра за спешна и неотложна помощ в Казанлък. Три жени пострадаха при инцидент в оръжейницата Арсенал Христо Христов. Работничките са на възраст - 33, 34 и 44 години. Те пострадаха при експлозия с отделяне на силен пламък в цех 130 на завод 3 , където се произвеждат барути в „Арсенал“ ЕАД-Казанлък. Инцидентът е станал малко след 13,30 часа при окомплектоването на електродетонатор за неуправляем ракетен снаряд, уточни районният прокурор на Казанлък Таня Димитрова. Изделието е с тегло едва 16 грама, но при самозапалването се отделил пламък с висока температура, който е обгорил ръцете и лицата на работничките. Жените са били веднага изведени от помещението и изпратени с линейки на „Арсенал“ до Центъра за спешна и неотложна медицинска помощ, където раните им са били обработени. По настояване на ръководството на дружеството и трите са били пренасочени към столичната болница „Пирогов“ поради липсата на специализирано здравно заведение за кожни изгаряния на територията на Старозагорска област. Една от жените е в тежко състояние, но все още е контактна, а другите две са с по-леки обгаряния по лицета и ръцете. Неофициално се знае, че пострадалите са Даниела Георгиева, Галя Георгиева и Мира Стефанова, които имат доста солиден стаж на работа във фирмата. Съпругът на Даниела е военнослужещ, тя е от село Шейново , но живеела в близкото горно Черковище, жената е родена през 1971 година и работела в същия завод вече десетина години. Оцелялата част от изделието е иззета при огледа от специалистите, тепърва ще се изяснява каква е причината за пламъка. Образувано е досъдебно производство. Направени са били замервания, които не са установили отклонения от еконормите във въздуха, нямаше паника сред служителите на дружеството, в което работят над 9 500 души, видя репортер на вестника. На излизане от портала в края на работния ден повечето от хората отиваха до банкомата, за да изтеглят получените по график на 25 ноември месечни заплати. Това не е първият инцидент в завод №3. На 14 март м.г. там при сходни обстоятелства загина 26 годишен работник, а друг на 46 бе обгорен тежко. И двамата са работели на машина за смесване на стартови заряди за боеприпаси, сместа не е взривоопасна, но е силно пожароопасна, коментираха тогава от Инспекцията по труда след проверката.", "date": "2019.11.25", "title": "Три жени пострадаха при инцидент в завод „Арсенал\" (ОБЗОР)"}
{"url": "https://www.monitor.bg:443/bg/a/view/sydyt-reshi-votyt-sys-simpatichnoto-mastilo-e-redoven-181733", "text": "Местният вот в благоевградското село Копривлен е редовен. Това става ясно от решението на Административен съд – Благоевград, който потвърди становището на ОИК, че за кмет на Копривлен правилно е обявен Лъчезар Банев.Според съда, дори да се добавят 150 бюлетини със симпатично мастило, които бяха обявени за невалидни от изборната комисия, това няма да се отрази на изборния резултат. Резултатите от местния вот за кмет в селото бяха оспорени от конкурента на Банев - Ангел Зайков. Административният съд в Благоевград пък нареди да се направи експертиза на 150 бюлетини, описани като неличащи. Заключението на вещото лице е, че в 137 от изследваните общо 150 „неличащи“ бюлетини, всъщност ясно личи знак „Х“ или „V“ в квадратчето за гласуване. Следват нови рокади в НС, а от там и в община Бургас, след като стана ясно, че депутатката от ГЕРБ Диана Саватева става зам.-кмет в морската община, а в екипа на Димитър Николов ще отговаря за културата, туризма и спорта. Досега този пост заемаше Йорданка Ананиева, която вече ще отговаря за хуманитарните дейности и младежката политика. Другият нов член на екипа на Николов ще бъде Весна Балтина, която ще отговаря за стратегическото планиране, дигитални политики, екология и адаптация към изменението на климата.", "date": "2019.11.25", "title": "Съдът реши: Вотът със симпатичното мастило е редовен"}
{"url": "https://www.monitor.bg:443/bg/a/view/luis-hamiltyn-objavi-koga-shte-se-ottegli-ot-formula-1-181729", "text": "Световният шампион Люис Хамилтън ще се оттегли от Формула 1, когато спортните ангажименти започнат да натежават на личния му живот. Британецът завършва 13-и сезон в престижната автомобилна надпревара и вече има шест титли. През 2020 г. Хамилтън ще бъде вторият най-възрастен пилот във Формула 1 след Кими Райконен. 34-годишният Люис бе категоричен, че решението кога да спре ще дойде не толкова заради физическото натоварване, а заради психическото. \"Времето ми за реакция все още е доста добро. В даден момент ще се влоши, но това може да се оправи с подходящи тренировки. Все пак смятам, че идва време, когато нещата започват да ти тежат\", сподели британецът. \"Изискванията във Формула 1 са много високи, а жертвите, които човек прави, за да бъде на най-високо ниво нарастват всяка година. Започва да ти отнема все повече от времето за семейството, за приятелите. Идва етап, в който просто вече не искаш да продължаваш\", добави Хамилтън. Пилотът на \"Мерцедес\" коментира и инцидента между Себастиан Фетел и Шарл Льоклер по време на Гран при на Бразилия. Двамата се удариха в спор за четвъртата позиция в края на състезанието и отпаднаха. \"Естествено никога не е добре да се случи подобно нещо между съотборници. И никога това не е хубаво за отбора. Изпитвал съм го от първа ръка. Сигурен съм, че не беше умишлено\", заяви Люис Хамилтън.", "date": "2019.11.25", "title": "Люис Хамилтън обяви кога ще се оттегли от Формула 1"}
{"url": "https://www.monitor.bg:443/bg/a/view/dermendjiev-vika-mladok-ot-levski-v-nacionalnija-181744", "text": "Селекционерът на България Георги Дерменджиев ще извика в националния отбор правещия фурор в „Левски“ Станислав Иванов. Младият нападател на „сините“ се представя изключително силно от началото на сезона, а освен това бе с голяма роля при последната победа с „Царско село“, отбелязвайки за успеха с 2:0. Иванов попада в плановете на Дерменджиев за плейофите през март, които могат да ни класират за Евро 2020. Очаква се голаджията да бъде повикан още за контролата през февруари на „Васил Левски“, като в близките дни ще стане ясно името на съперника на „лъвовете“. Единственият проблем за дебют на Станислав Иванов за мъжкия тим може да се окаже селекционерът на младежите Александър Димитров. Националите до 21 години имат важни мачове, а нападателят на „Левски“ е основна фигура в тима. Очаква се Дерменджиев и Димитров да проведат разговор и да уточнят в кой национален отбор да бъде викнат. „Сработваме се все по-добре. Аз и Найджъл Робърта сме млади, има още какво да покажем. Гледам да не обръщам много внимание на писанията за трансфер в чужбина“, заяви младият нападател. Треньорът на „Левски“ Петър Хубчев също бе доволен от показаното на терена, като разкри, че възстановяващият се 6 месеца след травма Станислав Костов може съвсем скоро да се завърне в игра. „Като цяло съм доволен, защото след време тези мачове никой не си ги спомня с играта, а с резултата. Ако продължи така да се развиват нещата с Костов, той може да се завърне преди края на годината”, допълни треньорът на „Левски“.", "date": "2019.11.25", "title": "Дерменджиев вика младок от „Левски“ в националния"}
{"url": "https://www.monitor.bg:443/bg/a/view/uvelichiha-prisydata-na-sin-ubil-majka-si-181725", "text": "Апелативен съд – Варна измени присъда на Окръжен съд-Добрич и увеличи наложените наказания на подсъдимия Иван Т., убил родната си майка преди година и 2 месеца по непредпазливост, вследствие на умишлено нанесена телесна повреда. Въззивната апелативна инстанция увеличи от 2 на 5 години и четири месеца лишаване от свобода наказанието за убийството по непредпазливост. По-високо е и наказанието за неизпълнение на заповед за защита от домашно насилие, което Апелативният съд увеличи от 6 месеца на 2 години лишаване от свобода. Подсъдимият ще търпи по-тежкото от наложените наказания, а именно – 5 години и 4 месеца затвор при общ режим. Иван живеел с майка си в общо домакинство в шабленско село Ваклино, но отношенията им били влошени и те често се карали. Подсъдимият системно злоупотребявал с алкохол и биел майка си. По тази причина в Районен съд - Каварна било образувано гражданско дело, по което била издадена заповед за незабавна защита от домашно насилие. Тази заповед задължавала Иван да се въздържа от насилие спрямо майка си, да приближава жилището й, както и местата за социални контакти и отдих на разстояние не по-малко от 20 метра. Около 19.00 часа на 17 септември 2018 г., след като употребил алкохол, в нетрезво състояние, подсъдимият нарушил заповедта и отишъл до дома на майка си. В двора на къщата започнал да се кара с нея, като й отправил обидни и нецензурни реплики, закани с убийство. Словесната атака била придружена с брутален побой и множество удари. Един от съседите се опитал да се притече на помощ на рухналата жена, но подсъдимият му попречил. Минути по-късно човекът подал сигнал на телефон 112. В много тежко състояние жената била транспортирана до Спешно отделение в Добрич, а ден по-късно била приета за лечение в Клиника по неврохирургия във Варна, където на 2 ноември 2018 г. починала вследствие на тежка черепно-мозъчна травма. Решението на Варненския апелативен съд подлежи на контрол пред ВКС на Република България.  ", "date": "2019.11.25", "title": "Увеличиха присъдата на син, убил майка си"}
{"url": "https://www.monitor.bg:443/bg/a/view/kak-se-prigotvja-pile-s-ananas-po-kitajski-181726", "text": "Как се приготвя пиле в сладко-кисел сос и ананас по китайски показа майстор-готвачът от гр. Нинбо в Китай г-н Шао. Това стана в Китайския културен център в София по време на серията кулинарни курсове, които се провеждат там всеки понеделник, сряда и петък. В тях всички желаещи любители на китайската кухня, както и български готвачи, могат да се научат да приготвят над 20 характерни за Китай ястия, сред които пиле в сладко-кисел сос, пиле по императорски, телешко филе, ястия със свинско и др. В рамките на час и половина майстор-готвачът Шао и неговият екип демонстрират тънкостите на приготвянето на едно китайско ястие. В петък то беше пилешки късчета в сладко-кисел сос и ананас. Специален преводач обяснява на български всяка дума и действие на готвача. Демонстрацията става в кухня в самия Китайски културен център. Без да разкривам абсолютно всички тънкости при приготвянето на пилето в сладко-кисел сос, ще опиша на това любимо на милиони хора китайско ястие, за да стане ясно, че то се прави лесно. Първо се нарязват пилешки гърди на малки тънки лентички. В тях се слага едно яйце и сместа започва да се бърка енергично с ръка няколко минути. „Пилето трябва да изяде месото“, обясни готвачът. След като то се разтвори в него, се слагат 5 лъжици царевично нишесте и се обърква. После в дълбок тиган с много олио започва пърженето на месото – всяка лентичка се притиска на топче и така се слага в олиото. Късчетата се запържват леко и се вадят с решетка. После всички накуп се пържат още веднъж до златисто. В друг тиган или същия, но само с 2 лъжици олио се слага захар, а след това и кетчуп в съотношение 3:1. Разбърква се до еднородна смес и се слагат пилешките късове. Запържа се и накрая се слагат парчета ананас, колкото да се объркат в сместа. На дъното на тигана не остава нито сос, нито мазнина. Ястието бе поднесено заедно с купички варен „Китайската кухня не само представлява наслада за сетивата, тя въплъщава традиционните идеи за здравословен начин на живот и носи в своите корени полъха на изконните китайски ценности, философии и ритуали, затова се е превърнала в един от отличителните символи на китайската култура”, казва г-н Шао. Той пояснява, че разнообразните китайски ястия често включват комбинация от различни вкусове - сладко, кисело, горчиво, солено и люто, които винаги са в хармония.", "date": "2019.11.25", "title": "Как се приготвя пиле с ананас по китайски "}
{"url": "https://www.monitor.bg:443/bg/a/view/zadyrjaha-bylgarin-izdirvan-ot-chehija-181731", "text": "Полицейски служители задържаха 41-годишен българин, издирван с европейска заповед за арест. Тя е издадена на 19 юли по искане на съда в гр. Семили във връзка с извършено от него престъплление през февруари 2018 в гр. Турнов, Чешка република. 41-годишният мъж е установен и задържан вчера в района на столицата при операция на сектор „Издирване“, ГДНП. Той е с богато криминално минало, има четири присъди за кражби, една за грабеж и една за изнасилване. Мъжът е задържан в  Областната служба за изтърпяване на наказанията, София, наложена му е мярка за неотклонение „задържане под стража“ за срок до 72 часа, предстои разглеждането на процедурата му за екстрадиция.", "date": "2019.11.25", "title": "Задържаха българин, издирван от Чехия "}
{"url": "https://www.monitor.bg:443/bg/a/view/borisov-v-shtatite-zapochvame-181722", "text": "Гробищният парк „Арлингтън“ е национално светилище за всички онези, които са дали живота си за американската нация по време на война и се намира под юрисдикцията на Департамента по отбрана на САЩ. Благодаря на домакините за церемонията, в която участваха близо 400 войници от всички подразделения на американските въоръжени сили. Българската делегация беше посрещната с 21 топовни салюта, написа Борисов в профила си във Фейсбук. Той подари на музея на Националния гробищен парк „Арлингтън“ кортик с образа на Св. Георги. Междувременно министър-председателят поздрави новоизбрания президент на Румъния Клаус Йоханис. „През последните години България и Румъния се радват на изключително динамичен и прагматичен двустранен диалог. Ние сме ключови партньори, свързани не само от географската си близост, но и съюзници, които споделят общи европейски и евроатлантически ценности“, отбелязва Борисов в адреса до Клаус Йоханис. Церемонията започна с българския химн, а след това - и с американския.  Национално гробище „Арлингтън“ е военно гробище в щата Вирджиния. Намира се близо до Пентагона, на южния бряг на река Потомак. Мемориалният парк се простира на площ 1 квадратна миля и в него са погребани над 300 000 души, като сред тях има и цивилни – жертви от Гражданската война, част от жертвите от полет 77, врязал се в Пентагона на 11 септември 2001 г. и др. В „Арлингтън“ са погребани и двама емблематични американски президенти – Уилям Тафт, който е единственият президент, който е бил и Председател на Върховния съд и Джон Кенеди. В музея към военното гробище Бойко Борисов разгледа експонатите, сред които и подарък от Генералния щаб на Българската армия. След националното гробище \"Арлингтън\" министър-председателят се срещна с вицепрезидента на Националния демократически институт Шари Браян. „Първите 8 годни като премиер работихме добре с вашата партия. Тогава пак бях в Белия дом при тогавашния президент Барак Обама, Хилари Клинтан беше в София, г-н Кери беше в София. Така, че тука си се карайте, но сте ни еднакво близки и Демократите, и Републиканците. Има място за едните и за другите . Готов съм да отговоря на въпроси за региона и България\", заяви Борисов. Той ще проведе и среща с представители на американския бизнес в сградата на Американската търговско-промишлена палата. Последна в програмата е срещата с президента на САЩ Доналд Тръмп.  ", "date": "2019.11.25", "title": "Премиерът Бойко Борисов поднесе венец на Мемориала на незнайния воин в „Арлингтън“  (ВИДЕО)"}
{"url": "https://www.monitor.bg:443/bg/a/view/selin-dion-oglavi-klasacijata-na-bilbord-za-albumi-181714", "text": "Канадската певица Селин Дион оглави за първи път от над 17 години седмичната класация Топ 200 на Билборд за албуми. По данни на Нилсен Мюзик от новия студиен албум Courage на Дион са продадени 113 000 еквивалентни единици, които му отреждат първенството.  С Courage канадската изпълнителка оглавява престижната класация за пети път в кариерата си и за първи път от над 17 години. Селин Дион за последно покори върха в чарта през 2002 г. с A New Day Has Come. Courage е и първият англоезичен студиен албум на Дион след Love Me Back to Life (2013). Второ място в чарта заема рапърът Тори Ланес с 83 000 продадени еквивалентни единици от тавата Chixtape 5. Канадският изпълнител попада в Топ 5 на чарта за четвърти пореден път.  Трио от бивши първенци допълва челната петица в класацията на \"Билборд\" за албуми - Пост Малоун с 69 000 продадени еквивалентни единици от Hollywood's Bleeding, Тейлър Суифт с 56 000 продадени еквивалентни единици от Lover и Люк Кумс с 55 000 продадени еквивалентни единици от What You See Is What You Get.", "date": "2019.11.25", "title": "Селин Дион оглави класацията на Билборд за албуми"}
{"url": "https://www.monitor.bg:443/bg/a/view/grigor-dimitrov-izprevari-golemi-imena-v-tenisa-181723", "text": "Първата ни ракета Григор Димитров изпреварва големи имена в тениса с присъствието си в топ 20 на световния елит при мъжете за 210-а седмица. В топ 100 няма промени, а Гришо запази 20-ото си място и завършва годината в тази престижна компания. Постижението му го нарежда на 87-о място в историята по този показател. Зад българина са имена като Давид Гофен, Иван Любичич, Роберто Баутиста-Агут, Томас Йохансон, Фернандо Вердаско, Джеймс Блейк и други известни тенисисти. Очаквано, лидер в класацията е Роджър Федерер, който започна своята 974-а седмица в топ 20, а през 2020 година по всичко личи, че тази цифра ще достигне 1000. Втори е Андре Агаси с 868 седмици, а Джими Конърс е трети с 860. Лидерът е ранглистата в момента Рафаел Надал е със 766 седмици в топ 20 на четвъртото място. Григор Димитров пък ще бъде сред участниците в демонстративния турнир “Коойонг Класик” между 14 и 16 януари 2020 година в Австралия. Организаторите се похвалиха с присъствието на Гришо, Марин Чилич и Милош Раонич в звездната си схема. Друг българин Димитър Кузманов се изкачва с 45 места в ранглистата до №470 в света и така отново е втора ракета на България. Александър Лазаров отстъпва с 10 позиции до №514.", "date": "2019.11.25", "title": "Григор Димитров изпревари големи имена в тениса"}
{"url": "https://www.monitor.bg:443/bg/a/view/narkoman-svi-kutija-s-darenija-za-bolno-dete-181727", "text": "Наркоман обра кутията с дарения, събирани за болно дете в Козлодуй. Сигнал да наглата кражба е постъпил в местното полицейско управление в неделя сутринта, съобщиха от пресцентъра на областната дирекция на МВР във Враца. Обадили се от магазина, пред който била поставена кутията. От персонала установили, че през нощта тя е била разбита и изпразнена.  Служителите на реда започнали издирване на апаша по горещи следи и го задържали още същия ден. Оказало се, че на парите за болното дете е посегнал 20-годишен жител на атомния град, пристрастен към дрогата. ", "date": "2019.11.25", "title": "Наркоман сви кутия с дарения за болно дете"}
{"url": "https://www.monitor.bg:443/bg/a/view/apartamentite-za-kratyk-naem-v-registyr-inache-globi-181716", "text": "Управляващите се вслушаха в предложението на общините и апартаментите за краткосрочен наем ще влязат в регистър. Отдаването на апартаменти и стаи под наем, които не са регистрирани според Закона за туризма, през платформи като Booking.com, Airbnb, Expedia, Facebook, се забранява. С предложения на депутатите Менда Стоянова (ГЕРБ) и Валери Симеонов (Обединени патриоти/НФСБ) за промяна в Закона за туризма се създава нова алинея, която задължава всички лица, които искат да отдават част от имота си чрез онлайн платформа да се регистрират. Към момента стаи и къщи за гости могат да се отдават под наем и от лица, които не са търговци по смисъла на Търговския закон, ако местата за настаняване са част от обитаваното от него жилище в жилищна сграда. С предлаганите промени се допълва, че това важи и когато тези места за настаняване не са част от обитаваното от отдаващия под наем жилище в жилищна сграда. Както „Монитор“ първи написа   на апартаментите за краткосрочен наем по време на проведеното миналата седмица в курорта Боровец заседание на Националния съвет по туризъм.  В измененията, внесени между първо и второ четен на проектозакона за бюджета за 2020 г., се предвижда министърът на туризма при системни нарушения да подаде искане до председателя на Софийския районен съд. Съдът има срок от 72 часа, в които да се произнесе, с което да задължи интернет доставчиците да спрат достъпа до онлайн платформи, които са в нарушение на новите разпоредби и предлагат некатегоризирани имоти. Самите доставчици пък ще имат срок от 24 часа да спрат достъпа до тези сайтове. Всеки, който не спазва новите разпоредби и предоставя туристическа услуга онлайн, без мястото за настаняване да е категоризирано, ще бъде глобяван от 500 до 5000 лв. Санкциите за еднолични търговци и юридически лица са от 1000 до 10 000 лв., пише още в проекта. Собствениците на отдавани по този начин имоти имат срок от три месеца да се категоризират след влизането в сила на закона.", "date": "2019.11.25", "title": "Апартаментите за кратък наем в регистър иначе глоби"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-88-77-leva-za-megavatchas-181713", "text": "При средна цена 88.77 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /26 ноември/. Средната цена на пиковата енергия /9.00-20.00 ч./ e 107.57 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 69.98 лв. за мегаватчас. Най-ниската цена в рамките на днешната сесия, при утрешен ден на доставка, е 51.05 лв. за мегаватчас, достигната за 3.00 - 4.00 ч., а най-високата е 120.03 лв. за мегаватчас - за 17.00 - 18.00 часа. Данните от БНЕБ показват, че са продадени общо 30 546.40 мегаватчаса електроенергия. Енергийната борса вчера затвори при средна цена 96.72 лв. за мегаватчас. В сегмента \"пазар в рамките на деня\" за днес, 25 ноември, БНЕБ отчита до момента общ търгуван обем от 245.50 Mwh.", "date": "2019.11.25", "title": "Енергийната борса затвори при средна цена 88.77 лева за мегаватчас"}
{"url": "https://www.monitor.bg:443/bg/a/view/novata-mis-bylgarija-namekna-che-syjaljava-za-korekciite-181720", "text": "„Може би съм сбъркала“, така отговори на въпрос за корекциите по лицето си новата Мис България Радинела Чушева, по време на интервю в BG On Air. Носителката на короната за най-красива българка подчерта, че конкурса няма рестрикции срещу хирургични намеси в претендентките. Веднага след като беше обявена за победителка 23-годишната студентка по „Журналистика“ беше засипана с критики за външния й вид и прекомерното увеличение на устните й. Редовния телевизионен зрител пък я помни като Адреналинка в предаването на „Господари на ефира“, където все още не се беше тунинговала. В опит да отклони вниманието около визията си Радинела публикува в социалните мрежи подробна информация за изтощителния ритъм на подготовка за конкурса и как е тренирала по цял ден и нощ с контузия; как е минала кръга с въпроси и че няма никакви говорни дефекти и далекти за разлика от конкурентките си и как самата тя не харесва снимките защото са направени под лош ъгъл.", "date": "2019.11.25", "title": "Новата Мис България намекна, че съжалява за корекциите"}
{"url": "https://www.monitor.bg/bg/a/view/uchastnik-objavi-gladna-stachka-vyv-fermata-181774", "text": "Криза с участник преживява „Фермата“. След като изпадна в депресия, съсипаният от мъка Митко Калайджиев отказа да се храни и застраши здравето си. Младият бизнесмен обяви гладна стачка и мина само на алкохол. Психическият срив настъпи, когато любимата му - домакинята Красимира, изгуби дуела срещу Елизабет и напусна шоуто. Първоначално самотният Митко се разхождаше мрачно из стопанството и псуваше под мустак, а след това обяви гладна стачка. Опитите на съперниците му да го накарат да хапне се разбиха в ината му.       „Сърцето ми е разкъсано, защото близък човек го няма. Дори когато си разделях с жена ми, не ми беше толкова тежко“, каза през сълзи Калайджиев и продължи да надига чашката. Той влезе във „Фермата“ след развода си, но в стопанството отново откри любовта в лицето на Красимира.    ", "date": "2019.11.25", "title": "Участник обяви гладна стачка във „Фермата“ "}
{"url": "https://www.monitor.bg:443/bg/a/view/zamraziha-i-razmraziha-pacient-po-vreme-na-operacija-181711", "text": "Американски учени за първи път успяха да въведат в състояние на анабиоза пациент като част от експеримент, който има за цел да даде възможност да се оперират сериозни травми, които иначе в повечето случаи водят до смърт, съобщи сп. The New Scientist. Уникалният експеримент е бил планиран предварително. „Пред теб е човек, който е претърпял нараняване. Можеш да го спасиш, но просто не разполагаш с необходимото време“, коментира проф. Самюъл Тишърман от Медицинското училище на Мерилендския университет по време на симпозиум в Нюйоркската академия на науките на 18 ноември. Именно тук идва на помощ концепцията за анабиозата, въпреки че д-р Тишерман изтъква, че лекарите се опитват да избягат от научно-фантастичната нотка, асоциирана с този термин, и вместо това наричат процедурата EPR или спешно запазване и реанимиране. Пред The New Scientist Тишърман заяви, че неговият екип е тествал техниката EPR най-малко върху един човек. Той описва всичко като „малко сюрреалистично“, но не уточнява колко хора всъщност са я преживели. Процесът включва въвеждане в състояние на почти пълно, но обратимо прекратяване на жизнената дейност. От него организмът може да излезе при определени условия. Процесът включва бързо охлаждане на мозъка до температура по-ниска от 10 градуса Целзий чрез замяна на кръвта на пациента с ледено студен физиологичен разтвор. „Хрумна ни, че най-бързият начин да охладим цялото тяло, в частност мозъка и сърцето, е просто като го изпълним със студена течност – за тази цел използваме солен разтвор“, допълва Тишерман. Обикновено разтворът се влива директно в аортата, основната артерия, която пренася кръвта от сърцето към останалата част от тялото. Техниката за въвеждане в това състояние се прилага в Мерилендския университет при огнестрелни рани или такива, при които има голяма кръвозагуба, както и при спиране на сърцето, за да могат лекарите спокойно да потърсят начин да спасят пациентите. Клиничната смърт е безболезнена. При такива ситуации иначе докторите имат само няколко минути да вземат решение, а възможността човек да оцелее е едва 5%. При анабиозата нещата са малко по-различни, защото се \"заглушава\" кислородният глад и се запазва жизнеността при различни интоксикации и травми. Когато на тялото му е охладено, телесните процеси и химичните реакции в него се забавят. Това означава, че органите (например мозъкът) се нуждаят от много по-малко кислород от обикновено. Тялото се охлажда до такава степен, че активността на мозъка почти спира. По думите на Тишърман засега не е ясно колко точно време човек може да остане безопасно в това състояние, но специалистите са го ограничили. След прилагането на процедурата, опериращите имат до 2 часа време да решат как да действат, докато пациентът е на операционната маса. Когато операцията е приключена, пациентът се „съживява“ с помощта на кардиопулмонарен байпас – апарат, която поема функциите на сърцето и белите дробове. Техниката вече е тествана успешно върху животни (като например прасета), а сега – с одобрението на Агенцията за контрол на храните и лекарствата – екипът на доктор Тишърман я изпробва и върху хора. Шансът хората, чието сърце е спряло вследствие на остра травма, да оцелеят е малък, тяхното съгласие не е необходимо. Лекарите обаче отпечатват реклами в местния вестник, в които казват на читателите как да заявят желание за участие в експеримента, в случай че проявяват интерес. Методът има своите минуси – възможно клетките да претърпят поражения, когато тялото се стопли и потокът на кръвта се възстанови. Увреждането на клетките е едно от усложненията, които според специалистите е проблем, над който трябва да се работи. Целта е пациентът да оцелее, без да претърпи каквито и да било неврологични щети. Лекарите смятат, че до края на 2020 година ще могат да дадат отчет за всички проведени експерименти. Той ще се базира на резултатите на 20 мъже и жени, които получават стандартна спешна помощ и такива, които се въвеждат в състояние на анабиоза. „Надяваме се, че този подход, при който на практика спираме времето – може би с хипотермия или чрез лекарства – ще ни позволи един ден да спасяваме живота на пациенти, претърпели тежка травма, които днес умират пред очите ни“, казва доктор Тишърман.", "date": "2019.11.25", "title": "Замразиха и размразиха пациент по време на операция"}
{"url": "https://www.monitor.bg:443/bg/a/view/princ-hari-s-naj-hubava-usmivka-sred-svoite-181715", "text": "Принцовете Уилям и Хари и съпругите им - херцогинята на Кембридж Катрин и херцогинята на Съсекс Меган, постоянно са във фокуса на медийното внимание. Със сигурност по-младите членове на британското кралско семейство могат да си позволят най-скъпите дентални процедури. Кой измежду тях обаче може да се похвали с най-хубава усмивка? Британски експерти посочиха принц Хари. Според Матю Роуз, специалист по възстановителна дентална медицина, от естетична гледна точка принц Хари има най-приятна усмивка. Това според него се дължи на факта, че като малък бъдещият херцог на Съсекс е носил шина.  \"Бих казал, че сред кралските особи най-задоволителна усмивка от естетична гледна точка демонстрира принц Хари. Зъбите му са добре подредени и равни. Това може да се обясни с носенето на шина като дете\", споделя Роуз.  Второ място Матю Роуз отрежда на херцогинята на Кембридж Катрин, която според него има \"перфектните несъвършени зъби\" - равни, но не идеално подредени. По думите на експерта непълното съвършенство на усмивката й прави съпругата на принц Уилям особено привлекателна и подтиква много дами да й подражават.  Роуз допуска, че херцогинята на Кембридж избелва зъбите си, но не прекомерно, което им придава естествен вид. \"Наши клиентки искат зъби като на Меган, които са по-бели, по-американски и открояващи се. За разлика от херцогинята на Кембридж, усмивката на херцогинята на Съсекс не изглежда толкова естествена\", отбелязва Матю Роуз.  В \"дъното\" на своеобразната класация е принц Уилям, който се е подлагал на дентални корекции, наложени от загубата на зъб преди няколко години.", "date": "2019.11.25", "title": "Принц Хари с най-хубава усмивка сред своите "}
{"url": "https://www.monitor.bg:443/bg/a/view/davat-120-000-za-mladejite-po-basketbol-predi-svetovnoto-181717", "text": "Българската федерация по баскетбол ще отдели 120 000 лева за подготовката на националния ни тим, който ще участва на световното първенство по баскетбол за младежи до 17 години през 2020 г. Цялата организация на шампиона, на който страната ни е домакин ще струва около 815 000 лева. Общото събрание на централата прие единодушно бюджет за догодина и Национална програма за развитие на българския баскетбол за периода 2020/2023. Бюджетът предвижда 2 775 000 лева приходи и разходи, като най-голямо перо в разходната част, освен традиционното по организиране на шампионата в НБЛ, се очаква да е именно предстоящото от 4 до 12 юли световно първенство. Старши треньорът на \"Академик\" (София) Георги Давидов, помощникът в \"Левски Лукойл\" Димитър Ангелов и наставникът в \"Спортни таланти\" Васил Христов са амбицирани от поканата да влязат в щаба на селекционера на мъжкия ни представителен състав Росен Барчовски. \"Надявам се да се класираме на европейско първенство, което е голямата ни цел\", коментира Ангелов. \"Да работиш в националния отбор е признание, както за треньорите така и за играчите\", добави Давидов, а Христов също призна, че е поласкан от поканата на селекционера.", "date": "2019.11.25", "title": "Дават 120 000 за младежите по баскетбол преди световното"}
{"url": "https://www.monitor.bg:443/bg/a/view/specsydyt-ostavi-shefa-na-tad-grup-v-aresta-181709", "text": "Спецсъдът остави в ареста шефа на \"ТАД Груп\" Иван Тодоров. Той е с мярка за неотклонение \"задържане под стража\" заради хакерската атака срещу НАП. Мотивите на съда да не пусне Тодоров под гаранция са, че може да упражни натиск върху свидетели, включително и негови служители и те да променят показанията си. Тодоров обяви, че съвестта му е чиста и не е извършил престъплението, в което е обвинен. Адвокатите му поискаха да му бъде определена парична гаранция в размер на 20 хил. лв., колкото е на Георги Янков - друг от обвиняемите за атаката на приходната агенция. Решението може да бъде обжалвано пред Апелативния спецсъд.", "date": "2019.11.25", "title": "Спецсъдът остави шефа на „ТАД Груп“ в ареста"}
{"url": "https://www.monitor.bg:443/bg/a/view/ispanija-likuva-v-kupa-dejvis-sled-uspeh-nad-kanada-181718", "text": "Домакинът Испания триумфира за шести път в историята в неофициалното световно отборно първенство по тенис за мъже - купа \"Дейвис\", след като победи с 2:0 младия тим на Канада в първия финал от новия формат на състезанието. Лидерът на испанците Рафаел Надал донесе решаващата победа на сингъл, след като се наложи над Денис Шаповалов с 6:3, 7:6(7). За Надал това беше 32-а последователна победа в турнира и осми успех през седмицата (на единично и двойки), като във всичките си срещи в Мадрид световният №1 не беше пробит нито веднъж. \"Това беше невероятна седмица. Нямаше как да завърша сезона по по-добър начин. Подкрепата на публиката бе ключова“, каза Матадора след последната точка в мача. Преди него Роберто Баутиста Агут се справи с Феликс Оже-Алиасим със 7:6 (3), 6:2, само ден след смъртта на баща си. 31-годишният Баутиста Агут игра и в двата мача от предварителните групи, но напусна лагера на Испания и се прибра у дома, преди да се завърне отново и да помогне за спечелването на трофея. Последната титла на Испания в купа \"Дейвис\" бе от 2011 година, спечелена отново на домашна почва в Севиля.", "date": "2019.11.25", "title": "Испания ликува в купа \"Дейвис\" след успех над Канада"}
{"url": "https://www.monitor.bg:443/bg/a/view/losho-vreme-v-evropa-181719", "text": "Лошо време тресе почти цяла Европа. Двама души загинаха, след като малък плавателен съд се е обърнал в пристанището на Андирио в Централна Гърция, на северния бряг на Коринтския залив, съобщава \"Катимерини\". Големи проблеми предизвиква вълната от лошо време, обхванала област Атика. Затворена е магистралата Атина - Коринт и в двете посоки поради събиране на вода и наносни материали. Очаква се движението в посока Атина да бъде възстановено скоро. Съобщава се и за други затворени пътища. Имаше временни нарушения и в разписанието на крайградската железница на Атина. Временно са затворени училищата и детските градини в цялата област. Спряно е движението на корабите на подводни криле в Аргосароническия залив, като се разрешава движението само на конвенционални плавателни съдове. Не се движат фериботите от пристанището Рафина за Мармари и Цикладските острови поради силните ветрове, които достигат до 8-а степен по скалата на Бофорт. Не се движат и корабите по линиите Лаврио - Дзия и Агиа Марина - Неа Стира. За наводнения се съобщава и в Катерини, Северна Гърция. Междувременно бе съобщено, че дете е загинало при инцидент на коледния базар в Люксембург. То е било ударено от леден блок при срутването на ледена скулптура, съобщи в комюнике полицията. По информация на очевидци на местопроизшествието бързо е пристигнала линейка. Медиците са опитали да реанимират детето, но то издъхнало в линейката. Стана ясно и че четирима души са били намерени мъртви при наводнения в югоизточната част на Франция, нанесли големи щети в региона. Един човек е загинал край град Льо Мюи, между Ница и Марсилия, след като е паднал от спасителна лодка, съобщи в комюнике префектурата на департамента Вар. Друго тяло е намерено в кола в Кабас и двама души са намерени мъртви в Танрон, намиращи се в същата префектура.  Мъж на 77 години е в неизвестност. Няколко реки излязоха от коритата си в Югоизточна Франция. Те наводниха къщи и отнесоха коли.  Министърът на вътрешните работи Кристоф Кастанер посети Вар, за да се срещне с пострадалите. Същевременно бе съобщено и че заради проливни дъждове е рухнал 30-метров участък от естакада на магистрала А6 близо до наводнения крайбрежен италиански град Савона.  Според губернатора на Лигурия Джовани Тоти причината е свлачище, задействало се от проливните дъждове. В Торино бе отменен маратон.  ", "date": "2019.11.25", "title": "Лошо време в Европа"}
{"url": "https://www.monitor.bg:443/bg/a/view/prof-gerdjikov-nad-20-600-sa-studentite-v-su-181708", "text": "Над 20 600 са студентите, които се обучават в СУ „Св. Климент Охридски“. Това заяви ректорът на Алма матер проф. Анастас Герджиков по време на академичното тържество за патронния празник на висшето училище. Той уточни, че 1115 от тях са чужденци. Проф. Герджиков подчерта, че най-старият вуз у нас е единственият български университет в първите 1000 висши училища в световните класации. „СУ е в първите 4 процента на световните университети, а в някои направления е в първите 2 процента.“, обясни той. СУ продължава да бъде на първо място в най-много професионални направления в националната рейтингова система на висшите училища. „Продължаваме да разкриваме нови специалности и да обновяваме ежегодно учебните планове и програми. СУ предлага образование в 119 специалности за бакалавър след средно образование, както и в над 400 магистърски програми.“, каза ректорът на Алма матер. Вузът е и лидер в докторантското обучение и предлага най-много акредитирани докторски програми в страната - 184. В момента в тях се следват 933 докторанти. Проф. Герджиков посочи още, че Софийският университет продължава да е водещият университет в България по научни публикации, като седем от 15-те най-цитирани български учени са преподаватели в Алма матер. Академичният състав в най-старя вуз у нас са 1600 преподаватели и изследователи. За последните четири години техният брой не се е променил и това показва, че СУ не е злоупотребил с академичната си автономия, посочи проф. Герджиков. По време на тържествената церемония бяха връчени и дипломите на 20-те новоизбрани професори за периода 25-ти ноември 2018 г. - 25-ти ноември 2019 г. 10 студенти пък получиха стипендии. Патронният празник на Алма матер започва с Божествена литургия в академичния параклис „Св. Климент Охридски” в Богословския факултет, отлужена от Варненският и Великопреславски митрополит Йоан. След службата се отправи литийно шествие към паметника на свети Климент Охридски. Преди академичното тържество Академичният съвет на Алма матер начело с ректора ще поднесе венец пред паметника на св. Климент Охридски. Междувременно председателят на парламентарната образователна комисия Милена Дамянова поздрави ректора на СУ за втория му мандат. Както \"Монитор\" писа, ", "date": "2019.11.25", "title": "Проф. Герджиков: Над 20 600 са студентите в СУ, 1115 са чужденци"}
{"url": "https://www.monitor.bg:443/bg/a/view/zapochva-obshtoevropejska-kampanija-za-opazvane-na-pchelite-i-prirodata-181698", "text": "Европейска гражданска инициатива за извеждане от експлоатация на синтетичните пестициди до 2035 г., в подкрепа на земеделците и за опазване на пчелите и природата започва днес. Това съобщиха от Фондацията за околна среда и земеделие. Ако инициативата успее да събере поне 1 милион подписа до септември 2020 г., то тогава Европейската комисия и Европейския парламент следва да превърнат исканията на инициативата в нормативни актове. Около 90 организации от 17 страни от ЕС съвместно откриват кампанията, която е подкрепена и от множество биоземеделски асоциации. Според международни експерти четвърт от дивите животни в Европа са опасно застрашени, а половината от природните местообитания са в неблагоприятно състояние, екосистемните услуги се влошават. Междувременно милиони фермери са изтласкани от земеделието заради несправедливи цени, липса на подкрепа от правителствата, латифундисти и големи корпорации, смятат организаторите на инициативата, които отбелязват, че около четири милиона малки земеделски стопанства са изчезнали между 2004 и 2016 г. в ЕС. Бързият упадък както на малките стопанства, така и на дивата природа е дълбоко вкоренен в настоящия ни модел на производство на селскостопански храни, който до голяма степен разчита на мащабното монокултурно земеделие и използването на синтетични пестициди, смятат те. Според тях до допълнително влошаване на ситуацията води Общата селскостопанска политика на ЕС, която активно финансира именно тази форма на селско стопанство, чрез системата си за субсидии, която благоприятства масовото производство, вместо да подпомага фермите с малки размери и екологично земеделие. Сред исканията на Европейска гражданска инициатива е Европейската комисия да внесе законодателни предложения за извеждане от експлоатация на синтетичните пестициди до 2035 г. Те настояват за намаляване на синтетичните пестициди в земеделието на ЕС с 80 на сто до 2030г., започвайки с най-опасните, и достигане на 100 процента чисто от синтетични пестициди земеделие до 2035 г. Друго искане е за възстановяване на природните екосистеми в земеделските райони, така че земеделието да се превърне в лост за възстановяване на биоразнообразието. Освен това настояват за подкрепа за фермерите в преход, като се работи за реформи в земеделието, чрез приоритизиране на малките, разнообразни и устойчиви земеделски стопанства, подкрепа за бързо увеличаване на агроекологичните и биоземеделски практики, внедряване във фермите на независими обучения и проучвания за свободно от пестициди и ГМО земеделие.", "date": "2019.11.25", "title": "Започва общоевропейска кампания за опазване на пчелите и природата"}
{"url": "https://www.monitor.bg:443/bg/a/view/na-mnogaja-leta-za-tvorcheskija-ubilej-na-sopranoto-edelina-kyneva-181721", "text": "„На многая лета”, силни аплодисменти и огромно количество цветя украсиха юбилейния концерт на оперетната прима Еделина Кънева „Всичките мои мъже“. На сцената тя беше с партньорите, с които е пяла най-много в Музикалния театър през годините: Марчо Апостолов, Александър Мутафчийски, Пеньо Пирозов, Христо Сарафов и Богомил Спиров. Специални гости на концерта бяха Орлин Горанов и Орлин Павлов. Изненада за публиката беше дуетът на Еделина с Тончо Токмакчиев, на когото тя е вокален педагог. На концерта прозвучаха арии и дуети от оперетите „Веселата вдовица” и „Графиня Марица”, където Еделина Кънева прави коронните си роли. Със своите партньори на сцената тя изпя и дуети от мюзикъли, както и джаз и поп композиции. Участваха хорът и оркестърът на Музикалния театър с диригент Юли Дамянов и гост-диригент Любомир Денев. След концерта Еделина Кънева беше отличена със „Златна лира” от Съюза на българските музикални и танцови дейци за високи творчески постижения и 30 години на сцената на Музикалния театър. „Ако нямаш публика – нямаш нищо”, призна примата пред зрителите. „Ние, колегите и приятелите от Музикалния театър, изразяваме своето възхищение от твоя вокален и артистичен талант, харизмата и високия професионализъм, с които винаги завладяваш сърцата на публиката!”, заяви директорът на Музикалния театър Марияна Арсенова. От името на трупата тя пожела на Еделина Кънева творческо дълголетие, много нови сценични превъплъщения и безкрайни аплаузи. След това артисти и зрители изпяха заедно „На многая лета” в чест на известното сопрано. Сред публиката на юбилейния концерт в Музикалния театър присъстваха президентът Румен Радев и съпругата му.", "date": "2019.11.25", "title": "„На многая лета” за творческия юбилей на сопраното Еделина Кънева"}
{"url": "https://www.monitor.bg:443/bg/a/view/tejlyr-suift-podobri-rekord-na-majkyl-djeksyn-181710", "text": "Тейлър Суифт спечели общо шест награди на церемонията на Американските музикални награди, състояла се снощи в театър Майкрософт в Лос Анджелис. Певицата беше обявена за изпълнител на годината, за най-добра поп/рок изпълнителка, за най-добра съвременна изпълнителка, най-добра изпълнителка на десетилетието и грабна още две награди - за най-добър поп/рок албум на годината за Lover и за най-добро видео - това към парчето You need to calm down.  Преди тази церемония Суифт имаше общо 23 Американски музикални награди, печелени в различни години. С новите шест тя подобри рекорда на Майкъл Джексън, който имаше общо 24 награди. Суифт благодари на феновете си, които са я подкрепяли през всичките тези години. Тя произнесе емоционална благодарствена реч пред просълзените си родители. Певицата Били Айлиш грабна две награди - за нов изпълнител на годината и за най-добър изпълнител на алтернативна музика. Звездата Лизо, която миналата седмица получи най-много номинации за \"Грами\" – цели 8, си тръгна от церемонията с празни ръце. С три награди бе отличен Калид - за любима песен в категорията соул/R&B за парчето Soul, за любим албум в същия стил за Free Spirit и за най-добър поп/рок изпълнител. За най-добро поп/рок дуо или група бяха отличени BTS, а за най-добра поп/рок песен Without me на Холзи. BTS получиха и наградите за турне на годината и за най-любим изпълнител в социалните мрежи. В категорията за най-добър дует бе избрана песента Senorita на Шон Мендес и Камила Кабело. Рапърът Пост Малоун, който бе с най-много номинации (общо седем), спечели приза за най-добър рап/хип-хоп албум за Hollywood's Bleeding. Карди Би грабна наградата за любим рап/хип-хоп изпълнител, а за най-добра рап/хип-хоп песен бе отличен дуетът на Lil Nas X и Били Рей Сайръс Old Town Road.  В категориите за най-добър соул/R&B изпълнител и изпълнителка победиха съответно Бруно Марс и Бионсе. В кънтри категориите за най-добра певица наградата грабна Кари Ъндърууд, а за най-добър изпълнител - Кейн Браун. Кари Ъндърууд получи отличието и за най-добър кънтри албум за Cry Pretty.  Церемонията се открои със запаметяващите се изпълнения на Грийн Дей, Шаная Туейн и Тони Браксън.", "date": "2019.11.25", "title": "Тейлър Суифт подобри рекорд на Майкъл Джексън"}
{"url": "https://www.monitor.bg:443/bg/a/view/problemi-za-koraboplavaneto-v-gyrcija-zaradi-silnite-vetrove-181699", "text": "Лошото време и силните ветрове в Гърция предизвикват проблеми за корабоплаването, като някои фериботни линии са временно затворени, съобщава телевизия Скай. От пристанище Рафина не се изпълняват курсовете за Мармари и за Цикладските острови. От Лаврио не пътуват корабите за Дзия. Затворени са и линиите Агия марина-Неа Стира, Волос-Споради, Кавала-Принос (Тасос), Керамоти-Лименас (Тасос), Александруполис-Самотраки.", "date": "2019.11.25", "title": "Проблеми за корабоплаването в Гърция заради силните ветрове"}
{"url": "https://www.monitor.bg:443/bg/a/view/sydyt-otmeni-nakazanie-na-policaj-za-nasilie-nad-mladej-181700", "text": "Пазарджишкият Административен съд отмени дисциплинарно наказание на младши инспектор от Районното управление на полицията във Велинград, наложено за полицейско насилие над 24-годишен младеж. Магистратите са се мотивирали, че заповедта за налагане на санкцията е с редица процесуални пропуски, заради които е обявена за незаконосъобразна. Случаят е станал малко преда Коледа преди две години, когато 24-годишният Филип Василев бил задържан в столицата по обвинение за въоръжен грабеж, извършен в обменно бюро в курортния град. Тогава преди медии младежът се оплакал, че бил бит многократно в управлението, за да си признае за въоръжения грабеж, при който били откраднати 15 000 лв. и 5000 евро. В съдебната зала потърпевшият разказа, че няма нищо общо със случая, освен продадено преди 4-5 години „Пежо“ , собственост на баща му. Полицаите твърдят, че именно въпросната кола е била заснета в курортния град малко след обира. Момчето по-късно било освободено, без обвинение и от случаен гражданин поискало да се обади на някого, за да дойдат и да го върнат вкъщи. Вече в столицата момчето е освидетелствано в „Съдебна медицина“, като освен изкълчването на рамото има охлузвания, кръвонасядания по лицето, гърба и краката, хематом и синини зад ушите. Според експерти, е възможно те да са резултат от побой. Заради побоя е подадена жалба във велинградската Районна прокуратура и в областната полицейска дирекция в Пазарджик, откъдето отричат да е имало насилие над Филип. От делото става ясно, че е наказан младши инспектор от „Охранителна полиция“, на когото е наложено наказание-порицание за една година. Установено е, че заповедта за наказанието е била издадена почти година по-късно, вместо в законния двумесечен срок и по тази причина съдиите я отменят окончателно, като магистратите осъждат Областната дирекция на МВР в Пазарджик да плати 600 лева съдебни разноски на наказания и реабилитиран полицай.", "date": "2019.11.25", "title": "Съдът отмени наказание на полицай за насилие над младеж"}
{"url": "https://www.monitor.bg:443/bg/a/view/ek-ni-dava-94-mln-za-zavod-za-tok-ot-bokluci-v-sofija-181701", "text": "Европейската комисия одобри близо 94 милиона евро за високоефективна централа за комбинирано производство на енергия от отпадъци в България, съобщиха от Еврокомисията. На 8 октомври 2019 г. България уведоми Комисията за своите планове за подпомагане на изграждането и експлоатацията на високоефективна централа за комбинирано производство на топлинна енергия и електроенергия в София. Еврокомисията е одобрила българските планове за подпомагане на изграждането и експлоатацията на високоефективна централа за комбинирано производство на електроенергия и топлинна енергия, използваща гориво, получено от негодни за рециклиране битови отпадъци, като отговарящи на правилата на ЕС за държавната помощ. Централата ще произвежда топлинна енергия с мощност приблизително 55 MW и ток за 19 MW. За гориво ще бъдат използвани около 180 000 тона негодни за рециклиране битови отпадъци годишно. Инсталацията, която ще бъде изградена от \"Топлофикация\" ЕАД, ще бъде свързана с топлофикационната мрежа на София. Изграждането ще приключи до края на 2023 г. Европодкрепата е по две отделни мерки. Едната е пряка безвъзмездна помощ в размер на приблизително 90,8 милиона евро (около 177,6 милиона лева), финансирана от структурните фондове на ЕС, управлявани от България. Другата мярка е заем за около 3 млн. евро (около 5,8 милиона лева), отпуснат от Столична община на \"Топлофикация\" ЕАД с преференциална лихва.", "date": "2019.11.25", "title": "ЕК ни дава €94 млн. за завод за ток от боклуци в София"}
{"url": "https://www.monitor.bg:443/bg/a/view/lubov-spusna-kepencite-na-izvesten-italianski-manastir-181707", "text": "Страстна любов стана причина Ватикана да спусне кепенците на женския манастир, основан през далечната 1611 г. в намиращото се югоизточно от Флоренция градче Сансеполкро. Четирийсетгодишната игуменка на Светата обител – Мария Тереза Саченте, се влюбила лудо в прав и корав местен хубавеляк, след което решила да захвърли веднъж завинаги булото и монашеските одежди. Заедно с нея ще трябва да си тръгнат от закрития манастир и неговите други три обитателки – осемдесетгодишна сестра и две по-млади послушнички, които занапред ще трябва да прислужват на висши прелати. Ако се вярва на медиите в областта Тоскана, жителите на Сансеполкро, където е роден известният ренесансов художник и математик Пиеро дела Франческа, останали направо ошашавени от решението на игуменката да се отрече от клетвата си на Христова годеница и да стане най-обикновена булка. Но местните хора съжаляват за нея най-вече като мениджър, защото за четирите години, през които е управлявала запуснатия манастир, Мария Тереза Саченте успяла да го обнови и да го превърне в атрактивна дестинация за религиозен туризъм с комфортни стаи за преспиване, с порядъчна механа и с добре стопанисвани паркове и горички за разходка. Ето защо сега жителите на Сансеполкро се питали не само кой ще подслонява занапред пристигащите тъдява многобройни почитатели на Пиеро Дела Франческа, но също така кой ще прибере богатата реколта от маслини и късни плодове в градините на Светата обител. „Хората плачат за манастира, аз също плача, но какво да направя, когато това, което става вътре в мен, ме праща далеч от него и от църквата!“ – каза Мария Тереза на репортер на националния всекидневник „Република“. Тя обясни също така, че историята е много по-сложна, отколкото изглежда на пръв поглед, тъй като не ставало дума само за сърдечен порив. Зевзеци веднага „преведоха“ тези думи в съмнения, че четирийсетгодишната жена е забременяла от своето гадже и иска на всяка цена да роди рожбата на обичта им. Разказвайки за любовта на Мария Тереза, италианските медии припомниха, че сега в над стоте женски манастира на Апенините служат на Господ Бог към 5000 монахини, като техният брой обаче намалявал от година на година.    ", "date": "2019.11.25", "title": "Любов спусна кепенците на известен италиански манастир"}
{"url": "https://www.monitor.bg:443/bg/a/view/objalvat-sydebnoto-reshenie-ostavilo-panagurishte-bez-obshtinski-syvet-181703", "text": "Общинската избирателна комисия в Панагюрище ще обжалва през ВАС решението на пазарджишкия Административен съд, с което бе отменен избора на общински съветници в средногорския град. Делото в съда в областния град  бе образувано по жалба на ДПС заради големия брой недействителни бюлетини в една от градските секции в Панагюрище по време на първия тур на изборите на 27 октомври т.г. В протокола за партията са вписани 16, а при отварянето на плика в съдебната зала са намерени 88, нито една от които с номера на ДПС – 55. Ако обаче има некоректно отчитане и не са отразени въпросните 16 гласа, това променя резултата и ДПС преминава квотата за мандат в Общинския съвет. В залата се разбра, че има подобни разминавания при всички партии и коалиции с листи за общински съветници. Затова магистратите дадоха указания на Общинската избирателна комисия да се направи повторно преброяване във въпросната секция-с всички членове и застъпници, присъствали на 27-ми октомври вечерта и да бъдат отразени действителните резултати. При двата възможни варианта за рокада мандатът на ДПС би трябвало да е за сметка на ГЕРБ или ВМРО, а докато трае съдебната процедура в средногорския град няма да има Общински съвет, въпреки че тържествената сесия мина и ситипарламентаристите се заклеха.", "date": "2019.11.25", "title": "Обжалват съдебното решение, оставило Панагюрище без Общински съвет"}
{"url": "https://www.monitor.bg:443/bg/a/view/miro-otvarja-dushi-s-pepel-video-181705", "text": "Това е част от текста, на най-новото парче на Миро - „Пепел“. Песента, която спокойно може да кажем, че отваря души и пуска сълзи, направи своята премиера и с изпипано видео пред 3 дни, и вече събра близо 117 000 гледания в Youtube и масовото одобрение на меломаните. Парчето е създадено от Джесика Саранго, за която самият Миро разказа във фейсбук профила си преди седмица. С нея го запознава носителят на „Еми“ певец, композитор, продуцент и музикант Маноло Алайето. „За пръв път чух “Пепел” в изпълнение на моя приятел Маноло Алайето, с който приготвяме нещо специално през 2020г. (б.а. по информация на „Монитор“, потвърдена от продуцента Игор Марковски това е новият албум на Миро и голям концерт в зала 1 на НДК). Беше любов от първо чуване, оказа се, и с него е било така“, разкри пред феновете си в интернет певецът. По аранжимента е работил с италианския виртуозен китарист и аранжор Филаделфо Кастро, заради когото звукозаписът на музиката е направен в Комо, Италия, а вокалите са записани в студиото на Интелиджънт Мюзик в София. За да визуализира наистина силния текст самият Миро застава зад камера и вече по традиция режисира видеото си. В него си партнира с изумително красивата моделка Ваня Билева, която влиза в ролята на адресат на посланието в песента. Интересна пресечка в клипа е и картина – пейзаж на Здравко Стойнев, който се казва “Пепел” и дава име на парчето. Творбата е част от личната колекция на Миро.", "date": "2019.11.25", "title": "Миро отваря души с „Пепел“ (ВИДЕО)"}
{"url": "https://www.monitor.bg:443/bg/a/view/v-srjada-prodajbata-na-vinetki-shte-e-zatrudnena-181706", "text": "В сряда (27 ноември) между 16 ч. и 19 ч. са планирани дейности по внедряване на актуализации на електронната система за събиране на пътни такси, съобщиха от Агенция \"Пътна инфраструктура\". Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно, допълват още пътната агенция.", "date": "2019.11.25", "title": "В сряда продажбата на винетки ще е затруднена"}
{"url": "https://www.monitor.bg:443/bg/a/view/ananiev-obezpokoen-ot-protivopostavjaneto-na-lekari-sled-smyrtta-na-3-godishnoto-dete-181694", "text": "До края на седмицата се очаква да бъде готов окончателният доклад по случая с починалия 3-годишен Александър и тогава ще могат да се правят изводи. Това заяви пред журналисти здравният министър Кирил Ананиев.", "date": "2019.11.25", "title": "Ананиев обезпокоен от противопоставянето на лекари след смъртта на 3-годишното дете"}
{"url": "https://www.monitor.bg:443/bg/a/view/skandalen-obir-za-miliard-evro-v-muzej-v-drezden-181702", "text": "През изминалата нощ в световноизвестния музей дрезденски музей \"Грюнес Гевьолбе\" (\"Зелен свод\") е извършен обир за милиарди евро. Според в. „Билд\", плячката на крадците се състои главно от накити, диаманти и други скъпоценни камъни - става дума за две гарнитури от диаманти, една от 20 части, а другата от 40. Помещенията на музея са охраняват изключително строго, но в 5 часа тази сутрин крадците са успели да прекъснат електрозахранването, предизвиквайки пожар в трансформатор, който се намира в катакомбите край намиращ се наблизо мост, и да проникнат в музея, без да задействат алармените системи. Една от охранителните камери е заснела дребни на ръст извършители, които се промъкнали в музея през един прозорец. Музеят „Грюнес Гевьолбе\" („Зелен свод\"), който е нещо като съкровищница и дарохранителница, е създаден в периода 1723-1730 от саксонския курфюрст Август II Силни. Днес музеят има две различни колекции. Историческата се намира в партерните помещения на замъка, които са възстановени в оригиналния си вид. На горния етаж е новата част от колекцията, където са изложени отделни скъпоценни предмети. Една от най-важните скъпоценности на колекцията, „Зеленият диамант\", в момента е изложена в нюйоркския музей „Метрополитън\". Този 41-каратов диамант с необичаен естествен цвят, е бил украса за шапка.", "date": "2019.11.25", "title": "Скандален обир за милиарди евро в музей в Дрезден"}
{"url": "https://www.monitor.bg:443/bg/a/view/viktorija-georgieva-shte-ni-predstavi-na-evrovizija-2020-181689", "text": "Младата певица Виктория Георгиева (Victoria) ще брани честта на България в рамките на предстоящия песенен конкурс Евровизия, който ще се проведе през месец май в Ротердам. Това обявиха вчера генералният директор на БНТ Емил Кошлуков заедно с партньорите на медията в проекта - Ligna Group и базираната в Лондон и Манчестър музикална компания Ostereo. обясни Виктория. Парчето следва да бъде факт до месец февруари и ще бъде представено официално през март. То пък ще влезе в готвения от Виктория и Ostereo самостоятелен албум на певицата, който можем да очакваме на пазара веднага след края на Евровизия 2020. „Това публично-частно партньорство отваря нови възможности за развитие на българската креативна общност, а за БНТ е шанс да задълбочи отношенията си с важна и влиятелна международна организация като Европейския съюз за радио и телевизия. С това си решение БНТ отговаря на призивите на взискателната си младежка аудитория, която е основната движеща сила на този конкурс“, сподели пред медии Кошлуков. Той допълни, че партньорите, с които БНТ работи по проекта, ще заделят до над 500 000 лв за родното участие на Евровизия в Ротердам. „Сигурни сме, че можем да върнем България на световната музикална карта, където й е мястото“, коментира и Джон Сондерсън от Ostereo. Пред българските медии той обясни, че в дългогодишната си кариера е работил с имена от ранга на Бионсе, Pussycat Dolls, Бритни Спиърс, Уил Смит, Роби Уилямс и др. По думите на представителите на музикалната компания и Ligna Group, Виктория е избрана заради безспорния си талант и характер.", "date": "2019.11.25", "title": "Виктория Георгиева ще ни представи на Евровизия 2020 (ОБНОВЕНА)"}
{"url": "https://www.monitor.bg:443/bg/a/view/greshkite-na-zodiite-kato-roditeli-181697", "text": "Тъй като всички ние сме различни зодии, съвсем естествено притежаваме различни положителни и отрицателни качества когато станем родители. Какви отрицателни качества притежаваме и кое ни прави лоши родители според зодията, предстои да видим в следващите редове. Козирогът е свръх амбициозна зодия. Ако вие сте от тази зодия помислете си дали не сте свръх амбициозни и спрямо своите деца. Помислете си дали не ги притискате твърде много за оценките в училище и за избора на кариера. Децата ви трябва да знаят, че ще ги обичате и подкрепяте независимо т техния избор. Тъй като представителите на зодия водолей много обичат да стават център на внимание, то съществува сериозна опасност вашето дете да се почувства засенчено от вас и това да влоши отношенията ви. Не се опитвайте да изпъквате над него. Това е доста деликатен момент в отношенията майка – дъщеря и баща – син. Вие сте прекрасни хора – чувствителни, нежни и обичливи, но внимавайте с резките промени в настроенията. Вашите деца може да се наплашат от тези променливи настроения и това да ги затвори и дистанцира от вас. Опитайте се да владеете емоциите си в известна степен и намерете здравословен начин да ги изразявате. Ако сте представители на зодия овен има голяма вероятност понякога да ставате твърде груби и безкомпромисни и да казвате неща, които да обиждат. Помислете дали не сте твърде остри и критични, защото понякога много овни губят чувството си за мярка и прекрачват границите на допустимото в контактите си с хората. Телците като цяло са изключително разбрани и приятни хора, но понякога могат да прекалят с материализма и да възпитат своите деца в объркани ценности. Могат да оставят поколението си с погрешното впечатление, че света се основава на пари, бижута и други скъпи вещи. Научете децата си, че най-важно е да се чувстват щастливи, а не да притежават всичко, което им скимне. Близнаците са общителни и разговорливи. Те със сигурност ще общуват много със своите деца, но е важно да покажат на детето си, че то е важно за тях, защото не малко близнаци имат силно развито чувство за самодостатъчност, а за едно дете да не усеща достатъчно любов от родителите си може да е много тежко и трудно за преодоляване. Представителите на зодия рак са едни от най-грижовните родители. Все пак и тук има рискове да бъде оказано неподходящо влияние на децата. Така например много често представителите на тази зодия реагират не добре когато тяхното дете иска да излиза с приятели и се опитват да го принудят да си стои в къщи, използвайки различни емоционални похвати, без да осъзнават какво вършат. Един съвет: позволете на децата си да имат личен живот. Представителите на зодия лъв обикновено са твърде спокойни и изглежда сякаш не реагират на нищо. Това може да бъде изтълкувано от техните деца като липса на интерес и те могат да започнат да правят бели за да привлекат вниманието на своите родители. Ето защо се препоръчва да не оставате съвсем безразлични когато детето направи нещо лошо, а да поговорите с него и да му обясните какви могат да са последствията от това. Дева са едни от най-добрите родители, но и те допускат грешки. При тях основният проблем е, че са твърде тревожни и могат да прехвърлят това емоционално безпокойство на своите деца. Знае се, че децата могат да почувстват безпокойството на родителите си и да заучат този неправилен модел на поведение. Везните имат много силно усещане за справедливост, което понякога може да ги тласне леко в посока да станат твърде строги и безкомпромисни със своите деца. Добре е да не допускате това да се случва и да вложите своето вродено умение да постигате баланс, защото децата ви могат да израснат твърде стегнати и неосвободени като личности. Тъй като скорпионите понякога могат да са много хапливи и остри и да помитат всичко по пътя си, има реална възможност техните деца да израснат наплашени и твърде стресирани от острите реакции на своите родители. Препоръчително е да бъдете малко по-мили и да не изпускате скорпионската си отрова всеки път когато нещо не ви е по вкуса. Научете се да бъдете по-толерантни и да не демонстрирате твърде много своята черна, нервна и агресивна страна с повод и без повод. Вие си мислите, че сте зодия без грешка, а ние тъкмо щяхме да напишем това и решихме да ви отправим малко критика, за да не останете ощетени. За представителите на зодия стрелец е характерно, че много често отсъстват и пътуват, а това може да остави голяма празнина в техните деца. Научете се да балансирате и ако имате възможност взимайте и децата си на някои от своите приключения. Така ще изградите силна приятелска връзка с тях.", "date": "2019.11.25", "title": "Грешките на зодиите като родители"}
{"url": "https://www.monitor.bg:443/bg/a/view/borisov-i-trymp-razgovarjat-za-vtechnen-gaz-i-voenni-razhodi-181688", "text": "Министър-председателят Бойко Борисов е на официално посещение в Съединените американски щати, където ще се срещне с президента на САЩ Доналд Тръмп на 25 ноември в столицата Вашингтон. В Белия дом Тръмп и Борисов ще обсъдят стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ. Акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство и ангажиментът на София за увеличаване приноса към бюджета за отбрана. Визитата на българския премиер е първата среща между него и стопанина на Белия дом на четири очи. Фактът, че Тръмп кани Борисов в Белия дом, а не президента Румен Радев идва да покаже, че САЩ искат да очертаят очакванията си спрямо България по конкретни въпроси, сред които къде стои нашата страна в новия европейски ред и по-специално отношенията ЕС-САЩ“, коментират дипломатически източници. Голямата тема ще бъде енергетиката. САЩ ще говорят за доставката на втечнен природен газ и диверсификацията на доставките на „синьо гориво“. Вашингтон ще поиска от нас гаранция, че няма да се откажем от поетите ангажименти, добавят източниците. Предвид отношенията Тръмп-Русия /не САЩ-Русия – бел.авт./, България би могла да има повече свобода, за да убеди Тръмп за нещата, които иска, отбелязват те. Друга тема, която САЩ ще обсъдят с нас, е сътрудничеството в областта на отбраната и сигурността. „България е пренебрежим клиент на специална продукция, ние нямаме финансовите възможности да бъдем купувачи, но нашата страна има потенциал да бъде партньор в сферата на сигурността, който може да се използва, ако София знае какво да поиска“, заявиха източниците. Според тях срещата между двамата лидери няма да продължи особено дълго и ще засегне, разбира се, и темата за визите. Този въпрос ще остане открит. „От 30 години САЩ имат много последователна политика спрямо България и няма никаква причина тя да се промени. Ние никога не сме били поставяни пред изненади и никога не са ни поставяли в деликатно положение. България, обаче, не се ползва с особени привилегии, така както не се ползват нито една от балканските държави, с изключение на Гърция и Турция, които имат огромно значение за Вашингтон“, отбелязват експертите. В случая с Гърция не трябва да забравяме и много силното лоби, което тази страна има отвъд океана. „Американската външна и вътрешна политика са много тясно свързани и понякога се определят и от лобито, с което дадена държава разполага. За съжаление, България не разполага с такова, т.е. ние имаме точно толкова значение за САЩ, колкото, например, Румъния“, коментират дипломатическите източници. Според тях президентът Тръмп ще послуша съветите на Държавния департамент и ще запази добрите ни двустранни отношения на същото ниво. „Стопанинът на Белия дом, обаче не ни познава много добре и какво значение имаме за САЩ, за това ще разчита много на информацията, която му подава Държавният департамент и други институции, като ЦРУ. Важно е за успешността на тази визита България да е използвала своите контакти по тези линии – Държавен департамент, Конгреса и др, за да защити своите искания“, коментират още дипломатическите източници. По време на визитата си в САЩ премиерът Бойко Борисов ще участва в церемония по поднасяне на венец на Мемориала на незнайния воин в Националния гробищен парк „Арлингтън“. Във Вашингтон българският министър-председател ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян. Премиерът Борисов ще проведе и среща с представители на американския бизнес в сградата на Американската търговско-промишлена палата. В ръководената от министър-председателя Бойко Борисов официална делегация във Вашингтон участват вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов. Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния.", "date": "2019.11.25", "title": "Борисов и Тръмп разговарят за втечнен газ и военни разходи"}
{"url": "https://www.monitor.bg:443/bg/a/view/dylgite-bolnichni-sa-s-naj-goljam-ryst-prez-poslednite-godini-sochi-analiz-na-knsb-181691", "text": "Дългите болнични са с най-голям ръст през последните години. Това се посочва в анализ на експертите на КНСБ за издадените болнични листове в периода 2011 - 2018 г. Според него увеличаващият се брой дни във временна неработоспособност, който натоварва работодателите и техните разходи за болнични, се дължи не на късите по срок болнични листове, а на тези с по-дълъг срок. Според данните на Националния осигурителен институт броят на дните във временна неработоспособност поради общо заболяване, които са за сметка на ДОО от 11,9 млн. през 2011 г. нарастват до 17,8 млн. дни, или с 49 на сто повече през 2018 г. Броят на дните, които са изплатени за сметка на работодателите, се увеличава от 4 млн. през 2011 г. на 5,7 млн., което е ръст 42 на сто. Експертите подчертават, че работодателите плащат първите три дни на всеки болничен лист, независимо от неговата продължителност. В анализа се отчита, че за същия период средната продължителност на един болничен лист, който се изплаща от ДОО, т.е. от четвъртия ден нататък нараства от 8,18 дни през 2011 г. до 8,36 дни през 2018 г., тоест с 0,18 дни. Увеличава се и размерът на среднодневното парично обезщетение за временна неработоспособност поради общо заболяване - от 21,58 лв. през 2011 г. на 31,22 лв. през 2018 г. или с 44,7 на сто за 8 години. Тенденцията на увеличаване на срока на ползване на болнични поради общо заболяване и изместването им към по-продължителни периоди - между 15-30 дни води и до по-висок разход на едно лице с обезщетение през годината. Стойностите на този показател за 2011 г. са 384,36 лв., докато през 2018 г. те нарастват до 619,19 лв. (ръст с 61 на сто), се посочва в анализа. В обобщение експертите на КНСБ отчитат, че общият годишен разход за общо заболяване се е увеличил 2,1 пъти или от 256,4 млн. лв. през 2011 г. на 556,6 млн. лв. през 2018 г. Според данните от НОИ с най-голямо влияние върху общото нарастване на разходите за болнични е все по-големият брой болнични листове с продължителност от 15 до 30 календарни дни включително. В анализа се посочва, че те са 58,5 на сто от общото нарастване на болничните за периода 2014-2018 г., следвани от тези с продължителност между 8 и 14 дни календарни дни включително, които са 19,7 на сто от общото нарастване на болничните за същия период. През 2018 г. са изплатени 9 763,3 хил. дни за болничните листове с продължителност от 15 до 30 дни, при 8 050,9 хил. дни през 2014 г., както и 3 191,6 хил. дни за болнични листове с продължителност между 8 и 14 дни през 2018 г. спрямо 2 616,1 хил. дни през 2014 г. Относителният дял на посочените по-горе продължителни болнични листове през 2018 г. са съответно 54,9 на сто и те представляват 17,9 на сто от общо изплатените дни за този риск. Броят на лицата, ползвали парични обезщетения за временна неработоспособност поради общо заболяване от 782,4 хил. през 2014 г. е нараснал до 899 хил. през 2018 г. или с 14,9 на сто. От тях около 430 хил. са ползвали болничен между 15 и 30 дни или 47,8 на сто от общия брой и около 275 хил. са ползвали болничен лист между 8 и 14 дни, около 30,6 на сто, изтъкват от КНСБ. Анализът се фокусира и върху динамиката в разходите за краткосрочни обезщетения за временна неработоспособност. Посочва се, че броят на издадените болнични листове с продължителност от 4 до 7 дни през 2018 г. е 766,9 хил. или 37,0 на сто от общия брой, а изплатените дни с продължителност от 4 до 7 дни, от които първите три дни се плащат от работодателя, а от четвъртия ден - от ДОО, са 1 573,1 хил. дни или 9,0 на сто от общо изплатените дни поради общо заболяване. Разходите за тях са 53,9 млн. лв. или 9,9 на сто от общите разходи за парични обезщетения поради общо заболяване. Експертите на синдиката заключават, че посочените данни показват ясно, че делът на болничните листове с продължителност до 7 дни, за които се отнасят обвиненията на част от работодателите за сериозни злоупотреби и ползване на фалшиви болнични листове, е нисък на фона на общия брой болнични листове с плащане, както и за разходите за обезщетения по болест като цяло. От КНСБ отчитат още, че в последните години е налице и увеличение на дела на получателите на обезщетения за временна неработоспособност от най-високодоходните групи. Докато през 2014 г. относителният дял на получателите на обезщетения според размера на осигурителния им доход в групата от 1,5 до 2-кратния размер на средния осигурителен доход (СОД) е бил 29,5 на сто, то през 2018 г. този дял е нараснал до 34,2 на сто от общия брой. Осигурените лица, които са получавали парично обезщетение по болест, изчислено на база доход над 2-кратния размер на СОД от 25,2 на сто през 2014 г. са се увеличили до 27,0 на сто през 2018 г.", "date": "2019.11.25", "title": "Дългите болнични са с най-голям ръст през последните години, сочи анализ на КНСБ"}
{"url": "https://www.monitor.bg:443/bg/a/view/vypreki-nalichieto-na-simpatichno-mastilo-administrativen-syd-blagoevgrad-potvyrdi-rezultata-ot-izborite-v-obshtina-hadjidimovo-181693", "text": "Въпреки доказаното наличие на „симпатично мастило“ върху бюлетините с решение № 2525 Административен съд – Благоевград потвърждава решение №96-МИ от 29.10.2019 г. на Общинска избирателна комисия – Хаджидимово, с което е обявен за избран на първи тур за кмет на кметство село Копривлен – Лъчезар Банев. Решението бе оспорено от Ангел Зайков, кандидат за кмет на кметство село Копривлен, община Хаджидимово. Беше допусната и изготвена съдебно-техническа експертиза на 150 бюлетини, отчетени като „неличащи се“ в СИК №11, в село Копривлен. Бюлетините се изследваха от вещото лице в присъствието на оспорващия Ангел Зайков и адвокатите му, както и представляващия избрания за кмет Лъчезар Банев и председателя на ОИК Хаджидимово Даниела Банева. В мотивите на решението е установено по несъмнен начин от вещото лице, че в 137 броя от изследваните общо 150 броя бюлетини, отчетени от СИК № 11 като „неличащи“, ясно личи знак „Х“ или „V“, поставен в квадратчето за гласуване, от които 72 за № 67 в бюлетината и 64 за № 68 в бюлетината и една „не подкрепям никого“. Несъмнено вота в тези бюлетини е нанесен с пишещо средство, тип химикалка което, според показанията на свидетеля Щерева е пишело със синьо мастило. Т.е. вота, на избирателите в тези бюлетини вероятно е упражнен с химикалка с т.нар. изчезващо (симпатично) мастило. При това положение и въпреки, че тези бюлетини не биха могли да бъдат отчетени като действителни при преброяването, съдът намира, че същите следва да бъдат зачетени при проверка на оспореното решение на ОИК – Хаджидимово за избор на кмет на кметство Копривлен. Изследваните бюлетини съдържат действителен глас и следва да бъдат зачетени при определяне на крайния резултат за избор на кмет на кметство Копривлен. Противното би означавало да се игнорира законно упражненото право на избор на 137 избиратели, упражнили правото си на глас секция № 11 в село Копривлен. Към отчетените за Ангел Георгиев Зайков с № 67 в изборната бюлетина 353 действителни гласа следва да се прибавят 72 гласа или общо 425 действителни гласа, а за Лъчезар Кръстев Банев с № 68 в изборната бюлетина, към отчетените 389 действителни гласа се прибавят 64 гласа или общо 453 действителни гласа. Така, въпреки констатираното нарушение, с оспореното решение правилно за избран за кмет на кметство Копривлен е обявен Лъчезар Кръстев Банев, който е получил повече от половината от действителните гласове. Следователно допуснатото нарушение не се отразява на крайния изборен резултат, който е обявен от ОИК – Хаджидимово с процесното решение. Решението може да се обжалва в седемдневен срок от съобщаването му пред Върховния административен съд.", "date": "2019.11.25", "title": "Съдът в Благоевград потвърди резултата от изборите в община Хаджидимово"}
{"url": "https://www.monitor.bg:443/bg/a/view/kak-mogat-da-vi-izmamjat-ako-prodavate-stoki-v-neta-181692", "text": "Десетки българи, които продават автомобили, скъпа техника или животни от редки породи в интернет, са атакувани от мошеници с нигерийски телефонни номера. Измамите стават през сайтове за продажба на коли, платформи за безплатни обяви и дори страници за запознанства, съобщава Нова телевизия. При схемата се крадат лични данни, банкова информация, включително и това, което се опитват да продадат.Преди дни Бисер Тодоров от Русе публикува обява за продажба на скъп фотоапарат в една от платформите за безплатни обяви. Офертите за покупка не закъсняват. „Кодът се оказва на Нигерия. А кореспонденцията се води на английски език в Messenger през телефона, който съм оставил в обявата”, разказа потърпевшият. По време на разговора искат и банкова сметка, по която да преведат парите за апарата.  „След два дни човекът ми изпраща платежен документ. Пита е за имената ми, за банковата сметка. И ми казва: „Веднага, щом изпратиш апарата, автоматично ти се превеждат парите по сметка”, каза още Тодоров. В платежното дори били включени 2200 лв. за доставка. Бисер се усъмнил и поискал да изпрати стоката чрез куриер – с наложен платеж. Но купувачът не се съгласил. Тогава Бисер разбира, че е мишена на измама и проверява платежното, което му е изпратено в посочената банка. „Оттам ми казаха, че документът в мейла е фалшив и ме предупредиха да не изпращам пратки към този адрес”, каза още Тодоров. „Те издават платежни нареждания от различни банки, с логата им, които най-често не са български. Съответно ние няма как да знаем как изглеждат реално техните платежни”, обясни IT експертът Александър Ненов. През последния месец още десетки потребители са атакувани чрез така наречената нигерийска схема. Тя наподобява стари измами, при които се използват европейски телефонни номера и самоличности за по-голямо доверие. Сега обаче измамниците стават още по-безскрупулни и изобретателни, разказва Ненов. При нигерийската схема оставаме не само без стоките, които се опитваме да продадем. На прицел са и личните ни данни, разкриват експертите. „Тази схема работи в посока крадене на самоличност. Ние изпращаме някаква информация, с която може да бъде изтеглен кредит някъде по света, може да бъдат издадени фалшиви документи. Източват се техните сметки, източват се данни”, каза още Ненов. Според експертите зад схемата стои добре организирана престъпна група. И предупреждават, че опитите за измама до края на годината ще са още по-агресивни, тъй като предстои голямото пазаруване около Черния петък и Коледа.", "date": "2019.11.25", "title": "Как могат да ви измамят, ако продавате стоки в нета"}
{"url": "https://www.monitor.bg:443/bg/a/view/uber-ostana-bez-licenz-na-naj-vajnija-ci-evpopejc-i-pazap-181695", "text": "Uber е изгубил лиценза си да работи в Лондон. Отнемането на разрешителното е голям удар за компанията, тъй като столицата на Обединеното кралство е един от най-големите пазари на приложението за споделено пътуване с около 3,5 милиона потребители. Причината е, че Transport for London (TfL) установил редица проблеми в дейността на фирмата, включително няколко нарушения, които са изложили на риск сигурността на пътниците. Регулаторът отне лиценза на Uber, въпреки че компанията направи редица положителни промени в работата си. Първоначално Uber загуби лиценза си през 2017 г. поради опасения за безопасността, но получи 15-месечно удължаване на срока. Сега компанията има 21 дни за обжалване на решението на транспортния регулатор и може да продължи да работи през този период. През септември Uber получи допълнително удължаване за два месеца, което изтече в неделя. Uber се сблъсква с съпротива от страна на регулаторите и традиционните таксиметрови услуги в редица страни. Припомняме, че компанията спря работа и в София след негативна реакция на таксиметровия бранш и антимонополният регулатор у нас забрани приложението. ", "date": "2019.11.25", "title": "Ubеr остана бeз лицeнз нa нaй-вaжния cи eвpoпeйcĸи пaзap"}
{"url": "https://www.monitor.bg:443/bg/a/view/edna-jena-kaza-otvlecheno-dete-v-mola-181678", "text": "Чухте ли историята за отвлеченото дете в мола? Няма начин да не сте. Това съобщение, изпратено от бивша колежка във Facebook, смрази кръвта ми мигновено ... Така започва историята за дете, което било на зяй пазар с майка си в столичен мол. В един момент тя установила, че детето го няма. Развикала се, вдигнала патърдия, блокирали всички изходи на мола. Историята е с благополучен край – охранителите намерили детето в тоалетната. Било упоено, вързано, с остригана нула номер коса. Следва най-съществената част: Споделяйте!!! Историята не е разказана от първо лице. Споделила я една жена, която я чула от фризьорката си, която я чула от клиентка, на която й била казала приятелка, която я била чула от друга приятелка, която също си имала приятелка – чистачка във въпросния мол, която също не присъствала на случилото се, но го чула от друга чистачка, която го чула от трета. Тази жена, разказвачката, бая го е закъсала. Прекарала е поне десет години под каската. Косата й е безвъзвратно похабена, а при престоя под каската се е изпържил и нейния мозък. Остриганото дете е вече тийнейджър, а жената споделя ли, споделя като гламава. И разни баламурници продължават да се ловят на въдицата като никулденски шарани. Типичен пример за фалшива новина, която се завърта в публичното пространство през няколко години. Заигравката със страховете на хората има и достоверна версия защо историята с отвлеченото дете в мол Сердика/София се предава предимно във Фейсбук. Журналистите, видите ли, имали топли контакти със собствениците на моловете и затова пропускали случката покрай ушите си. А ето я и предисторията, от която тази градска легенда се ражда и заживява собствен живот. На 12 февруари 1993 г. двегодишно момченце е отвлечено от търговски център в Ливърпул от две десетгодишни момчета. Джейми Бълждър се отдалечил от майка си само за секунда и Джон Венабълс хванал ръчичката му и го извел от мола заедно с приятеля си Робърт Томпсън. Вървели пеша цели четири километра, като от време на време спирали, за да измъчват момченцето, което непрекъснато плачело за майка си. Накрая момчетата стигнали до железопътните линии, където започнали да го изтезават. Когато приключили, оставили омаломощеното от зверствата дете върху релсите, така че минаващият влак да прикрие стореното от тях престъпление. Злосторниците са заловени, осъдени, излежават си присъдата. Но деянието им продължава да се случва отново и отново. Бълджър (James Bulger) се чете почти като Българ. Българската история с отвличането от търговския център е с щастлив край. Но това е игра на думи. Защото историята се повтаря и повтаря. Също като случката с отвлеченото момиченце от парка Заимов. Знаете го – малко, с прическа на букли и старомодна карирана поличка. Казва се Катя и е на 4 години. Вече би трябвало да е мома за женене. Все така обаче си стои на стълбите пред дома. Споделете, за Бога! Номерът е в споделянето. И в уязвимостта на родителите, които лесно кълват на такива истории. Трафик (в интернет) и трафиканти (на хора) звучат почти еднакво. Като Бълджър и Българ(ско). Толкова от мен за днес. Отивам на фризьор. Ако чуя някоя шокираща история в стил \"Една жена каза\", ще ви я споделя. А вие междувременно споделяйте, за Бога! Споделяйте каквото ви падне.", "date": "2019.11.25", "title": "Една жена каза: Отвлечено дете в мола"}
{"url": "https://www.monitor.bg:443/bg/a/view/chumata-svali-potreblenieto-na-svinsko-s-30-181679", "text": "Африканската чува по свинете (АЧС) намали потреблението на свинско месо у нас в последните месеци с около 30%. Това съобщи за „Монитор“ свиневъдът Вихрен Димитров. По думите му, епидемията е станала причина за унищожаването на около 120 000 прасета в индустриалните свинекомплекси. Броят им представлява над една пета от общото им поголовие, което е било преди чумата да се развихри в страната, като това е и една от причините за драстичното поскъпване на свинското месо у нас. „Когато избухна чумата, цените на живо тегло се увеличиха от 2,50 лв. за килограм без ДДС за угоени прасета, а сега вече е 3,20 лв. и продължава да върви нагоре. Вече и в Европа няма ниски цени на свинското месо, от където се правят доставки за големите търговски вериги у нас“, каза още Димитров.", "date": "2019.11.25", "title": "Чумата свали потреблението на свинско с 30%"}
{"url": "https://www.monitor.bg:443/bg/a/view/neutraliziraha-propagandnata-agencija-na-isljamska-dyrjava-181690", "text": "Белгия е успяла да \"унищожи\" т. нар. информационна агенция \"Амак\" на терористичната групировка \"Ислямска държава\" (ИД), съобщиха местни медии, цитирани от БТА. Отбелязва се, че акцията е била предприета от белгийската прокуратура с помощта на Европол. Предстои по-късно днес европейската полицейска служба да даде подробности. Преди година белгийската прокуратура също е опитала да прекрати дейността на \"Амак\", но не е успяла да се справи сама. Този път белгийските власти са прибегнали до помощта на европейски специалисти за извършване на мащабен електронен удар по мрежите на т. нар. \"информационна агенция\" на джихадистите. Усилията за пресичането на дейността на \"Амак\" са продължили няколко дни. Сайтът на \"Амак\" служеше за място, на което терористите разпространяваха съобщения, включително за поемане на отговорност за извършен атентат. Основателят на \"агенцията\" бе убит при въздушен удар на международната коалиция срещу ИД в източните части на Сирия преди две години.", "date": "2019.11.25", "title": "Неутрализираха пропагандната агенция на \"Ислямска държава\""}
{"url": "https://www.monitor.bg:443/bg/a/view/samolet-kacna-avarijno-zaradi-smyrtta-na-pilot-181681", "text": "Самолет на руските авиолинии „Аерофлот“ кацна принудително на летището ва Ростов на Дон в понеделник. Причина за екстреното приземяване стана внезапната смърт на втория плот. Лайнерът изпълнявал редовен полет от Москва в Анапа, когато на помощник командира му прилошало.  Докато самолетът кацнал, мъжът починал. Вторият пилот е роден през 1970 г. и най-вероятно причина за смъртта му е станал сърдечен пристъп, уточняват медици. Преди по-малко от два месеца отново в Ростов на Дон принудително кацна самолет, летящ по редовната линия Москва-Бургас. Инцидентът се случи с полет номер SU2156 на „Аерофлот“. Тогава причина за извънредното приземяване стана пътник, който по време на полета си спомнил, че носи със себе си травматичен пистолет. Пасажерът съобщил факта на стюардесата - тя информирала командира, който от своя страна взел решение да кацне принудително „до изясняване на обстоятелствата“. На летището „Платов“ в Ростов на Дон въоръженият мъжът беше доставен в дежурната полицейска част, където пистолетът беше иззет. При направената проверка се оказало, че пътникът има всички необходими документи за  притежаване на травматическо оръжие.  ", "date": "2019.11.25", "title": "Самолет кацна аварийно заради смъртта на пилот "}
{"url": "https://www.monitor.bg:443/bg/a/view/ep-shte-glasuva-v-srjada-novija-systav-na-evropejskata-komisija-181682", "text": "Европейският парламент ще обсъди тази вечер въпроса с приемането на Истанбулската конвенция. Предвижда се в четвъртък евродепутатите да призоват всички държави в ЕС да приемат конвенцията, сочат документите за започващата сесия в Страсбург. Очаква се ЕП да настоява конвенцията да бъде незабавно възприета от държавите в ЕС, които още не са я ратифицирали. Според евродепутатите тези държави следва да предприемат всички необходими законодателни и политически мерки за спирането на насилието над жените и момичетата. Конвенцията на Съвета на Европа за предотвратяване и борба с насилието над жени и домашното насилие, известна също като Истанбулската конвенция, бе подписана от ЕС на 13 юни 2017 г., а седем държави в Общността още не са я ратифицирали - България, Чехия, Унгария, Литва, Латвия, Словакия и Великобритания. Също тази вечер ЕП ще обсъди измененията в околната среда. Предвижда се евродепутатите да настояват за постигането на нулево замърсяване до 2050 година. В проекта на резолюцията се предвижда въвеждането на цел за намаление с 55 на сто на вредните вещества от човешката дейност в природата след 10 години. Утре пред евродепутатите ще говори Олег Сенцов - носителят на наградата за свобода на мисълта \"Сахаров\" за миналата година. Наскоро той бе освободен от затвор в Русия и сега ще може да получи своята награда. Украинският режисьор излежаваше 20-годишна присъда за \"подготовка на терористични действия\" срещу новото управление в Крим. Сенцов бе освободен на 7 септември при размяна на затворници между Русия и Украйна. В сряда ЕП ще гласува пълния състав на Европейската комисия под председателството на Урсула фон дер Лайен. ЕП може да приеме или отхвърли списъка на новите еврокомисари с обикновено мнозинство при поименно (явно) гласуване. Ако гласуването завърши положително, новата комисия ще встъпи в длъжност от 1 декември. ", "date": "2019.11.25", "title": "ЕП ще гласува в сряда новия състав на Европейската комисия"}
{"url": "https://www.monitor.bg:443/bg/a/view/venecija-syprotivljavaj-si-zovat-protestirashti-sreshtu-bezdejstvieto-na-vlastite-181680", "text": "Протест във Венеция срещу бездействието на властите след серията от наводнения, връхлетели града. \"Венеция, съпротивлявай си!\", скандираха хиляди участници в шествието, състояло се вчера по улиците на Града на каналите. Участниците в акцията са възмутени от бездействието на властите и потресени от серията природни бедствия връхлетели града в последните седмици, предадоха световните агенции. В протестното шествие участваха 3000 души. Под проливен дъжд те обиколиха тесните улици на центъра. Протестът беше по призива на асоциация, нарекла се \"Не на големите кораби\" и на природозащитни групи. \"Нека да спасим Венеция от големите кораби, от проекта Мойсей, от климатичните промени и от нейния кмет\" - беше мотото на протеста. Демонстранти носеха плакати срещу кмета на града Луиджи Бруняро. Те критикуваха остро проекта за защита на града от наводнения, наречен Мойсей и настояваха да му се наложи мораториум. Според протестиращите проектът е отживял, още преди да бъде задействан и вече не може да отговори на нуждите на града. Според тях системата от диги, замисляна от десетилетия, няма да може да спаси града от изключително високите приливи, които Венеция преживя миналите седмици. Мнозина смятат, че Мойсей е само пилеене на пари и че Венецианската лагуна, която е много комплексна, се нуждае от комплексен отговор на кризата с наводненията. Някои от участниците в протеста разказаха, че градът е преживял сериозна травма със серията от наводнения и че е бил поставен буквално на колене. Наводненията освен това показаха на света колко уязвима е Венеция, казват демонстранти. В наводненията пострадаха десетки църкви в града, включен в списъка на световното наследство на ЮНЕСКО. Венеция е построена върху 118 острова и островчета, повечето от които изкуствени, както и върху пилони. За един век градът вече е потънал с 30 сантиметра. Венеция е с население от 50 000 души, а ежегодно се посещава от 36 милиона души.", "date": "2019.11.25", "title": "\"Венеция, съпротивлявай се!\", зоват протестиращи срещу бездействието на властите"}
{"url": "https://www.monitor.bg:443/bg/a/view/toto-pechalbi-tiraj-94-181696", "text": "\"6 от 49\": Числа - 3, 9, 20, 30, 39, 47. Печалби: 6 - няма, 5 - 15 по 1 886,70 лв., 4 - 604 по 46,90 лв., 3 - 10154 по 3,90 лв., ДЖАКПОТ: 3 083 355,04 лв. \"6 от 42\": Числа - 1, 7, 10, 22, 25, 33. Печалби: 6 - няма, 5 - 9 по 1 211,90 лв., 4 - 409 по 26,70 лв., 3 - 5515 по 2,80 лв., ДЖАКПОТ: 635 265,58 лв. \"5 от 35\": I теглене -  1, 4, 7, 19, 25. Печалби: 5 - 4 по 5 686,80 лв., 4 - 289 по 90,80 лв., 3 - 7888 по 4,90 лв. ДЖАКПОТ: няма II теглене - 2, 22, 24, 26, 30. Печалби: 5 - 1 по 22 747,20 лв., 4 - 194 по 135,30 лв., 3 - 5644 по 6,80 лв. ДЖАКПОТ: няма \"Тото Джокер\": Позиция - 3, 6, 7; цифра - 7, 0, 7. Печалби: 3 - 16 по 1 939,70 лв., 2 - 2676 по 11,60 лв., ДЖАКПОТ: спечелен \"Зодиак\": 3, 8, 30, 34, 39; Зодия - 3. Печалби: 5+1- няма, 5 - няма, 4+1- няма, 4 - няма, 3+1 - 15 по 100,00 лв., 3 - 161 по 10,00 лв., 2+1 - 294 по 5.00 лв., 1+1- 1242 по 1.50 лв., 2 - 2806 по 0,80 лв., 1 - 2014 по 1,00 лв. ДЖАКПОТ: 3 000 000,00 лв. \"Рожден ден\": Година: 77, месец 4, дата 16, ден 4. Печалби: I група - няма, II група - 2 по 233,60 лв., III група - 1 по 373,80 лв., IV група - 4 по 58,40 лв., V група - 8 по 29,20 лв., VI група - 10 по 18,70 лв., VII група - 13 по 18,00 лв., VIII група - 40 по 4,70 лв., IX група - 53 по 5,30 лв., X група - 93 по 3,50 лв., XI група - 201 по 1,90 лв., XII група - 247 по 1,90 лв., XIII група - 504 по 2,00 лв., XIV група - 1257 по 1,30 лв., XV група - 2603 по 1,00 лв. ДЖАКПОТ: 25 214,61 лв. ВТОРИ ТОТО ШАНС Печалби: Форд Фиеста, Игра: 6/49 Фиш: 621551321, Район: Кърджали", "date": "2019.11.25", "title": "Тото печалби, тираж №94"}
{"url": "https://www.monitor.bg:443/bg/a/view/jordan-conev-za-budjet-2020-mnogo-harchene-s-mnogo-malka-efektivnost-181686", "text": "Много харчене с много малка ефективност е най-кратката характеристика на Бюджет 2020. Увеличават се харчовете, а намаляват приходите - затова този бюджет не е за хвалене. Защото нямаме реформи в системите и това, че се наливат пари в нереформирани системи, е най-големият порок на този бюджет. Това заяви зам.-председател на парламентарната група на ДПС Йордан Цонев в ефира на Нова телевизия. „За да има реформи, трябва да има политическа воля и съгласие между партиите по отношение на тези реформи. Искаме съгласие по няколко приоритета: демографска криза, здравеопазване, образование, икономически растеж”, каза още Цонев. Според него бойкотът на ДПС срещу избора на Валери Симеонов за зам.-председател на НС е съвсем закономерен. „Няма давност за прегрешенията на Симеонов. Още по изборите той блъскаше майки, дошли от Турция да гласуват. Но тогава протестира само ДПС, а обществото не реагира. Когато засегна най-деликатната част от обществото – майките на деца с увреждания, тогава вече хората правилно реагираха. Срамота е да бъде избран за вицепредседател на НС. Трябва да си остане депутат, за какъвто е избран”, поясни Йордан Цонев.", "date": "2019.11.25", "title": "Йордан Цонев за Бюджет 2020: Много харчене с много малка ефективност"}
{"url": "https://www.monitor.bg:443/bg/a/view/louis-vuitton-kupuva-amerikanskata-tiffany-za-16-2-mlrd-dolara-181687", "text": "Световният гигант за луксозни стоки Louis Vuitton Moet Hennessy, известен с абревиатурата LVMH, обяви днес официално, че купува американската легенда за бижута Tiffany & Co за 16,2 млрд. долара, предадоха световните агенции. Още снощи информирани източници съобщиха, че Tiffany и LVMH са близо до споразумение в преговорите, започнали в средата на октомври. В съвместно комюнике, цитирано от АФП, двете групи посочват, че \"са сключили окончателно споразумение с цел придобиване на Tiffany при цена от 135 долара за акция в брой\". \"Сделката оценява Tiffany на около 14,7 милиарда евро или 16,2 млрд. долара\", се уточнява в съобщението. Стойността е по-висока от предишната оферта на френската компания, която миналия месец предложи на Tiffany 14,5 милиарда долара, отбелязва Асошиейтед прес. Това е най-голямото придобиване в историята на групата на милиардера Бернар Арно, допълва АФП. Управителните съвети на двете компании са одобрили сделката и се надяват през 2020 година да завършат изкупуването, което трябва да получи зелена светлина и от регулаторалите, както и от акционерите на Tiffany, уточнява АП. LVMH обяви, че сделката ще укрепи позицията в сегмента на луксозните бижута и на американския пазар. Френският кoнгломерат вече притежава 75 марки, сред които Christian Dior, Fendi, (Givenchy, и производителя на часовници Tag Heuer.", "date": "2019.11.25", "title": "Louis Vuitton купува американската Tiffany за 16,2 млрд. долара"}
{"url": "https://www.monitor.bg:443/bg/a/view/sredata-na-sedmicata-naj-predpochitana-za-sdelka-s-imot-181654", "text": "Дните в средата на седмицата са най-често предпочитани от купувачи и продавачи за сключване на сделки с имоти, твърдят повечето брокери от софийските посреднически кантори. По-пренебрегнати са понеделник и петък, особено през лятото и при хубаво време в останалите сезони. Според Даниела Грозева, собственик на агенция, наистина в понеделник стават по-малко сделки, защото брокерите и клиентите ни така си планират нещата. „Дните с повече сделки зависят от сезонността. През лятото, когато хората повече правят и кратки пътувания, се избягват петък или понеделник. Сякаш Най-активните месеци за сделки на пазара са октомври, ноември и декември. След това са април май и юни. Юли и август активността е по-малка, както и януари и февруари”, уточнява тя. Наско Атанасов, шеф на друга столична агенция, също смята за по-слабо активни за сделки юли и август. „Септември е силен за наемите заради студентската кампания. През януари е пълно затишие. През февруари нещата зависят от времето. Студено ли е, на хората не им се ходи по огледи и затова сделките закъсват. След това през март всичко се започва отново. Обикновено в петък избягват да се спазаряват сделки, особено когато времето е хубаво и много хора са планирали да ходят извън града”, добавя брокерът. „Понякога клиентите се влияят и от датите, влизащи в ретроградния Меркурий”, казва Стеляна Василева, брокер от друга софийска агенция за недвижими имоти. По думите й в последните месеци на годината винаги има повече покупко-продажби. „Понеделник пък не е активен за сделки, защото много се водят от принципа, че на този ден не се дават пари. Повече активност сякаш има по средата на седмицата”, добавя тя. Друга нейна колежка, Полина Стойкова, изпълнителен директор на посредническа фирма, споменава, че независимо че датата е включена във въпросните рискови астрологични прогнози. От началото на годината има още 5 работни дни, чиито дати съвпадат с номера на месеца - 4 април, 6 юни, 8 август, 9 септември, 10 октомври и 12 декември. „От месеците в последните години август е по-силен за продажби, а септември, покрай началото на учебната година - по-слаб. По-малко сделки се правят и около отпуските и при натрупване на повече почивни дни. След това обаче октомври, ноември и декември са силни месеци. Понякога дори се уреждат сделки до последните часове на годината. Март също е много силен месец”, уточнява Стойкова. Според председателя на Дисциплинарната комисия на Нотариалната камара Димитър Танев трудно може да се определи ден от седмицата с повече изповядани имотни сделки. „От месеците на годината обаче категоричен е той. Ирина Кънева, търговски директор на инвестиционно-строителна фирма, пък смята, че най-предпочитаният ден за сделки е петък. По думите й месеците август и септември от няколко години традиционно са с най-голям брой сделки. Според нея ретроградният Меркурий влияе на решенията само на някои от клиентите. Тихомир Цаков, шеф на столична агенция, също има различно мнение от колегите си и смята, че сделки по-често се случват в началото на седмицата, защото хората са натрупали впечатления от предишната. „Най-активните месеци са в късната есен и началото на зимата. В началото на годината има много празници и трудно се организират огледи. Лятото хората са по почивки, но и тогава не са малко сделките, защото част от купувачите гледат например да са през септември в новото жилище, за да могат да си организират децата къде ще учат”, уточнява Цаков. Според Константин Пандов, също собственик на столична агенция, често се случват периоди на необясним спад или активност. „Отдавал съм ги обаче на настроения, предизвикани от времето или предстоящи празници. Доста разпространено е и суеверието да не се дават пари в понеделник”, казва той. Брокерът споменава и за куриозни случаи от практиката си, като един от тях е за наемодател, искал наемателят му да е непременно човек от водна зодия.", "date": "2019.11.25", "title": "Средата на седмицата най-предпочитана за сделка с имот"}
{"url": "https://www.monitor.bg:443/bg/a/view/vzimat-speshni-merki-sreshtu-zagubite-na-pitejna-voda-v-stolipinovo-181685", "text": "Областният управител на Пловдив Дани Каназирева ще настоява за създаване на комисия с участие на областната управа, „В и К” ЕООД и общината за предприемане на конкретни действия за спешно решаване на проблема с изтичането на  питейната  вода в „Столипиново“. Според годишния отчет на ВиК ЕООД Пловдив за 2018г., според който загубите на вода в Пловдивска област  са 60,37%. Обезпокояващо е, че те имат пряко отношение към цената и качеството  на ВиК услугите и обслужването на населението и бизнеса.  За кв. „Столипиново“ дружеството не разполага с конкретни данни, но е сигурно, че загубите там са над средния процент за областта. „Първо трябва да се изготви експертно заключение далижилищнитеблокове в „Столипиново“  са годни за обитаване, тъй като от години основите им плуват във вода. Да направи ревизия на съществуваща ВиК мрежа и да изготви програма с ясни действия и разписани срокове“,  посочи Каназирева. Според областния управител  темата с огромните загуби на водата е изключително важна. „Проблемът се дължи на години бездействие и е прехвърлян от един мандат на следващия. Няма смисъл да крием, че ценните ресурси се пилеят, и е крайно времеза решение, още повече като виждаме какво се случва в други градове, които вече са на режим на водата“, категорична е  Дани Каназирева. Причините за изтичането на питейната вода в Пловдив и областта са заради амортизираната ВиК мрежа, неточност на измерване, незаконно потребление и нефактурирани количества. За изтичането на водата в  „Столипиново“ има още една сериозна причина -  много  водопроводни отклонения  са изградени незаконно от ромското население. Голяма част от тръбите минават директно през къщите им, което е напълно незаконосъобразно, тъй като по закон канализация и водопровод се изграждат в публична общинска собственост и ясни отстояния от сградите.  Много от постройките са изградени направо на улицата и няма достъп  за автомобили със специален режим, нито за контрол, заявява Каназирева. По закон водоснабдителната мрежа на населените места е публична общинска собственост. При теч или авария  на водопроводното и канализационното отклонение на блока или във водомерния възел, задължението за ремонт е на  ВиК оператора. В случай на аварии в общите сградни ВиК инсталации ремонтът  се поема от  етажната собственост. „Голяма част от жилищата в блоковете с постоянни течове на вода са общински и е логично община Пловдив да бъде инициатор на програма за решаване на проблема. Новата градска управа трябва да намери правилното основание и предприеме конкретни  действи, тъй като проблемът има социален, екологичен и здравен характер“, подчерта Каназирева. Според областния управител  нито една институция не може сама да се справи, затова е необходимо да се обединят усилията на  всички компетентни институции. „Най-после трябва да спре изтичането на питейна вода. ВиК има достатъчно средства и следва целево да инвестира в района, а също така да спре безотчетното прахосване на водата в „Столипоново“. Пример за това е ЕВН. Когато тази компания  стана частна, инвестира в района, извади навън електромерите и в голяма степен спря кражбите на ток. Същото трябва да направи и ВиК с помощта и на Общината като собственик на активите и единствена, която може да започне да прилага градоустройствените норми“, коментира Дани Каназирева.      ", "date": "2019.11.25", "title": "Взимат спешни мерки срещу загубите на питейна вода в „Столипиново”"}
{"url": "https://www.monitor.bg:443/bg/a/view/korab-potyna-i-izdavi-14-560-ovce-v-rumynsko-pristanishte-181684", "text": "Плавателен съд, превозващ 14 600 овце на борда, се преобърна днес в румънското черноморско пристанище Мидия, съобщава сайтът Зиаре.  22-мата моряци, намиращи се на кораба, са били спасени, като само един от тях е паднал във водата и е имал нужда от медицинска помощ заради хипотремичен шок. Всички моряци са сирийци, а корабът е плавал под флага на Палау. Според представители на местната Служба за извънредни ситуации до 16.30 часа са били спасени едва 40 от овцете, намиращи се на борда на частично потъналия кораб \"Куин Хинд\". Операциите за спасяване на животните ще продължат, докато има видимост, както и утре сутринта, посочи представител на румънската морска спасителна служба.", "date": "2019.11.25", "title": "Кораб потъна и издави 14 560 овце в румънско пристанище"}
{"url": "https://www.monitor.bg:443/bg/a/view/johanis-e-novijat-star-prezident-na-rumynija-181674", "text": "Румънците преизбраха за президент Клаус Йоханис. Според прогнозни данни, той печели на балотажа двойно повече гласове от конкурентката му Виорика Дънчила - за него са гласували около 64% от участниците във вота. Йоханис обеща да възобнови правосъдната реформа, забавена от няколко кабинета на социалдемократите. ЕС оценява усилията му в защита върховенството на закона и срещу опитите за ограничаване независимостта на съда. Той ще работи с либералното правителство на малцинството, което получи вот на доверие в парламента преди три седмици.", "date": "2019.11.25", "title": "Йоханис е новият стар президент на Румъния"}
{"url": "https://www.monitor.bg:443/bg/a/view/marin-kirov-urist-protestite-sreshtu-geshev-ne-sa-grajdanski-a-partijni-i-organizirani-181668", "text": "- Да, имаше повторно преизбиране, след като президентът върна номинацията на Иван Гешев и не подписа указ за неговото назначаване първия път, но в това няма нищо извънредно от юридическа гледна точка – конституцията и правилата за избор го допускат като част от процедурата и всички го очакваха заради предишни действия в тази посока – примера с Георги Чолаков от Върховния административен съд. На Румен Радев се натрапи изборът, който месеци наред се натрапваше на ВСС и на гражданите – да избере между гласа на улицата (а на улицата протестира една партийна общност) и гласа на институциите, гилдията, експертите. Радев избра частично „улицата“, но трябва да е наясно, че допусна да създаде две гледни точки, два прочита на ситуацията и да задълбочи пропастта на разделението между магистратите. Въпреки всичко към момента процедурата протича според конституцията и Закона за съдебната власт, няма извънредна ситуация. При първото гласуване номинацията на Иван Гешев за главен прокурор бе подкрепена с неочаквано мнозинство от пленума на ВСС – за него гласуваха не само номиниралите го 11 членове на прокурорската колегия, но и 9 от съдийската – подкрепиха го прокурори, избирани пряко от прокурори и следователи, подкрепиха го съдии, подкрепиха го и представители на квотата на Народното събрание, която на свой ред е избрана с високо мнозинство (не само от една парламентарна група). Неочаквано, защото се твърдеше, че той не е приемлив за Съдийската колегия във ВСС, респективно за общността, така да се каже, но резултатът показва друго. А при повторното гласуване същата подкрепа бе потвърдена. Странно е да се твърди, че подкрепата от държавни органи и съсловни организации е неприемлива, а отрицанието от идейно свързани НПО-та, партии и бизнес кръгове трябва да е решаващо. Президентът има правомощие да иска от Конституционния съд тълкуване на конституцията и по това няма спор. Друг е въпросът какво се твърди в момента, за да се легитимира тази теза – че има неяснота в основния закон, че трябва да се започне нова процедура, с нови кандидати. Без всякаква опора в конституцията и правото въобще се обяснява, че има неяснота в основния закон по отношение на това как се процедира, ако президентът не подпише указа за избрания главен прокурор. Това е или плод на заблуда на авторите на тази идея, или те се опитват да заблудят широката публика – няма никаква неяснота в конституцията, нито в ЗСВ, още повече че тази процедура вече е провеждана веднъж при избора на председател на Върховния административен съд – Георги Чолаков бе избран по същата конституция и по същия променен закон и зае мястото си след повторно гласуване от ВСС. И само да отворим скоба – правилата за избор са одобрени от ЕК и са част от отбелязания напредък и са основа за отпадане на мониторинга. За да не се спекулира, че законът бил едва ли не виновен. Ако президентът не подпише указа, то процедурата се връща във ВСС на етап предложение на същия кандидат и гласуване, както се и случи. Ако бъде предложен и прегласуван същият кандидат, то тогава президентът не може да откаже подписване на указ. Ако не бъде предложен повторно, едва тогава се пристъпва към изцяло нова процедура. Така че президентът на първо място вече е длъжен да подпише указа след повторното избиране и едва след това, ако на някого от неговия екип не му е ясна конституцията, може да иска тълкуване. А дали Конституционният съд би допуснал подобно искане, е съвсем друг въпрос.  - Продължават да се наблюдават същите сценарии като преди това – да се внушава, че има нещо нередно в процедурата и да се зове президента за намеса и нещо повече – намеса отвъд процедурата, намеса, свързана с това да поведе протестиращите кръгове в битка срещу правилата. Но въпреки натрапваното очакване, че ВСС формално ще премине през процедурата и ще гласува, без някакви дебати, въпроси и разисквания, всъщност бяхме свидетели на едно целодневно заседание и доста подробен коментар на всички въпроси. Иван Гешев не се възползва от възможността и неколкократното напомняне от страна на министъра на правосъдието, че може и да не отговаря и отговори на всички поставени въпроси – професионални, експертни, лични. Имаше десетки повтарящи се въпроси, имаше и внушения, които целяха да изградят образ на неподготвения злодей, от когото да се пазим. Странно е, но за човек, за когото се твърди, че непрекъснато атакува опоненти, всъщност той по време на цялата процедура беше в отбранителна позиция и защита. През цялото време акцент се поставя върху протестите срещу номинацията и избора на Иван Гешев, но те не са спонтанни граждански протести, те са очаквани, политически и организирани. Протестира партийната общност на Христо Иванов, неговият електорат, поддръжници, симпатизанти в НПО сектора, хора от неговия приятелски кръг. Протестите са оглавени от хора, част от които сами признаха, че преди да заемат ръководни позиции в съдебната система, са се срещали с „лошите“, вероятно с цел подкрепа. И на фона на всичко това исканията на протеста от самото начало са странни – оттегляне на кандидата, за бламиране от президента и сериозни реформи! Всъщност протестите имаха и друга цел и именно тя бе постигната – да бъде въвлечен и президентът в политическа игра. Проблем няма в единната номинация, има проблем в една партия и няколко НПО-та, които скандират с искания те да номинират кандидати. Няма как зависими от частно или чуждо финансиране хора да заместват институциите. Имаме един кандидат, но подкрепен от цялата прокурорска колегия, избрана от редиците на прокурори и следователи пряко и избрана от НС с високо мнозинство, избран от целия състав на ВСС с 20 гласа. Процедурата за избор на главен прокурор е експертна процедура, а не политическо и НПО състезание.   - Не, не е реална, защото не е заплаха. Няма заплаха в това, което наблюдаваме – редица магистрати се изявяват и чрез политическо говорене, а някои от тях дори станаха общински съветници. По време на избори хиляди граждани се кандидатират на изборни длъжности, едва ли е толкова тежко и застрашаващо да си общински съветник. Но добре й се получи ролята на жертва по познатия за Лозан Панов начин. Тя е жертва на „заплаха да стане политик“ и всички забравяме, че от години ползва евтино държавно жилище в София, а същевременно семейството й купува имоти в други градове. Всички забравяме за ролята й в делото за втората кабинка на лифта в Банско – добре че през седмицата Владимир Каролев ни припомни – мъжът й е в партията „Да, България“, те протестират срещу втората кабинка, тя е докладчик по делото и освен че не си дава отвод, ами и възприема дословно тезите и становищата на протестиращите организации. Но тя вече е жертва и герой, грешките й са без значение. - Ако ме питате дали Иван Гешев може да принуди Атанаска Дишева да стане политик, не - не може. Но пък тя самата може да бъде политик, ако пожелае, може и да говори политически, докато е във ВСС – Лозан Панов го прави успешно и никой не е успял да го спре. Той всеки път излиза с подготвена реч на лист, прочита си я, после дава интервю за отбрани медии и готово. Кой му пречи и за какво? Попречиха ли му ВКС да издаде срамното тълкувателно решение против гражданската конфискация, която сега е подкрепена изцяло от генералния адвокат на съда в Люксембург? Попречиха ли му да живее в апартамента на фирмата на жена му, купен евтино, и да си плащат наем на нейната фирма? На кое? Коя е тази смела законодателна инициатива за промяна в гражданското или наказателното правосъдие, която да даде справедливост, на която някой му е попречил? Няма такава инициатива, а е сезиран за противоречива съдебна практика и за нуждата от тълкувателно решение за конкретни проблеми. На какво тогава му пречат? Забравихме ли, че заместникът му във ВКС напусна поста с думите: „Срамувам се да съм част от екипа на Лозан Панов“? - Не може да се говори за представителност на 170 човека от система с хиляди магистрати. Дали има основание – живеем в свободна държава, всеки изразява мнение, подписва подписки, не е нужно да има основание или ако той има, ние да го разбираме. Странно е обаче, че се обръща такова внимание и се придава тежест на подписка от съдии, а когато прокурори и следователи издигнат или подкрепят някого за главен прокурор, те непременно нямат право или са от лошите, това е порочно и процедурата е проблемна. Това не е сериозно. Кое е по-важно? Естествено, че процедурата по конституция, а не някакви писма от неправителствени организации или от съдии. Тези кръгове гравитират около множество преплетени организации, за да симулират численост и да диктуват дневния ред на държавата, без да са легитимно избрани на избори, за да упражняват власт. - Не мисля, че е била очаквана – сякаш ние като общество нямаме навика да си представяме какво ще правят държавните мъже и тримата големи след мандатите им, защото сме много поляризирани и крайни. Непременно политиците и магистратите са лоши и не заслужават нищо след мандата. В тази връзка наблюдаваме и парадоксални реакции след номинацията му. Ако Сотир Цацаров бе продължил кариерата си на магистрат, непрекъснато щеше да се обяснява как той има контакти, защото е бил част от ВСС и главен прокурор и едва ли не, ако беше решил да стане съдия във ВКС, той щеше да е неподходящ. А всички знаем, че той има голям стаж и опит именно като съдия. Ако Сотир Цацаров бе предложен след изтичането на мандата му за консул или посланик, противниците му щеше да кажат – ето, политиците му се отблагодаряват и го пращат на сладка служба. Сякаш да си дипломат е нещо лесно или лошо. Ако той беше избрал да стане адвокат – винаги щеше да се твърди, че си урежда делата. Ако беше станал политик, също щеше да бъде упрекван. Стигаме до настоящето – той е предложен за председател на КПКОНПИ и същият протестен кръг сега твърди, че той няма качества и че това е част от задкулисен план. Сотир Цацаров отговаря на изискванията на закона, номиниран е от широк кръг народни представители и ако процедурата протече нормално, вероятно ще бъде избран. Дори противниците му знаят, че той е подготвен юрист и магистрат. И ако някой се притеснява от него, това е в основата – Цацаров е подготвен и не е посочен от Христо Иванов.", "date": "2019.11.25", "title": "Марин Киров, юрист: Протестите срещу Гешев не са граждански, а партийни и организирани"}
{"url": "https://www.monitor.bg:443/bg/a/view/leden-blok-ubi-dete-na-koleden-bazar-v-luksemburg-181673", "text": "Дете е загинало вчера при инцидент на коледния базар в Люксембург, предаде Франс прес. То е било ударено от леден блок при срутването на ледена скулптура, съобщиха от полицията. По информация на очевидци на местопроизшествието бързо е пристигнала линейка. Медиците са опитали да реанимират детето, но то издъхнало в линейката. Инцидентът е станал край ледената пързалка на коледния базар, отворил врати в четвъртък.", "date": "2019.11.25", "title": "Леден блок уби дете на коледен базар в Люксембург "}
{"url": "https://www.monitor.bg:443/bg/a/view/dvama-zaginali-pri-preobryshtane-na-plavatelen-syd-v-korintskija-zaliv-181683", "text": "Двама души са загинали, след като малък плавателен съд се е обърнал в пристанището на Андирио в Централна Гърция, на северния бряг на Коринтския залив, съобщава \"Катимерини\". Големи проблеми предизвиква вълната от лошо време, която от сутринта е обхванала област Атика. Затворена е магистралата Атина - Коринт и в двете посоки поради събиране на вода и наносни материали. Очаква се движението в посока Атина да бъде възстановено около 9-10 сутринта, а в посока Коринт - към обяд. Съобщава се и за други затворени пътища. Имаше временни нарушения и в разписанието на крайградската железница на Атина, но движението вече е възстановено. Временно са затворени училищата и детските градини в цялата област, като по-късно през деня ще бъде направена нова оценка на ситуацията. Службите за гражданска защита отправиха призив към жителите на Атика да избягват придвижванията си до 10 сутринта. Спряно е движението на корабите на подводни криле в Аргосароническия залив, като се разрешава движението само на конвенционални плавателни съдове. Не се движат фериботите от пристанището Рафина за Мармари и Цикладските острови поради силните ветрове, които достигат до 8-а степен по скалата на Бофорт. Не се движат и корабите по линиите Лаврио - Дзия и Агиа Марина - Неа Стира. За наводнения се съобщава и в Катерини, Северна Гърция.", "date": "2019.11.25", "title": "Двама загинали при преобръщане на плавателен съд в Коринтския залив "}
