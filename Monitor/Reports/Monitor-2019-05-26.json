{"url": "https://www.monitor.bg:443/bg/a/view/obrabotvat-protokolite-v-arena-armeec-za-10-minuti-166284", "text": "Бюлетините и протоколите на секционните избирателни комисии се обработвали за по 10 минути. Това обявиха пред „Монитор“ първите излезли председатели на комисии, напуснали „Арена Армеец“. Те пристигнали малко след 21 часа в неделя. Оказало се, че те били редом с хората, отговарящи за вота за представители в европейския парламент на арестантите и лежащите в болницата. Мерките, взети след драматичните ситуации след 2015 година, когато след местните избори и референдум, се стигна до припаднали и починали членове на избирателни комисии, а една жена дори абортира, са дали резултат. За това бяха категорични повечето членове на избирателни комисии, които идваха регулярно с пълни бусове с чували с бюлетини. „Обучили са ги предварително. Веднага се случваше всичко“, обясни пред „Монитор“ член на комисията от 24-и район „Подуене“. Междувременно цялото движение около зала „Арена Армеец“ беше отцепено от полицията, а стотици униформени се грижеха за безопасното пристигане и приемане на бюлетините. През 2015-а се стигна до 40-часов хаос при предаването на бюлетините и протоколите от първи тур на тогавашните местни избори, които съвпаднаха и с референдум. Тогава около 5000 членове на секционни комисии бяха затворени в залата. През това време 117 души бяха прегледани от екипите на Бърза помощ, а 12 от тях постъпиха в болница. Една жена дори направи спонтанен аборт.", "date": "2019.05.26", "title": "Обработват протоколите в „Арена Армеец“ за 10 минути"}
{"url": "https://www.monitor.bg:443/bg/a/view/marin-lio-pen-poiska-predsrochni-izbori-vyv-francija-166279", "text": "Водачката на крайнодесния Национален сбор във Франция Марин Льо Пен обяви \"победа на народа\" след съобщаването на прогнозните резултати от изборите за Европейския парламент, според които нейната партия има малка преднина пред партията на президента Еманюел Макрон \"Република, напред\", предаде ДПА. Макрон трябва да си направи изводи, след като превърна изборите в \"референдум на неговата политика, но и на неговата личност\", заяви Льо Пен. Според нея президентът няма друг избор, освен да свика нови парламентарни избори. Резултатите от европейските избори потвърдиха \"новата разделителна линия между националисти и глобалисти\", продължи тя и заяви: \"Мощно движение за промяна във властта се роди тази вечер\"", "date": "2019.05.26", "title": "Марин льо Пен поиска предсрочни избори във Франция"}
{"url": "https://www.monitor.bg:443/bg/a/view/votyt-ot-plaja-reshava-pyzela-za-bruksel-obzor-166287", "text": "Вотът от чужбина и най-вече гласовете на хората, които избраха да почиват по плажовете в Гърция и да пуснат бюлетина оттам, ще се окажат решаващи за подреждането на изборния пъзел. ГЕРБ бие с внушителна преднина БСП на днешния евровот, като общо 4 партии със сигурност изпращат свои представители в Европейския парламент. Освен формацията на Бойко Борисов и Столетницата, ръководена от Корнелия Нинова, евродепутати ще имат ДПС и ВМРО. Пета формация обаче е на кантар – олигархично обвързаната коалиция „Демократична България“, съюзила в едно ДСБ и „Да, България“. Дали прескача бариерата, за да прати свой човек в ЕП, или не зависи именно от гласовете от чужбина, коментира пред „Монитор“ Даниел Пейчев, член на управителния съвет на Българската асоциация по изборни системи ( ). По думите му при представителство на четири формации разпределението на мандатите ще е както следва: ГЕРБ – 7, БСП-5, ДПС-3 и ВМРО-1. Ако „Демократична България“ успее да мине бариерата от 5,88% за ЕП обаче, мандатите вероятно ще са 6:5:3:2:1, коментира Пейчев. 5 формации в ЕП дават пък екзитполовете на „Алфа рисърч“, Галъп и „Тренд“, които обаче се разминават сериозно в разпределението на мандатите. Отново заради неяснотата около вота в чужбина (eкзитполовете на различните агенции виж  ,   и  ). Партията на премиера Бойко Борисов води на червените с преднина от 5 до 8% според различните агенции и се очаква да увеличи броя на евродепутатите си с един. От 6 в досегашния състав на Европейския парламент, на 7 в новия. Това означава, че в новия състав ще влязат настоящият еврокомисар и водач на евролистата Мария Габриел, а също и четирима от настоящите евродепутати – Андрей Ковачев, Андрей Новаков, Ева Майдел и Асим Адемов, а също кандидатът на СДС Александър Йорданов и бившият регионален министър Лиляна Павлова. Не е сигурно обаче, че няма да има разместване заради преференции. Засега под чертата остава друг настоящ евродепутат на ГЕРБ – Емил Радев, който е осми в листата. Веднага след края на изборния ден ръководството на управляващата партия се събра на заседание в централата на формацията. От партията дадоха първия си анализ на резултатите на пресконференция, но без участието на Борисов (виж карето). Очаква се той самият да коментира чак във вторник. Когато пъзелът трябва да е напълно нареден. които също се събраха на спешна среща на „Позитано“ 20. Корнелия Нинова не се показа пред камерите, а на влизане шефът на предизборния щаб на формацията Георги Свиленски коментира лаконично само, че ще правят паралелно броене. Макар прогнозите да сочат, че червените също ще увеличат с едно местата си в ЕП – от настоящите 4 на 5, наблюдателите коментират резултатите им като фиаско предвид факта, че загубиха от ГЕРБ на фона на скандала „Апартаментгейт“, разтресъл редиците на управляващите броени седмици преди старта на кампанията. Отделно облаците над главата на соцлидера Корнелия Нинова се сгъстяват още повече заради информациите, че е възможно която бе наложена лично от нея начело на листата. Самият Станишев беше вкаран в списъка в последния момент - от вътрешната опозиция на Нинова в Националния съвет на червените. Към момента, без да е ясно има ли разместване по линия на преференциите, очакванията са в ЕП да влязат Йончева, Петър Витанов, Цветелина Пенева, Иво Христов и Сергей Станишев. От ДПС коментираха като успешни резултатите си. Засега се очертава формацията да има три мандата в новия състав на ЕП, като след края на изборния ден лидерът на движението и водач на евролистата му Втори, трети и четвърти в евролистата са съответно депутатът и издател на „Телеграф медиа“ Делян Пеевски и настоящите евродепутати Илхан Кючюк и Искра Михайлова. С едно сигурно място и второ под въпрос ВМРО вкарват съответно водача на евролистата си Ангел Джамбазки, а евентуално и следващия в списъка – Юлиан Ангелов. Междувременно скандал за преференции разтресе и редиците на олигархичния съюз „Демократична България“ още преди да е напълно сигурно влизането в Европейския парламент на коалицията между ДСБ, ръководена от дясната ръка на Иван Костов – Атанас Атанасов, и „Да, България“ на познатия с прякора Пинокио бивш правосъден министър Христо Иванов. Причината е, че според предварителните данни 65% от хората, дали гласа си за тях, са се възползвали от възможността да пренареждат листата. В резултат на това водачът и бивш лидер на ДСБ При рекордно ниска активност пред урните в страната протекоха днешните избори. Бюлетина у нас са пуснали едва около 30% от имащите право на глас, което е с поне 5% по-ниско от активността при предния вот за ЕП през 2014 г. Тогава до урните отидоха 35,84%, а на евровота през 2009 г. гласуваха 37,49%. Ниският интерес контрастира като с далеч по-високата активност при останалите страни-членки на ЕС ( ) и  . Както и с вота на българите в чужбина и най-вече на почиващите по гръцките плажове, които извиха опашки пред секциите в курортите. „Благодаря на всички български граждани, които днес гласуваха! Благодаря и на нашите избиратели, които ни подкрепиха и ни се довериха. Съзнавам, че нашите грешки, макар и осъзнати, може да ги поправим само с много работа. Благодаря ви от сърце за подкрепата в този момент, тя ме мотивира още повече и отговорността ми пред вас е още по-голяма. Обещавам ви - само работа, работа и пак работа!“ Това заяви във Фейсбук премиерът и лидер на партията победител в евровота ГЕРБ Бойко Борисов в неделя вечерта. „Имахме един невидим опонент, не може да правиш кампания с фалшиви новини и компромати“, заяви пък еврокомисарят Мария Габриел, която води листата на ГЕРБ, след края на изборния ден. Тя даде да се разбере, че визира президента Румен Радев, който не пропускал възможност да прелива гласове към БСП. \"Това е първа негова загуба и втора за неговия ментор\", каза Габриел. И припомни думите на Борисов, че има само един ден за прошка, като благодари на българите, че са им я дали. ГЕРБ и Борисов ще правят анализ на резултатите от вота, а изводите и посланията ще бъдат съобщени лично от премиера във вторник. „Искам да благодаря на всички български граждани и по всички страни по света, че с това показаха отношение“, каза Габриел и благодари и на структурите на ГЕРБ, че са показали ясна подкрепа за лидера им Борисов и за тяхната визия за силна България в обединена Европа. Габриел благодари и на участниците в евроизборите, които не са се поддали на „антикампанията“ и са доказали, че може да имат подкрепа на база свършеното, а не с фалшиви новини. По думите й в тази кампания ги отличавало това, че са излезли с резултати и чуваемост за проблемите. „ДПС иска силна, единна и толерантна Европа, а не разделена.“ Това заяви председателят на партията Мустафа Карадайъ след приключването на изборния ден. Въпреки че водеше евролистата на ДПС, той даде да се разбере, че няма да заеме мястото си на депутат в ЕП. Карадайъ поздрави всички проевропейски граждани, участниците във вота, подкрепилите ДПС, както и структурите на партията, които работели неуморно и били близо до хората. “Ние направихме една проевропейска, позитивна кампания, разяснихме на нашите избиратели защо са важни тези избори, какво трябва да се случи в ЕС и как съюзът ще бъде полезен за развитието на страната”, посочи Карадайъ. Председателят на ДПС бе категоричен, че България има нужда от ясна програма за ускорено догонващо развитие в рамките на ЕС, „за да може деца и внуци, които са в Европа на гурбет, да имат условия и среда да се върнат в България”. По повод изявленията, че една част от гражданите са били на почивка по време на вота, той заяви, че те са от по-големите градове, където има условия за по-добър живот. “Това, което ние видяхме по време на предизборната кампания, е, че гражданите от малките населени места също са в Европа, но не са на почивка, а на гурбет”, каза Карадайъ и допълни, че трябва да се създадат условия да не се обезлюдяват малките населени места. Трябва да се търси друг начин за решаване на проблемите, които се задълбочават, а именно идентичността в европейските държави, нелегалната емиграция, двойните стандарти спрямо малките държави от Европейския съюз, егоизма и двуличието по отношение на държави като България, Румъния, Унгария и Полша от бившия източноевропейски блок. Това заяви лидерът на ВМРО Красимир Каракачанов след приключване на избирателния ден. В следващия Европарламент ние ще изпратим минимум един, а може би и двама български представители, които ще продължат заедно с г-н Джамбазки да водят тази битка за България и интересите на българските граждани, допълни той. По думите му кого ще предпочетат избирателите, ще стане ясно от окончателните резултати от гласуването. Каракачанов посочи, че над половината от гласоподавателите за ВМРО са гласували преференциално.", "date": "2019.05.26", "title": "Вотът от плажа решава пъзела за Брюксел (ОБЗОР)"}
{"url": "https://www.monitor.bg:443/bg/a/view/30-leva-miza-za-kupen-glas-narushenijata-2-pyti-po-malko-obzor-166288", "text": "В Кюстендил плащат по 20 лв. на ромите и по 50 лв. за миньор - Прокуратурата образува 18 досъдебни производства за изборни престъпления - 72 часа арест за мъж от Тетевен, прибраха и животновъд от Перник   Рекордно ниската активност докара цената на гласа за евроизборите у нас средно до около 30 лева в неделя. В същото време сигналите за нарушения до прокуратурата са близо 2 пъти по-малко от тези, регистрирани на последния евровот през 2014 година. Това показват данните на разследващите за изборния ден. По работещите към неделя 18 производства няма привлечени обвиняеми лица. Те са образувани в районните прокуратури в Бургас, Сливен, Елена, Павликени, Провадия, Търговище, Велинград, Казанлък, Козлодуй, Перник, Айтос и Плевен, Монтана, Тетевен, Кюстендил и Берковица. Образувани са и 2 досъдебни производства с предмет чл. 216 от Наказателния кодекс в Стара Загора и Добрич, които касаят повреждане на чуждо имущество. По досъдебните производства са привлечени към наказателна отговорност 3 лица – от прокуратурите в Елена, Търговище и Тетевен, като спрямо обвиняемия в Тетевен е постановено задържането му до 72 часа. Разследват се основно посегателства върху помещения, ползвани от политически партии, като в Добрич районната прокуратура е внесла обвинителен акт след проведено бързо производство. Обвинението е за умишлено Прокурорските преписки за проверка по сигнали за извършени престъпления против политическите права са 237. От тях по 172 е постановен отказ за образуване на наказателно производство, а по 65 продължава извършването на проверка по реда на чл. 145 от Закона за съдебната власт, което означава, че прокурорът сам е решил да извърши проверки. За сравнение при предишните избори за Европейски парламент през 2014 година образуваните досъдебни производства са били 21, а преписките за проверки по сигнали – 535. В цялата страна до късно вечерта продължи и дежурството във всички прокуратури, както и в 11-те териториални отделения на районни прокуратури. В 12 часа в неделя се проведе и координационно съвещание на Националното междуведомствено звено, създадено от прокуратурата на Република България, МВР и ДАНС, в което участваха обвинител номер едно Сотир Цацаров, министърът на вътрешните работи Младен Маринов и председателят на ДАНС Димитър Георгиев. Данните към вечерта в неделя сочеха още, че само два часа след старта на изборния ден вече имаше арестуван за купуване на гласове. в село Мещица. Новината съобщи сайтът zaPernik.com. Срещу арестувания е заведено досъдебно производство. По непотвърдена информация задържаният е животновъд и е зет в селото. В Мещица хора били свикнали да гласуват по списък с плащане. Полицията и прокуратурата отказаха по-подробна информация до края на изборния ден. Според закона наказанието за купуване на гласове е лишаване от свобода от една до три години и глоба от хиляда до десет хиляди лева. За склоняване да се гласува в полза на определен кандидат или партия също се предвижда лишаване от свобода от една до шест години и глоба от десет хиляди до двадесет хиляди лева. Организаторът на купен вот от десет хиляди до двадесет и пет хиляди лева, а ако той е служебно лице, наказанието е лишаване от свобода от две до седем години и глоба от десет хиляди до тридесет хиляди лева. „Колеги“ на задържания животновъд от Кюстендил пък прибирали до 20 лв. за ромски глас, установи репортерска проверка на медията. Един от ромските тартори масово е агитирал да се гласува от страна на ромите, и то конкретно за едно лице с преференция. „Парите ги даваха по обяд на центъра. До вечерта може да стигнат и 30 лв. Въпреки това обаче нашите хора вече не искат да гласуват. Не ги блазнят и почерпките. Искат по-добър живот и работа“, коментира в неделя жител на ромския квартал, пожелал анонимност. За пореден път ромите в Кюстендил нямаха възможността да гласуват в квартал „Изток“. Те пускаха бюлетини в градските смесени секции, които се намират в Професионалната гимназия по лека промишленост „Владимир Димитров - Майстора“ и ССТ в Кюстендил. По този начин беше Не по-различно беше положението и в миньорския град Бобов дол. Още преди 3 дни на голяма част от миньорите били преведени допълнителни 50 лв. с уговорката също да гласуват за определен кандидат за евродепутат. „Началниците на смяната обикаляха и ни казваха за кого да гласуваме. Бяхме взели аванс миналата седмица и сега в петък имахме превод от нови 50 лв. Без да кажат за какво са, но на нас ни е ясно. Авансът мина, за заплата е рано“, коментира работещ в мините в Бобов дол. В крайна сметка официално сигнали за купуване на гласове в региона нямаше. Вяла беше и избирателната активност, като в късния следобед тя достигна до 13,05%. За пет получени в Районната избирателна комисия Пловдив-град сигнала за нарушения информира нейният председател Илиян Иванов. Той уточни, че нито един от тях не е свързан с купуване на гласове. Един от сигналите, който е получен, е бил устен и е бил, че жена от секционната комисия си е изцапала с мастило ръцете при ваденето на печата. Това е станало в секция в училище „Найден Геров” в „Столипиново”. Жената много се притеснила и се опитала да си измие ръцете с хипохлорид. Били й дадени и ръкавици, за да може да продължи работата си в комисията. Проверката на 16-а РИК на място установила, че жената стояла настрана от комисията си и нищо не правела заради мастилото по ръцете си. „Това е нормално и не е умишлено действие. И аз самият си изцапах ръцете, когато вадех нашия печат”, коментира Иванов. Вторият сигнал е за 42-ра секция в район „Тракия” и е бил за една от машините за гласуване. Двама души са упражнили правото си на вот, след което машината се развалила. На място бил повикан техник, за да отстрани дефекта. Той направил опит да я пусне отново, но не успял. „Двата гласа остават на флашката, но проблемът е, че машината няма как да извади окончателния протокол и секционната комисия няма да може да обобщи резултатите”, каза председателят на 16-а РИК. Другият сигнал бил за агресивен мъж без бадж, който нахлул в друга секция в Пловдив. Той искал от членовете на СИК да покажат баджовете си, а когато те поискали неговия, се развикал. Така и не било установено дали мъжът е застъпник или наблюдател, защото си тръгнал. Другите два сигнала били за агитационни материали в близост до училище в „Столипиново” и за агитация на чужд език в школо, близо до „Аджисан махала“ в центъра на Пловдив. И двата сигнала били проверени и била установена липса на нарушения. При първия материалите били залепени не в изборния ден, а при втория мъж обяснил на своя родственица къде е избирателната й секция. 127 членове на секционни комисии от общо 4137 не отишли за началото на изборния ден в Пловдив, съобщи още Илиян Иванов. По думите му причините тези хора да не се явят не са ясни. Предполага се, че са се успали. Те обаче веднага били заменени с други и това не се е отразило на началото на изборния ден в Пловдив. Трима-четирима секретари от секционни комисии декларирали, че не желаят да носят материалите в РИК. Било им обяснено, че няма как да откажат, тъй като са длъжностни лица и най-малкото, което може да им се случи при такъв отказ, е глоба от 1500 лева. Хората обаче били непреклонни и не искали да висят с часове пред РИК – Пловдив. Двете основни партии – ГЕРБ и БСП, се надцакваха за оплаквания за нарушения още ден преди вота. Сигнал за купуване на гласове подаде общинският ръководител на ГЕРБ в Троян Иван Миховски. Той гласи, че на 25.5 в предизборния щаб на ГЕРБ получили информация, че Лалка Маринова Колева, която живее в кв. Велчевски, обикаля свои близки и познати и раздава пари, за да гласуват за БСП. „Ако имате нужда от допълнителна информация, можете да се обърнете към мен или хората от щаба на ПП ГЕРБ“, пише в жалбата до институциите. ГЕРБ-Разград сезира Районната избирателна комисия за нарушение в изборния ден. В избирателна секция в село Ясеновец около 14,00 часа е констатирано, че масово гласоподаватели заснемат с мобилен телефон бюлетината си. А пред въпросната избирателна секция стоят хора, които са на разстояние по-малко от 50 метра от входа й, извършват агитация и проверяват вота върху заснетите бюлетини. Посочените обстоятелства представляват нарушение на чл.182, ал.4 и чл.227, ал.1 от Изборния кодекс. БСП-Добрич сигнализира за купуване на вот в изборния ден от регистрираните в секция 83 и 84 представители на ГЕРБ в училище „Йордан Йовков”. Председателят на БСП-Габрово Николай Григоров подаде сигнал за нарушения в деня за размисъл - кметът на с. Шумата Байкал Тодоров купувал гласове за ДПС. Председателят на БСП-Плевен Диана Ботева подаде сигнал за получена информация за предстоящо купуване на гласове от Пламен Радков Янев, Николай Иванов Гаврилов и Иван Петров Илиев в нощта на 25 срещу 26 май 2019 г. в полза на ГЕРБ. Сигнал до Районната избирателна комисия в Перник за купуване на гласове в град Брезник изпратиха от областния предизборен щаб на \"БСП за България\". Според данни, изпратени до социалистите, в СИК 1, 2 и 3 в Брезник група младежи обикалят около трите секции и предлагат банкноти по 20 лв. на хора от ромски произход, за да продадат гласа си. В сигнала си социалистите искат РИК да направи незабавна проверка, за да предотврати нарушаване на изборните правила. МВР започна претърсвания на няколко адреса в Монтанско след журналистическо разследване за купуване на гласове, излъчено по bTV. Там скрита камера заснема как дилъри на гласове броят купените гласоподаватели като картофи. Това е и кодовото им наименование. Всеки килограм е един глас. Основните обиски се извършват в село Лехчево. Там гласовете се спазарявали в местна дискотека, а един от шофьорите на ученическия автобус бил от основните дилъри. От кадрите става ясно, че репортер под прикритие успява да спазари 90 гласа, прикрити като 90 килограма картофи. Цената, която се плаща на глас, е около 50 лева - 30 отиват за този, които продава гласа си, а останалите 20 са за дилъра. И докато вървеше надцакване между партиите за евровота, в дупнишкото село Баланово успяха да спипат мъртвопияна жена, член на СИК. Наложило се на място да пристигне полицейски екип, който да усмири разгневената жена. „Тестът с дрегер е отчел 1,5 промила алкохол, което си алкохолно опиянение. Отделно от това тя е пречила на хората да гласуват, крещяла и обиждала. Наложило се с решение на СИК жената да бъде отстранена“, коментираха от Районната избирателна комисия в Кюстендил. Сигнал за политическа агитация с шоколади е постъпил в РИК в Смолян, става ясно от решение на комисията по казуса. Сигналът идва от наблюдател от Института за социална интеграция. В него той твърди, че в една от секциите в града се раздавали шоколадови изделия с лика на политическа партия, което представлява непозволена агитация. В тази връзка от РИК извършили непосредствена проверка на място в секцията, която се намирала във филиала на детска градина „Зорница“. При нея обаче установяват, че твърденията в сигнала не отговарят на действителната фактическа обстановка и няма наличие на непозволена агитация.", "date": "2019.05.26", "title": "30 лева миза за купен глас, нарушенията - 2 пъти по-малко (ОБЗОР)"}
{"url": "https://www.monitor.bg:443/bg/a/view/stanishev-iska-analiz-ot-ninova-za-zagubata-166285", "text": "Лидерът на ПЕС Сергей Станишев поиска оглавяваната от Корнелия Нинова соцпартия у нас да направи трезв анализ на резултатите от гласуването за ЕП. Той направи това след приключването на изборния ден в Брюксел. Според него резултат е разочароващ за БСП. Станишев обаче подчерта, че все пак партията ще има 5 евродепутати, което е с един повече от предишния мандат на ЕП. „Загубихме изборите. Не успяхме да победим ГЕРБ. Необходим е анализ защо избори на „тепсия“ бяха загубени“, каза бившият премиер. Той сравни ситуацията с парламентарните избори през 2017 година, когато БСП удвои депутатите си в Народното събрание, но отново остана втора след ГЕРБ. „Загубихме твърде много време във вътрешни неразбории, вместо да разширяваме периферията“, констатира Станишев. Той съобщи, че във вторник Столетницата ще събере Националния съвет, за да обсъди резултатите от вота. „Няма тайфун на националистическите партии в ЕП – социалистите ще се опитат да съберат мнозинство след преговори със Зелените и комунистите, либералите трябва да определят себе си“, обрисува пък картината в ЕП Станишев.", "date": "2019.05.26", "title": "Станишев иска анализ от Нинова за загубата"}
{"url": "https://www.monitor.bg:443/bg/a/view/trend-5-partii-v-ep-166286", "text": "Пет партии ще вкарат свои представители в ЕП след вота в неделя. Това сочат резултатите от 85% от паралелното преброяване от екзит-половоте на социологическата агенция „Тренд“ към 22,30 часа след приключване на изборния ден. Според тях ГЕРБ печели 28,4 от гласовете, БСП заема второто място с 24%, следвана от ДПС със 17,4%, ВМРО с 8,1% и „Демократична България“ с 6,1%. При този вариант мандатите в ЕП биха разпределени съответно така: 7-5-3-1-1.", "date": "2019.05.26", "title": "Тренд: 5 партии в ЕП"}
{"url": "https://www.monitor.bg:443/bg/a/view/dps-iska-edinna-evropa-karadajy-njama-da-e-evrodeputat-166275", "text": "ДПС иска силна, единна и толерантна Европа, а не лицемерна и разделена. Това обяви лидерът на партията Мустафа Карадайъ. “Искаме Европа на мира, демокрацията, заедността и свободата”, обяви той. Въпреки че водеше евролистата на партията, той даде да се разбере, че няма да бъде депутат в ЕП. “В Брюксел съм ходил и ще продължавам да ходя като лидер на ДПС. За нас тези избори бяха много важни, защото ценностите на ЕС са и наши”, категоричен бе Карадайъ. Той поздрави всички проевропейски граждани, участниците във вота, подкрепилите ДПС, както и структурите на партията. “Ние направихме една проевропейска, позитивна кампания, разяснихме на нашите избиратели защо са важни тези избори, какво трябва да се случи в ЕС и как съюза ще бъде полезен за развитието на страната”, обяви Карадйъ. Лидерът на ДПС бе категоричен, че България има нужда от ясна програма за ускорено догонващо развитие в рамките на ЕС, “за да може деца и внуци, които са в Европа на гурбет да имат условия и среда да се върнат в България”. По повод изявленията, че една част от гражданите са били на почивка по време на вота, той заяви, че те са от по-големите градове, където има условия за по-добър живот. “Това, което ние видяхме по време на предизборната кампания е, че гражданите от малките населени места също са в Европа, но не са на почивка, не на гурбет”, сподели Карадайъ и допълни, че трябва да се създадат условия да не обезлюдяват малките населени места. Официални коментари ДПС ще направи след като станат ясни резултатите.", "date": "2019.05.26", "title": "ДПС иска единна Европа, Карадайъ няма да е евродепутат (ОБНОВЕНА)"}
{"url": "https://www.monitor.bg:443/bg/a/view/desetki-deca-dobivaha-zlato-ot-rechen-pjasyk-v-kustendilsko-166226", "text": "Над 40 деца се включиха в нестандартно хоби – промиване на речен златоносен пясък в двора на Регионален исторически музей “Акад. Йордан Иванов” – Кюстендил. Проявата се организира от ОДК - Кюстендил и ХТМУ - София, като на събитието присъстваха зам.-ректорът по научна дейност на университета проф. д-р, инж. Емил Михайлов и преподаватели. Зам-деканът на факултета по металургия и материалознание доц. д-р инж. Ирена Михайлова разясни на присъстващите вида, произхода, строежа и находищата на минералите от малката минераложка изложба, която гостите от ХТМУ. В промиването на златоносен пясък се включиха над 40 деца, които се забавляваха с любопитство и въодушевление. Успяха да добият и първите златни частици, а някои от тях бяха категорични, че ще продължат и занапред с хобито си. „Не по-малък беше интересът и сред възрастните. Всички много се забавляваха, защото подобно нещо до този момент не е правено в региона. Промиването на златоносен пясък пък се превърна в едно прекрасно хоби за малки и големи“, обясниха организаторите от ОДК - Кюстендил. Златотърсачи луднаха по закупуването на земи През последните две години златотърсачи буквално луднаха да закупуват земеделски земи, намиращи се в непосредствена близост до река Струма в Кюстендилско. Най-активни са златарите в района на селата Копиловци, Шишковци, Шипочано. На места там има издълбани ями до 20 метра дълбочина. Расте интересът и към имотите в района на Трекляно, където канадска фирма получи разрешително да изследва за злато. Според геолози в Треклянско залежите от злато са огромни – може би най-големите в Европа, но те са на голяма дълбочина. Злато има и по поречието на река Струма – към 4 тона разсипно злато със съдържание 0,17 грама в кубичен метър баластра и речен материал. „Наистина много хора започнаха да се занимават с тази дейност, друг е въпроса какво изкарват. Аз също съм виждал многократно златотърсачи, които с машини търсеха златни частици. Казват, че закупували земите, за да могат спокойно да събират от ценния метал“, коментира 34-годишен кюстендилец. По негови думи подобен вид парчета земя стрували по около 5 хил. лв. за декар. Стигало се дори и до сделки за 6 хил. лв., но това не успяха да потвърдят местни брокери. „По колко злато може да се добие е много относително. Например аз с малки съоръжения съм добивал за един ден 0.50 гр., а на следващия и 1.50 грама. Така че не мога да кажа с точност. Иначе самата техника и сита са моя изработка. Успях да си ги направя с доста четене и ровене в интернет“, коментира и 20-годишно момче, което е сред запалените златоръсачи в Кюстендилско. Откритият ценен метал той предлага на местни златарски ателиета, които изкупуват грама по 70 лв.", "date": "2019.05.26", "title": "Десетки деца добиваха злато от речен пясък в Кюстендилско"}
{"url": "https://www.monitor.bg:443/bg/a/view/borisov-obeshtavam-vi-samo-rabota-rabota-i-pak-rabota-166281", "text": "„Благодаря на всички български граждани, които днес гласуваха! Благодаря и на нашите избиратели, които ни подкрепиха и ни се довериха“, написа във фейсбук Бойко Борисов. „Съзнавам, че нашите грешки, макар и осъзнати, може да ги поправим само с много работа. Благодаря Ви от сърце за подкрепата в този момент, тя ме мотивира още повече и отговорността ми пред Вас е още по-голяма. Обещавам Ви - само работа, работа и пак работа!", "date": "2019.05.26", "title": "Борисов: Обещавам Ви - само работа, работа и пак работа!"}
{"url": "https://www.monitor.bg:443/bg/a/view/alfa-risyrch-prati-4-partii-v-ep-dps-s-4-mandata-166283", "text": "4 български парии влизат в Европарламента според паралелното преброяване на 50% от данните от екзит-половете на \"Алфа рисърч\" поръчано от bTV. Според данните на агенцията при този резултат мандатите се разпределят между ГЕРБ (7), БСП (5), ДПС (4), и ВМРО (1).", "date": "2019.05.26", "title": "\"Алфа рисърч\" прати 4 партии в ЕП, ДПС с 4 мандата"}
{"url": "https://www.monitor.bg:443/bg/a/view/djambazki-kubratovijat-snop-trjabva-da-byde-zaedno-166273", "text": "„Ние представляваме българския патриотизъм. Уважавам всички колеги, включително и партньорите ни, които решиха да се явят сами.“. Това заяви евродепутатът от ВМРО Ангел Джамбазки след като стана ясно, че евровотът му отрежда нов мандат в ЕП. \"Ако се бяхме явили заедно, можехме да имаме резултат близък до този на ДПС, но ситуацията вече е такава. Българското родолюбие трябва да обединява, не да разделя и кубратовият сноп трябва да бъде заедно. Няма смисъл да се злорадства и да се показват резултати. Ние показахме каквото трябва според волята на българските гражданите\", заяви Джамбазки, който благодари на всички, които са подкрепили ВМРО и са решили „да не разпиляват гласа си“. \"Всеки един наш съмишленик ще бъде представен достойно от ЕП\", гарантира той. Той не скри, че в партията се надяват да спечелят дори два мандата след окончателното преброяване на гласовете в нейна полза. каза още Джамбазки, визирайки „Обединени патриоти“ (ОП).  „Резултатът ме удовлетворява. Това беше кампания, в която част от опонентите концентрираха всичките си атаки, включително с лъжи и удари под кръста, срещу ВМРО. Но народът не е прост и видя, че тези, които плюят и лъжат, не предлагат нищо. Доверието, което получихме, се дължи на факта, че за годините, в които участваме в управление, винаги сме предлагали идеи, с които да решим проблемите. Благодаря на всички, които ни подкрепиха”, каза от своя страна пред bTV вицепремиерът и лидер на ВМРО Красимир Каракачанов и добави, че няма да иска преформатиране на коалицията ОП.", "date": "2019.05.26", "title": "Джамбазки: Кубратовият сноп трябва да бъде заедно"}
{"url": "https://www.monitor.bg:443/bg/a/view/evroparlamentyt-oglasi-mestata-na-partiite-shema-166276", "text": "Места в европарламента 2019-2024   Европейска народна партия 173 Прогресивен алианс на социалистите и демократите 147 Алианс на либералите и демократите за Европа 102 Група на зелените 71 Европейски консерватори и реформисти 58 Европа на нациите и свободата 57 Европа на свободата и пряката демокрация 56 Конфедеративна група на Европейската обединена левица   Северна зелена 42 Независими 8 Други 37", "date": "2019.05.26", "title": "Европарламентът огласи местата на партиите (СХЕМА)"}
{"url": "https://www.monitor.bg:443/bg/a/view/rezultati-na-agencija-pri-100-obraboteni-ekzit-polove-kym-21-chasa-166272", "text": "Вече са готови и резултатите на агенция \"Тренд\" при 100% обработени данни от експресното предварително преброяване към 21 часа. Местата се разпределят: ГЕРБ – 6/8, БСП – 5/6, ДПС – 1/2, ВМРО – 0/1, Демократична България – 0/1. ", "date": "2019.05.26", "title": "Резултати на агенция \"Тренд\" при 100% обработени екзит-полове към 21 часа"}
{"url": "https://www.monitor.bg:443/bg/a/view/marija-gabriel-imahme-nevidim-oponent-kampanija-s-falshivi-novini-ne-se-pravi-166278", "text": "Имахме един невидим опонент, не може да правиш кампания с фалшиви новини и компромати. Това заяви еврокомисарят Мария Габриел, която води листата на ГЕРБ след края на изборния ден. Тя даде да се разбере, че визира президента Румен Радев, който не пропускал възможност да прелива гласове към БСП. \"Това е първа негова загуба и втора за неговия ментор\", каза Габриел. Тя припомни думите на премиера Бойко Борисов, че има само един ден за прошка и благодари на българите, че са им я дали. ГЕРБ и Борисов ще правят анализ на резултатите от вота, а изводите и посланията ще бъдат съобщение лично от Борисов във вторник. Искам да благодаря на всички български раждани и по всички страни по света за това, че с това си показаха отношение, каза Габриел и благодари и на структурите на ГЕРБ, че са показали ясна подкрепа за лидера им Борисов и за тяхната визия за силна България в обединена Европа. Благодари и на участниците в евроизборите, които не се подали на антикампанията и доказали, че може да имат подкрепа на база съвършеното, а не с фалшиви новини. Освен видим опонент, имахме и невидим опонент и това е първа негова загуба и втора за неговия ментор. Искаме резултати и конкретен ангажимент, каза Габриел. Нека си дадем време, каза още тя. По думите й в тази кампания ги отличавало това, че излязли с резултати и чуваемост за проблемите. \"Кампанията ни беше положителна и от утре ще отстояваме на това България да е активна и достойна. Не може да правиш кампания с фалшиви новини и компромати и нереалистична кампания. Работим и поправяме грешките си\", каза тя.", "date": "2019.05.26", "title": "Мария Габриел: Имахме невидим опонент, кампания с фалшиви новини не се прави "}
{"url": "https://www.monitor.bg:443/bg/a/view/sredni-rezultati-ot-evroizborite-gerb-vzema-31-sreshtu-24-za-bsp-i-13-5-za-dps-166277", "text": "31,23% от гласовете на евроизборите проведени днес получават ГЕРБ, 24,03% е резултата на БСП, ДПС са взели 13,46% от вота. ВМРО получава 7,46% и 6,60% за ДБ.  Това показват усреднените резултати от екзитполовете в изборния ден на трите социологически агенции „Алфа рисърч“, „Галъп“ и „Тренд“. Избирателната активност е 30,8 на сто.", "date": "2019.05.26", "title": "Средни резултати от евроизборите: ГЕРБ взема 31% срещу 24% за БСП и 13,5% за ДПС"}
{"url": "https://www.monitor.bg:443/bg/a/view/goranov-tezi-izbori-gi-pecheli-gerb-166264", "text": "Този резултат реабилитира ГЕРБ и Бойко Борисов. Това коментира финансовият министър Владислав Горанов на влизане в централата на ГЕРБ. На въпрос дали Борисов ще се откаже от политиката, Горанов отговори: \"Борисов още много дълго може да управлява джипа\". Относно отношенията с Цветан Цветанов и дали е възможно да се върне в ръководните постове, Горанов обясни, че първо двамата с Борисов ще си определят кой къде ще е. \"Цветанов е бегач на дълги разстояния. Със сигурност тези избори ги печели ГЕРБ\", каза Горанов, а хората са осъзнали кое е важното. Според него ГЕРБ са си понесли поуките, но не бива и да се самобичуват и уточни, че част от замесените в апартаментгейт дори не са от ГЕРБ.", "date": "2019.05.26", "title": "Горанов: Тези избори ги печели ГЕРБ "}
{"url": "https://www.monitor.bg:443/bg/a/view/predvaritelni-rezultati-ot-vota-za-evroizborite-na-alfa-risyrch-kym-20-ch-166265", "text": "Резултатите от прогнозните проучвания на към 20 часа на агенция \"Алфа рисърч\" излязоха, съобщиха социолозите. Мандатите се разпределят както следва: ГЕРБ - 7, БСП - 5, ДПС - 3, ВМРО - 1, Демократична България – 1.", "date": "2019.05.26", "title": "Предварителни резултати от вота за евроизборите на \"Алфа Рисърч\" към 20 ч. "}
{"url": "https://www.monitor.bg:443/bg/a/view/paralelno-prebrojavane-na-galyp-5-patii-v-ep-166280", "text": "5 партии влизат в Европарламента, показват данните от параленото преброяване на данните от екзит-половете на \"Галъп\", поръчано от Нова Тв. Избирателната активност според \"Галъп\" е била 31.4%. Гласували \"Не подкрепям никого\" - 3.3 на сто.", "date": "2019.05.26", "title": "Паралелно преброяване на Галъп: 5 партии в ЕП"}
{"url": "https://www.monitor.bg:443/bg/a/view/vyv-viena-chakaha-po-chas-za-da-stignat-do-urnata-166263", "text": "Дълга опашка се изви в изборния ден пред секцията в Постоянното представителство на България към ООН, ОССЕ и другите международни организации във Виена. В австрийската столица урна за евровота имаше още единствено в посолството ни, докато на парламентарните избори през 2017 година секциите там бяха 7, а общо в Австрия-12, като в тях бюлетина пуснаха близо 4000 наши сънародници, припомни БНТ. От думите на редилите се на опашката стана ясно, че пускането на бюлетината им е коствало около час. \"За да дадем гласа си в изборния ден се наложи да изчакаме около час, тъй като активността беше висока. Постоянно имаше около 45-50 човека. Това потвърди и единият от членовете на секционната избирателна комисия\", разказа Деян Арнаудов, който заедно със съпругата си гласува в секцията във Виена. В почти 200 секции в 64 държави по целия Свят можеха да гласуват на евровота българите зад граница. Организационни проблеми имаше и във Великобритания, където първоначално се планираше разкриването на една единствена секция в Лондон, но впоследствие след подаването на стотици заявления от нашенци с мерак да гласуват, броят им набъбна до 24. В крайна сметка в столицата на Острова, където заради неосъществения Брекзит също избираха евродепутати, но в петък, бяха разкрити общо 7 секции, само три от които извън посолството, за разлика от референдума през 2016 година, когато там имаше 14 секции от общо 43 за цялата страна, напомни Нова ТВ. До последния момент на провелия се вот в кралството имаше драма с формиране на комисиите на секциите, сред които тази в ресторант \"Родина\". \"Имаше проблеми с организацията, защото едва вчера (събота-б.р.) разбрах кой ще бъде моят секретар и един от членовете. Всички ние сме доброволци, никой то нас не е дошъл за пари. Не знам защо така се случи\", коментира председателят на комисията Кристина Атанасова. \"Малко се съмнявам, че българите знаят къде да гласуват. Може би това място тук е по-популярно. Другото място е на Стратфорд. Тази сутрин проверих къде точно се намира адресът на секцията. Оказа се, че не е там, където беше обявен предварително. Смятам, че хората ще се пренасочат към нас и ще бъде навалица\", изрази очакванията си в изборния ден тя. Междувременно в Брюксел секциите отвориха в 8 часа, като на на места още преди това имаше нетърпеливи да упражнят правото си на вот нашенци. В Белгия, където се проведоха и федерални избори урни бяха поставени в 6 секции – 4 от тях в Брюксел, 1 в Льовен и 1 в Гент, където е най-голямата българска общност от близо 25 000 души. В 7 часа отвориха врати и всички 10 избирателни секции във Франция. Българи, макар и не много, гласуваха и в Лион, въпреки, че секцията там се намираше на метри от мястото, на което преди няколко дни избухна бомба и рани 13 души. За разлика от Лион висока избирателна активност имаше в Берлин, където над 4000 нашенци бяха пуснали бюлетина до 17 часа. В чужбина първи на евровота се наредиха, за да гласуват българите в Австралия. Там секцията бе само една и се намираше в посолството ни в Камбера. След първите, които дадоха своя вот заради часовата разлика спрямо България, бяха и българите в Южна Корея и Япония, където също имаше по една секция в мисиите ни съответно в Сеул и Токио. Последни пък започнаха изборния ден в западните секции в САЩ и в Канада, където разликата достига до 10 часа. Секциите в САЩ са общо пет – две от тях са в Ню Йорк, една в Чикаго, където има масирана БГ общност, както и по една в столицата Вашингтон и Лос Анджелис, където всъщност е и най-отдалечената урна. Тъй като за евровота се изисква уседналост от 3 месеца на територията на страната или в друга държава от ЕС, секциите извън Съюза са по-малко на брой спрямо парламентарните избори-191. Именно поради тази причина секциите в САЩ са 5, в Турция едва 4, а в същото време от списъците в Кърджали например отпаднаха около 100 000 българи, живеещи в южната ни съседка.", "date": "2019.05.26", "title": "Във Виена чакаха по час, за да стигнат до урната"}
{"url": "https://www.monitor.bg:443/bg/a/view/marija-ilieva-nagrabi-papi-hans-snimka-166239", "text": "Певицата Мария Илиева нацелува поета Константин Трендафилов, известен в музикалните среди и със своето алтер его Папи Ханс. 41-годишната звезда сподели в социалните мрежи редица снимки от наградите на БГ Радио, а на една от тях е запечатала устни с изпълнителя на „Кекс“. Трендафилов отговори на публикацията с едно сърце. С това двамата подхраниха спекулациите, че отношенията им са повече от приятелски. Малко след старта на предаването „Като две капки вода“, в което участват и двамата, се заговори за пламнали помежду им искри. Ако клюките се окажат верни, Папи Ханс ще е поредният младок а в списъка с изгори на Илиева.", "date": "2019.05.26", "title": "Мария Илиева награби Папи Ханс (СНИМКА)"}
{"url": "https://www.monitor.bg:443/bg/a/view/rezultati-na-agencija-pri-100-obraboteni-ekzit-polove-kym-21-chasa-166271", "text": "Вече са готови и резултатите на агенция \"Алфа рисърч\" при 100% обработени данни от експресното предварително преброяване към 21 часа.", "date": "2019.05.26", "title": "Резултати на агенция \"Алфа рисърч\" при 100% обработени екзит-полове към 21 часа"}
{"url": "https://www.monitor.bg:443/bg/a/view/georgi-svilenski-utre-shte-komentirame-rezultatite-166268", "text": "Утре, след като приключи паралелното ни преброяване, ще коментираме резултатите. Това обяви шефът на предизборния щаб на БСП Георги Свиленски пред централата на партията. “Резултатите са разнопосочни. Ние правим собствено паралелно преброяване. Утре ще има заседание на Изпълнителното бюро на партията”, каза Свиленски. Той определи избирателната активност като притеснителна. “Поздравявам всички, които не се поддадоха и не позволиха да им бъде купен гласа”, обяви Свиленски. Лидерът на столетницата Корнелия Нинова обаче не се появи пред събралите се журналисти.", "date": "2019.05.26", "title": "БСП ще коментира резултатите утре, Нинова се скри  "}
{"url": "https://www.monitor.bg:443/bg/a/view/kramp-karenbauer-veber-trjabva-da-stane-predsedatel-na-evrokomisijata-166267", "text": "Германецът Манфред Вебер трябва да стане следващият председател на Европейската комисия, ако Европейската народна партия се окаже най-голямата група в новия Европейски парламент. Това заяви водачката на германския Християндемократически съюз /ХДС/ Анегрет Крамп-Каренбауер, цитирана от Ройтерс. \"Ако, както очаквам, изборната вечер потвърди, че ЕНП е най-силното партийно семейство в Европа, става ясно, че Манфред Вебер трябва да оглави Европейската комисия\", каза Крамп-Каренбауер пред поддръжници от ХДС след обявяването на прогнозните резултати тази вечер.", "date": "2019.05.26", "title": "Крамп-Каренбауер: Вебер трябва да стане председател на Еврокомисията"}
{"url": "https://www.monitor.bg:443/bg/a/view/vijte-predvaritelnite-rezultati-na-trend-alfa-risyrch-i-galyp-166266", "text": "Предварителните резултати на социологическите агенции към 20 часа показват преднина от над 5% на управляващата партия ГЕРБ пред социалистите.  Според резултатите пет партии ще имат представители в Европарламента. ГЕРБ ще има 6-8 евродепутати, БСП – 5-6, а ДПС-1- 3 евродепутати, ВМРО и ДП - по 1.   ", "date": "2019.05.26", "title": "Вижте предварителните резултати на „Тренд“, „Алфа рисърч“и „Галъп“"}
{"url": "https://www.monitor.bg:443/bg/a/view/niska-izbiratelna-aktivnost-4-partii-sigurni-za-ep-166269", "text": "По последни данни избирателната активност е по-ниска от тази на предишните евроизбори. Те отново се проведоха около 24 май, но тогава гласуваха около 2,4 млн.души. Сега се очаква да са гласували 2,1 млн. души - най-много-около 30%. Предполага се, че причината е заради празниците. На предишния вот времето беше дъждовно, а сега времето беше хубаво и явно са решили да пътуват. Нямам друго обяснение за това. Що се отнася до мандатите, бих казал, че са изключително интересни. Данните от екзитпола сочат, че Демократична България има около 6% и произвежда 1 мандат. Тук имаме два сценария. С Демократична България имаме следното разпределение-ГЕРБ печелят 6 мандата, БСП-5, ДПС-3, ВМРО има вероятност да е с 2 и Демократична България 1 мандат. Всъщност малките партии вземат по един мандат от ГЕРБ и БСП. Така в единия случай имаме 6,5,3,2,1 като мандати, а във втория без Демократична България имаме 7 за ГЕРБ, 6 за БСП, 3 за ДПС, при тях няма промяна и 1 за ВМРО. Бих казал, че развръзката идва от Гърция, но и очаквам Демократична България да произведат мандат. Те имат традиционни избиратели в чужбина и от там получават около 4 000-5 000 гласа. Предполагам, че те ще са решаващи дали преминават бариерата. Другият интересен извод след тези избори са, че БСП всъщност получава добър резултат. В единия случай получава 6 мандата, а в другия-5. Така че подобрява резултата си спрямо предишния евровот. Данните от 23 май сочеха за ГЕРБ 32%, а сега получават около 31,2%. Тук нямаме разлика общо взето. Докато за БСП прогнозата беше за 27,5%, а сега данните са 24%, което е няколко процента разлика и тя не е малка. Що се отнася до патриотичните партии, бих казал, че разделението наистина им изигра лоша шега. Когато са обединени, би трябвало да имат резултат, сходен с този на ДПС и да произведат 3 мандата. Така че при това положение губят. Демократична България отново имаха 1 евродепутат, сега отново би трябвало да произведат мандат. Най-голямата разлика всъщност е в БСП и ДПС. На предишните избори обаче ДОСТ не съществуваше и получиха 4 мандата. Но последните парламентарни ДОСТ спечели около 120 000 гласа, ДПС-малко над 300 000 гласа, което е ¼ от електората. На тези избори виждаме, че губят един мандат. Това са най-важните изводи, но ще стане ясно след гласовете от чужбина.", "date": "2019.05.26", "title": "Ниска избирателна активност, 4 партии сигурни за ЕП*"}
{"url": "https://www.monitor.bg:443/bg/a/view/rezultati-na-agencija-galyp-pri-100-obraboteni-ekzit-polove-kym-21-chasa-166270", "text": "Вече са готови и резултатите на агенция \"Галъп\" при 100% обработени данни от експресното предварително преброяване към 21 часа. Местата се разпределят: ГЕРБ – 6/7, БСП – 5/6, ДПС – 2/3, ВМРО – 2/1, Демократична България – 1. Преференции се изразяват в следните проценти:  ГЕРБ - 50%, БСП - 50%, Демократична България – 70 %.", "date": "2019.05.26", "title": "Резултати на агенция \"Галъп\" при 100% обработени екзит-полове към 21 часа"}
{"url": "https://www.monitor.bg:443/bg/a/view/speshnite-lekari-slagat-oranjevi-lentnichki-v-ponedelnik-166257", "text": "Лекарите, фелдшерите и медицинските сестри от Центъра за спешна медицинска помощ – София ще сложат оранжеви лентички върху белите си престилки в понеделник. На тях ще пише „Идвам да помогна“, съобщиха от там. По този начин медиците напомнят за същността на усилията си да запазят човешкия живот и апелират за превенция на агресията срещу спешните лекари, допълниха от там. В 10.30 ч. медиците, които не са на смяна, под воя на сирени на линейки, ще положат венец пред Докторския паметник в Докторската градина, а след това ще запазят минута мълчание в памет на загиналите лекари по време на изпълнение на служебния си дълг. Във връзка със Световния ден и в навечерието на 85-годишния юбилей на Спешна помощ – София, Центърът е съорганизатор на провелия през почивните дни Пети международен конгрес по спешна медицина в Пирот, Сърбия. В присъствието на представители на Европейската асоциация по спешна медицина, в Пирот се събраха медици от целия регион и говориха за проблемите и иновациите в сектора и възможностите да се спасят повече човешки животи и да се намалят увреждания, до които водят спешните състояния. Във фокуса на Форума беше логистиката и координацията при трансгранични бедствени ситуации и терористични атаки. На 27 май 1994 г. в белгийския град Льовен група медици създават \"Клубът Льовен\" и въвеждат специалността „Спешна медицина“ в Европа. България е една от първите пет страни на стария континент, която въвежда специалността през същата 1994 година. На този ден международната общественост изразява своята признателност, почит и уважение към спешните медици, които се отзовават на най-тежките инциденти и човешки трагедии, като често пъти с риск за собствения си живот, спасяват животите на пострадалите.", "date": "2019.05.26", "title": "Спешните лекари слагат оранжеви лентички в понеделник"}
{"url": "https://www.monitor.bg:443/bg/a/view/predvaritelni-rezultati-ot-vota-za-evroizborite-ot-agencija-trend-166262", "text": "Резултатите от прогнозните проучвания на към 20 часа на агенция \"Тренд\" излязоха, съобщиха социолозите. Мандатите се разпределят, както следва: ГЕРБ – 6-8, БСП – 5-6, ДПС – 1-2, ВМРО – 0-1, ДБ – 0-1.", "date": "2019.05.26", "title": "Предварителни резултати от вота за евроизборите от агенция \"Тренд\" към 20 часа"}
{"url": "https://www.monitor.bg:443/bg/a/view/predvaritelni-rezultati-za-vota-na-evroizborite-na-agencija-galyp-kym-20-chasa-166259", "text": "Резултатите от прогнозните проучвания на към 20 часа на агенция \"Галъп\" излязоха, съобщиха социолозите. Мандатите се разпределят, както следва: ГЕРБ - 6-8, БСП – 5-6, ДПС - 3, ВМРО - 2, Демократична България -1.", "date": "2019.05.26", "title": "Предварителни резултати за вота на евроизборите на агенция \"Галъп\" към 20 часа"}
{"url": "https://www.monitor.bg:443/bg/a/view/predvaritelni-danni-na-alfa-risyrch-kym-19-ch-166261", "text": "32,80% от избирателите, отишли до урните, са гласували за ГЕРБ, показват предарителните данни на агенция „АЛФА РИСЪРЧ към 19 часа. Социалистите са спечелили доверието на 23,10% от гласувалите, а ДПС – 13,60%. За ВМРО са гласували 6,80%. Следват Демократична България с 5,90% и Воля с 3,9 на сто от гласовете. Така ГЕРБ печелят 7 мандата, БСП – 5, а ДПС – 3. По един евродепутат ще имат ВМРО и ДБ.", "date": "2019.05.26", "title": "Предварителни данни на „Алфа Рисърч“ към 19 ч. "}
{"url": "https://www.monitor.bg:443/bg/a/view/lek-trus-na-30-km-ot-sofija-166260", "text": "Лек трус е имало днес сутринта на около 30 километра от столицата, съобщиха от Института по геофизика, геодезия и география към БАН, цитирани от \"Фокус\". Земетресението с било с магнитудът  2,2 по скалата на Рихтер. Сеизмичната активност е била с дълбочина 14 км. Няма данни за пострадали и щети. Трусът не е усетен и от хората.", "date": "2019.05.26", "title": "Лек трус на 30 км от София"}
{"url": "https://www.monitor.bg:443/bg/a/view/v-odrin-ochakvat-poveche-turisti-s-vlaka-ot-plovdiv-166255", "text": "В пограничния Одрин очакват засилване на туристическите посещения в града, когато бъде пуснат в движение новият международен влак, който ще се движи между Пловдив и Одрин. Новата международна жп линия ще бъде пусната на 1 юни, каза пред журналисти началникът на гарата в Одрин Хакан Йълдъръм, цитиран от БТА. Той посочи,че линията определено ще допринесе за активизиране на търговско-икономическите връзки между двете страни. По думите му, много българи посещават Одрин през уикендите специално за пазаруване. Йълдъръм добави, че предложението за разкриване на новата жп линия е дошло от българска страна, от управлението на БДЖ. \"След поредица от разговори с БДЖ, които предложиха да бъде пуснат международен влак между Одрин и Пловдив, постигнахме договореност той да се движи само в събота и неделя и в празнични дни в Турция и България. Влакът от Пловдив за Одрин ще тръгва сутрин в 8.40 часа и ще потегля обратно от Одрин за Пловдив в 17.00 часа\", припомни директорът на одринската гара. Засега все още не се съобщават цените на билетите. Според турските източници се очаква билетите за влака да бъдат по-евтини от тези на автобусните фирми. Влаковата композиция ще бъде от 3 вагона, със 180 места.", "date": "2019.05.26", "title": "В Одрин очакват повече туристи с влака от Пловдив"}
{"url": "https://www.monitor.bg:443/bg/a/view/cik-26-22-izbiratelnata-aktivnost-kym-17-ch-166256", "text": "Избирателната активност към 17.00 часа е 26, 22 на сто и тя е по-ниска от тази към същия час на евроизборите през 2014 г., когато е била 27,99 на сто, или с около 1,5 на сто разлика. Това съобщи говорителят на ЦИК Таня Цанева. Общият брой гласували на изборите за евродепутати от България към този час е 1 693 505 избиратели. Най-висока е избирателната активност в област Смолян - 33,00 на сто, следвана от област Търговище - 32,29 на сто, област Монтана - 31,80 на сто и Враца - 31, 65 на сто. Най-малко гласоподаватели са отишли до урните в 34 РИК София - 21,33 и област Пловдивска - 21, 56 на сто, следвана от област Сливен - 21,88 на сто. От ЦИК изразиха надежда за повишаване на избирателната активност до края на изборния ден и припомниха, че при наличие на избиратели пред секциите след 20 часа той може да бъде удължен до 21.00 часа.", "date": "2019.05.26", "title": "ЦИК: 26, 22% избирателната активност към 17 ч. "}
{"url": "https://www.monitor.bg:443/bg/a/view/autoban-za-137-mln-puskat-mejdu-dubaj-i-shardja-prez-uni-166258", "text": "Аутобан за 137 млн. долара ще бъде пуснат през юни между Дубай и Шарджа през юни, съобщават световните агенции. Реализацията на проекта ще реши проблемите със автомобилните задръствания между двете емирства, които са част от ОАЕ. 12-километровата отсечка ще свърже двете главни магистрали на страната - Sheikh Mohammed bin Zayed Road (E311) и Emirates Road (E611), а също така ще облекчи трафикът в районите на Warqaa и Mirdif и да се повиши безопасността на движението по редица кръстовища. Освен това новият аутобан ще увеличи транспортната проходимост до 12 хил. автомобила на час в двете посоки, рисковете от задръствания ще бъдат намалени до 30%. Проектът включва още и разширяването на редица свързващи улици в градовете по трасето.", "date": "2019.05.26", "title": "Аутобан за $137 млн. пускат между Дубай и Шарджа през юни"}
{"url": "https://www.monitor.bg:443/bg/a/view/vryshtat-chujdi-lichni-karti-na-glasopodavateli-166254", "text": "Избирателната комисия в секцията в Софийската математическа гимназия връща чужди лични карти на хора, упражнили правото си на вот за евроизборите в училището, видя „Монитор“ Малко след 13:30 ч. жена от района отива в секцията, за да гласува. След като пуска вота си, отива да се подпише и да вземе личната си карта. На излизане от секцията обаче жената забелязва, че това не е нейният документ за самоличност. Тя се връща при избирателната комисия и иска да ѝ дадат правилната лична карта, но тогава установява, че някой вече си е тръгнал с нея. Жената обяснява, че ѝ предстои пътуване утре и моли за съдействие. От комисията ѝ обясняват, че личната ѝ карта няма къде да изчезне, но се оказва, че човекът, с когото е разменила документа си, вече е излязъл. След това започва издирване на телефонни на изчезналата жена по личната карта, която все още е секцията. Шефът на избирателната комисия скастря останалата част на екипа да бъдат малко по-внимателни. От думите му пък става ясно, че това е вторият случай на грешно върната лична карта в секцията.", "date": "2019.05.26", "title": "Връщат чужди лични карти на гласоподаватели "}
{"url": "https://www.monitor.bg:443/bg/a/view/m-vn-r-dopylnitelen-broj-buletini-sa-prenasocheni-za-gyrcija-166253", "text": "С решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой от 100 бюлетини към избирателната секция, разкрита в Неа Мудания, Гърция. Това съобщиха от пресцентъра на министерството. Причината е огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в курортния район на Халкидики. Българските граждани могат да гласуват в изборите за членове за Европейски парламент от Република България в общо 13 избирателни секции в Гърция.  ", "date": "2019.05.26", "title": "Допълнителен брой бюлетини са пренасочени за Гърция"}
{"url": "https://www.monitor.bg:443/bg/a/view/abiturienti-si-pojelaha-anulirane-na-maturata-po-anglijski-166245", "text": "Анулиране на резултатите от матурата по английски език си пожелаха зрелостници от разградската Профилирана природоматематическа гимназия „Акад. Никола Обрешков“. Заедно с желание за здраве, щастие, пари, скъпи коли, прием в университет, мечтата се появи на балони, които завършващите пуснаха в небето в нощта на бала си. Зрелостниците са която се проведе на 23 май и настояват да бъде ревизирана. Според тях изпитът е бил пълен с граматически и правописни грешки. Те стартираха онлайн петицията „Ревизия на ДЗИ по английски език 2019 г.“, в която вече има над 7500 подписа. В описанието авторката призовава всички да се обединят за промяна заради неточностите, двусмислиците и граматичните грешки в изпита си. Желанието на абитуриентите е именно петицията да стане реалност и техният труд и учене последните 5 години да не отива на вятъра. Зрелостниците се организират и за протест пред образователното министерство. Предвижда се той да бъде в 15 ч. утре (27 май). Междувременно още на 24 май от ведомството обясниха, че ще направят проверка на спорните въпроси от матурата по английски език. За целта от МОН събират конкретни въпроси, затруднили зрелостниците, за да бъдат предадени на комисия. Абитуриентите от разградска гимназия ще бъдат част от историята й. С 15-секундно мълчание младежите почетоха паметта на тяхната съученичка от 12 „в“ клас, която загина преди два месеца в катастрофа, а накрая пуснаха и 12 балона за нея.", "date": "2019.05.26", "title": "Абитуриенти си пожелаха анулиране на матурата по английски "}
{"url": "https://www.monitor.bg:443/bg/a/view/jena-i-bebe-izcheznaha-v-dunav-minuvach-spasi-deteto-j-166242", "text": "31-годишна жена и 8-месечно бебе изчезнаха във водите на река Дунав, след инцидент станал на 25 май в 20,30 часа. Това съобщиха МВР в Силистра, позовавайки се на ГД \"Гранична полиция\". Уведомени са румънските гранични власти. 56-годишен мъж е спасил 7-годишния син на жената от удавяне в река Дунав, съобщиха от полицията в Силистра. Мъжът разхождал кучето си в периферията на Дунавския парк, когато забелязал бедстващото дете. Той навлязъл във водите на реката и достигнал момчето, а с помощта на друг мъж двамата били изтеглени на брега. На момченцето е оказана медицинска помощ, няма опасност за живота му. Установено е, че състоянието му е добро и няма опасност за живота му. Случаят се изяснява, образувана е преписка. За издирване са обявени 31-годишната майка на момчето и 8-месечната му сестричка.", "date": "2019.05.26", "title": "Драма в Силистра: Жена и бебе изчезнаха в Дунав, минувач спаси детето й"}
{"url": "https://www.monitor.bg:443/bg/a/view/rejisioryt-bojko-iliev-kakvo-e-teatyryt-bez-dushata-na-aktiora-samo-krasivi-kartinki-166244", "text": "На 29 май със спектакъла \"Антихрист\" ще бъде отбелязана 30-годишнината от създаването на „Диалог“ – първия частен театър в най-новата културна история на страната. Днес неговите традиции продължава Нов театър – НДК, разказва основателят му – режисьорът Бойко Илиев. Но поне 20 други опита за частни формации са загинали през годините... - През 1988-89 г. заедно с група луди ентусиасти се опитах малко да разчупя закостенялата система на театъра, което беше своеобразен бунт и срещу онова, което се случваше в страната като цяло. Беше ни събрало неудовлетворението – от съществуващата театрална организация, превръщаща ни постепенно в жалки изпълнители на идиотски идеи и формални експерименти; от това, което се прокламираше като позиция от сцената – съобразена, съгласувана, удобно посредствена; и най-после – от условията на живот, които ни се предлагаха за нашия тъй кратък миг на тоя свят. Носейки у себе си тази неудовлетвореност, си поставихме някои революционни задачи: да създадем театрална трупа, която да се самоиздържа, да не разчита на подкрепа от държавата; тя да има неповторим естетически облик – спорещ, дори отричащ досегашната идейно-естетическа платформа, битуваща по сцените в страната. Бунтът се осъществи и на 31 май `89 тръгнахме с премиера – „Убийството на Гонзаго“ от Недялко Йорданов. Допуснаха ни във Военния клуб, който си позволих да превзема напълно – действието се развиваше по балконите, по целия салон... След това дойдоха „Житие и страдания грешнаго Софрония“, „Това е абсурд“ от Иван Кулеков (спрян от Главно политическо управление на БНА), творби на Том Стопард, Уди Алън, Фасбиндер, Камю, Достоевски, Хайнер Мюлер... Бяха силни времена с неистова енергия. „Възрожденският“ период приключи със спектакъла „Постоянството на веселието и мръсотията“ по Даниил Хармс в залата на КТ „Подкрепа“. При голямата инфлация загубихме всичко, което имахме, и сложих катинара. - След „Подкрепа“ отидохме във ВИТИЗ – Стефан Данаилов ме покани да направя „Децата на Кенеди“ със студентите от класа му, но в деня на премиерата съобщиха, че е поставена бомба. Тогава преминах 300 м до залата на „Подкрепа“ и отключих отново. 3 часа по-късно играхме. После се преместихме в Младежкия театър (тогава в Студентски дом), били сме за малко в Народния, в Музикалния, къде ли не. Сменили сме 8 зали, което беше най-малкото приключенско. Системата обаче така и не се промени, всичко изглеждаше обречено, неслучайно през годините загинаха още поне 20 опита за частни театри, в 7-8 от които и аз съм участвал по някакъв начин. Статуквото си остана и всички частни формации, които се раждаха, много бързо умираха, системата е непокътната, просто сега е на пазарен механизъм. Но мен все ме глождеше, че нямам свой театър – явно бях роден да нося този кръст. И през 2015 г. най-сетне благодарение на ръководството на НДК създадох сегашния Нов театър, продължаващ традициите на „Диалог“. Той тръгна с „Амадеус“ на Питър Шафър. Опитахме се да се завърнем към онова, което ни крепи – изкуството, което ни прави хора, облагородява и вдъхновява, за да преминаваме по-ведро през жалкия си бит. - Времената са други. Тогава наистина ни владееше възрожденски ентусиазъм, защото чувствахме, че водим реална битка, и това ни даваше много сили. Неслучайно бях викан в ЦК на БКП, в Комитета за култура, в Градския комитет на партията и т.н. Тоест, усещането беше, че сме на ръба на закона. Разбира се, тогава нямахме нищо. Това, че ни дадоха възможност във Военния клуб, беше въпрос на връзки. Дори опасността за физическото ни оцеляване беше понякога доста реална. Но желанието да се опитаме да променим системата – не само театралната, а и социалната, да разбутаме някои стени, беше наистина силно в нас и то ни водеше. А след 1989-а вместо идеологическите пречки дойдоха чисто финансовите: просто ни слагаха голям наем. Когато дойде ново ръководство във Военния клуб, отидохме в Софийския университет. След което заради ремонт се преместихме в „Славянска беседа“, оттам в зала „Славейков“, която бяхме принудени да напуснем след един безпаметен купон за 3-годишнината на театъра – беше погром след него, след това отидохме в зала „Подкрепа“, но, както казах, след инфлацията трябваше да затворя врати, после в клуб „Хамбара“, пак в „Славянска беседа“... и така до създаването на Нов театър, който е на друго ниво в организацията, но всичко е минало през моите ръце. През 2014 г. сключихме договор с НДК и почнахме строежа. Сега, когато имам свой театър, пък от време на време се самобичувам, че не мога да намеря онези силни заглавия, казващи нещата, които искам да споделя с публиката. Опитвам се да ги открия – понякога успявам, понякога не толкова. Но смятам, че „Амадеус“, „Поручик Бенц“ по Димитър Димов, „Яворов, Лора и Мина в часа на синята мъгла“ за съдбата на големия ни поет, „Антихрист“ по Емилиян Станев, отскоро и „Котка върху горещ ламаринен покрив“ на Тенеси Уилямс са същностни, смислени текстове, които отговарят не само на моите емоционални потребности. -Тук се създадоха вече доста спектакли на други продуцентски къщи, аз продуцирам само моите спектакли, защото нямам сили и средства за другите. Опитвам се да заделя някакви, за да мога да създам това, което ми е на душата – общо-взето, на година веднъж си го позволявам, няма финансова възможност за повече. Иначе тук се родиха „Кокошка“ на режисьорката Ана Батева – спектакъл, който бе забелязан и у нас, и в чужбина, „Мелодия“ на Клара Армандова, „Променяне“ на Гергана Димитрова и Йоана Буковска-Давидова, в момента Робин Кафалиев прави постановка с Разградския театър – усилено репетират и вероятно в края на сезона ще има премиера. Тук ще се готви и продуцираният от Ловешкия театър спектакъл „Майстори“ по пиесата на Рачо Стоянов – адаптация за 5-ма актьори, и т.н. - Конюнктурата продължава да бъде същата, а ние винаги сме били маргинали и явно ще бъдем. Аз тази участ съм я приел с годините, макар понякога да ме гложди, че оставаме встрани. Но от друга страна си мисля, че ако вляза в тази „игра“, значи съм предал нещо от себе си. Усещането ми е, че трябва да бъда извън нея, в своя си свят. Просто не искам да участвам, докато в един момент тя не стане по-честна, а не обслужваща определени интереси. Защото в последните 20 и повече години се наблюдава много силно капсулиране в тези игри с награди, с фестивали. Министерството на културата продължава да подкрепя определени от тях и е много трудно да пробиеш. Искам да създам фестивал в Нов театър, но не мога да се „вмъкна“ във финансирането на МК, защото средствата са разпределени предварително. Скоро имаше конкурс, но аз не участвах умишлено, тъй като няма никакъв смисъл: конюнктурните фестивали и награди си вървят така от години и никой не ще да промени това. Не желая нито Аскеери, нито Икари, нито техните фестивали. Опитвам се да утвърдя свой фестивал – от 3-4 години правя опити с фестивал на българската драматургия и, живот и здраве, ще продължа. Така е най-лесно – всеки, който иска, да си тегли колата сам, но не е логично дълги години след т. нар. промяна статутът на театрите да остава непроменим. Театри трябва да умират и да се раждат, както всичко в тоя живот, а не да стоят, само защото някога са били учредени с решение на ГК на БКП. Сега си седят 52 държавни театъра, някои станаха общински и само това беше промяната. Иначе всичко останало е както преди 10 ноември. - Скоро се върнахме с „Поручик Бенц“ от Швейцария и Германия, с „Яворов, Лора и Мина“ бяхме в САЩ и почти цяла Европа. Пътуваме с текстове, които са класика, останали са във времето в българската история и театър. Усещам в срещите ни с публиката, че сънародниците ни в чужбина имат нужда от това – те са петимни за поетичното слово на Яворов, Димитър Димов, Емилиян Станев, то ги трогва, защото носталгията е в сърцата им. За това го правим. Естествено, с определени компромиси от естетическа гледна точка, тъй като не можем да си позволим да пренасяме целия декор. Но колкото и да е трудно, спектаклите се случват. Спомням си, първото ни представление в Монреал, Канада, беше наистина инфарктно: нещо се беше объркало и не беше дошъл човек, който да отвори кабината за осветление и звук. Но публиката дойде и ние се опитахме за отрицателно време да създадем организация, да манипулираме с един лаптоп и с бушоните за осветление, така че представлението да се състои въпреки условията. В Атланта пък един чернокож осветител с огромно самочувствие заспа в кабината по време на представлението. Трябваше да го ръгам да се събуди, за да изкараме криво-ляво спектакъла: аз с лаптопа, той с неговия таблет... Много често си казвам: да, визията е важна, но в крайна сметка ако я няма душата на актьора, ако го няма словото на великия писател, какво остава?! Едни картинки, които може би са интересни и впечатляват, но театърът е за това да чувстваш дъха на актьора на метър от себе си. Нищо друго не е нужно освен една празна сцена. - С „Антихрист“ Емилиян Станев е реагирал на онова, което се случваше с нас самите преди 1989-а. Сега „Антихрист“ е в друг контекст и с това заглавие аз реагирам на ставащото в България и в цяла Европа, която познавам добре, тъй като пътувам доста. С възрастта човек все повече се опира на корените си, за да намира смисъл да продължава в тоя свят. Поставих „Антихрист“ с категоричната мисъл и чувство, че трябва да си отворим очите какво се случва с нас – спектакълът е мъничка камбана, която се опитвам да бия, за да продължа своя бунт... ВИЗИТКА * Роден на 29 юли 1955 г. в София * Завършил е актьорско майсторство в клас на проф. Надежда Сейкова във ВИТИЗ, през 1990 г. получава режисьорско звание, има магистратура от НБУ по филмово и тв изкуство * Поставял е десетки театрални спектакли, оперети, мюзикъли в почти всички театри в страната, вкл. в Народния, Младежкия, Музикалния („Януари“, „Осъдени души“, „Красотата ще спаси света“ „Пролетно тайнство“, „Мулен Руж“ и мн. др.) * През 1988 г. основава първия частен театър у нас – „Диалог“, който през 2006 г. трансформира в продуцентска къща „Евродиалог“. Освен театрални спектакли тя вече е създала 4 игрални филма и около 60 документални * Бойко Илиев е баща на известния кинорежисьор и актьор Ники Илиев", "date": "2019.05.26", "title": "Режисьорът Бойко Илиев: Какво е театърът без душата на актьора? Само красиви картинки"}
{"url": "https://www.monitor.bg:443/bg/a/view/vjara-naj-krasivijat-mehanik-v-24-a-aviobaza-krumovo-otletja-s-nebesnite-angeli-166208", "text": "Неочакваната и жестока смърт на пловдивчанката Вяра Лозанова, механик в 24-а Авиобаза Крумово, шокира колегите й от ВВС и приятелите й. „Тя обичаше авиацията с цялото си сърце и душа. Беше изключителен професионалист, който с прецизността на работата си, с волята и усърдието си, засрамваше мнозина от колегите си мъже”, гласяха едни от първите коментари, след като от МВР официално огласиха имената на жертвите при самолетната катастрофа край Ихтиман. Вяра била закърмена с авиация още в детските си години. Баща й бил офицер от ВВС, а майка й Гина Лозанова – служител в 24-а Авиобаза Крумово, където работи и до момента. Загиналата млада жена буквално била израснала покрай военните летища у нас. Детството й преминало покрай летището в Равнец, си спомняха с печал колегите й. През 2001г. Вяра постъпила на работа в 24-а Авиобаза Крумово, като кадрови войник в ескадрила „Комуникационни информационни и навигационни системи” (КИНС). По-късно през годините при реформи в авиобазата тя изявила желание да се обучи за авиомеханик. Тя не само записала курса на обучение, но го и завършила успешно. Преди няколко години за кратко напуснала редиците на ВВС, след което се върнала обратно в 24-а Авиобаза Крумово. Последно се обучавала за механик на бойния хеликоптер Ми-24. Носила службата наравно с мъжете, като давала и въоръжени наряди, заедно с тях. Последно е била една от най-добрите обучаеми в курса за младши сержанти в училището в Долна Митрополия. Работила е като механик и на Кугърите, като отново се е справяла перфектно с поставените й задачи. Няколко години поред, заради естествената си красота, Вяра изпълняваше и ролята на Снежанка, за да зарадва децата на колегите си от Авиобазата преди Коледните празници. Заради любовта си към летенето красивият механик е обикаляла цивилните малки летища от леката авиация в страната и е приятел на всички от българските аероклубове. „Летящите хора не трупат имоти-все ги вълнуват други животи. Те са малко на брой, но техният свят е и мой”, е написала във фейсбук профила си Вяра.  Екипът на Агенция Монитор изказва съболезнования на роднините, близките и приятелите на Вяра! Снимки фейсбук", "date": "2019.05.26", "title": "Вяра - най-красивият механик в 24-а Авиобаза Крумово, отлетя с небесните ангели"}
{"url": "https://www.monitor.bg:443/bg/a/view/arestuvaha-martin-kamburov-zamerjal-s-pari-policai-166252", "text": "Голмайсторът на Берое Мартин Камбуров е арестуван, съобщава TrafficNews.bg. Футболистът е паркирал своето порше неправилно на улица „Полковник Сава Муткуров” в Пловдив. Служители на „Общинска полиция” обаче му сложили скоба. Когато Камбуров се върнал до колата си, установил, че не може да тръгне. Позвънил на оставения телефон и след малко на място се появили служители на „Общинска полиция”. „Започна да ги обижда и да се държи агресивно спрямо тях и те повикаха полиция”, разказва очевидец на случилото се. Когато полицаите пристигнали на адреса, играчът на Берое започнал да се държи агресивно и към тях. Обиждал ги и ги замерял с банкноти, за да му свалят скобата по-бързо. В същото време негов приятел снимал с телефон и провокирал униформените. В момента и двамата са задържани в ареста.Глобата за сваляне на скоба от неправилно паркиран автомобил в Пловдив е на стойност 30 лева.", "date": "2019.05.26", "title": "Арестуваха Мартин Камбуров, замерял с пари полицаи"}
{"url": "https://www.monitor.bg:443/bg/a/view/krajno-desnite-pecheljat-vyv-velikobritanija-belgija-i-latvija-166247", "text": "Няколко партии на европейски лидери успяха да спечелят най-много гласове на евроизборите. Партиите на германския канцлер Ангела Меркел, на унгарския премиер Виктор Орбан и на австрийския премиер Себастиан Курц водят.  Прогнозните резултати от изборите за Европарламент в Германия сочат първо място за десноцентристкия блок ХДС/ХСС и силен резултат за Зелените, предаде Франс прес. Въпреки първото място ХДС/ХСС получава един от своите най-слаби резултати в историята. За консерваторите са гласували около 28 процента от избирателите, а за първи път на избори в Германия на второ място са Зелените с между 20 и 22 процента от гласовете. Според прогнозните резултати крайнодясната \"Алтернатива за Германия\" печели около десет процента от гласовете (за сравнение с около седемте процента през 2014 г.), а социалдемократите получават около 15 процента. Партията Фидес на унгарския премиер Виктор Орбан вероятно ще спечели 56 на сто от гласовете на изборите за ЕП в Унгария, сочат прогнозни резултати. Победата на Австрийската народна партия (АНП) е категорична с 34,5 процента от гласовете и е ясен победител със 7,5 процента повече гласове от миналите избори за Европейски парламент.  Австрийската социалдемократическа партия губи половин процент в сравнение с миналите избори и с 23,5 процента се нарежда на второ място. Аферата от Ибиса се отразява с 2,2 процента минус на Австрийската партия на свободата, която получава 17,5 процента от гласовете. Партията на Зелените печели прогнозни 13,5 процента и губи един процент, НЕОС запазват своите осем процента от гласовете на далите своя вот австрийци. Според първи коментари АПС губи по-малко от очакваното. Ако прогнозата се запази, от 18-те парламентарни кресла, с които разполага Австрия в Европейския парламент, АНП ще получи девет (плюс два), АСДП запазва своите пет мандата, АПС губи един мандат и ще разполага с три мандата, Зелените ще загубят един депутат и ще разполагат с два мандата, НЕОС ще има, както досега, един парламентарист в Европа. Крайнодесни партии бележат ръст. Въпреки усилната кампания на президента на Франция Еманюел Макрон националистичната партия на Марин льо Пен \"Национален сбор\" получава 24%. Втора е \"Република, напред!\" на президента Еманюел Макрон, която получава 22,5%. Следва екологичната партия с 12,7%. Републиканската партия взе 8,5%. Последните данни във Великобритания показват, че партия \"Брекзит\" на Найджъл Фараж най-вероятно ще спечели най-много гласове на проведените в четвъртък избори за Европейски парламент. Евроскептичната партия е с 33%, или 29 места от общо 73 места в Европейския парламент. Далеч назад е Лейбъристката партия получава 18,5%. Трети са „Либералните демократи“ с 16,8 на сто. Изключително слабо представяне на управляващата Консервативна партия, която е подкрепена от едва 11,8% от избирателите. Крайнодясната партия Вламс беланг в Белгия засега печели първо или второ място. Управляващата десноцентристка партия \"Ново единство\" спечели най-много гласове на вчерашните избори за Европейски парламент в Латвия, предаде латвийската информационна агенция ЛЕТА. В Гърция предварителните резултати от екзитпол на пет социологически агенции за частни телевизии в Гърция показват, че управляващата партия СИРИЗА губи в изборите за Европейски парламент. Начело е опозиционната партия \"Нова демокрация\", като печели между 32 и 36 процента от гласовете, докато предварителните резултати за ляворадикалната СИРИЗА са между 25 и 29 на сто от гласовете. На трето място е новото социалистическо „Движение за промяна“ с прогнозни резултати между 7 и 9 процента. Крайнодясната партия \"Златна зора\" събира между 5 и 7 на сто от гласовете на избирателите. Комунистическата партия на Гърция е с изравнени сили с крайнодесните - между 5 и 7 процента. Партията на бившия финансов министър Янис Варуфакис Diem25 има шанс за един евродепутат, като към момента е на ръба. Прагът за влизане в Европейския парламент в Гърция е 3 процента. Национална коалиционна партия на Финландия печели изборите за Европейски парламент, показват предварителните данни. Либерално-консервативната политическа партия получава 20,9%. Финландската социалдемократическа партия заема второ място с 16,7%. Зад нея се нареждат Зелен съюз (14,4%); Финландски център (13,7%), \"Истински финландци\" (13,1%), Ляв алианс (7,4%), Шведска народна партия и Християндемократите с по 5,3%. Европейският парламент съобщи, че на изборите е отчетено най-високото участие на избирателите от поне 20 години насам. Според първоначалните данни за ЕС без Великобритания активността е около 51 на сто. С преизчисление във всички 28 държави от ЕС активността би била 49 - 52 на сто, уточни ЕП. Ако тези данни се потвърдят, ще се очертае първото повишаване на участието на избирателите при определянето на евродепутати от 1979 г. насам, когато гласуването се състоя за първи път. От тогава до днес ЕС отчиташе постоянно понижение на изборния интерес. Данните се приближават до активността, отчетена при изборите през 1999 г. (49,5 на сто). Германският десноцентристки кандидат за следващ председател на Европейската комисия Манфред Вебер изрази надежда, че Европейската народна партия се надява да остане най-голямата група и в следващия Европарламент. \"Не искам да виждам една дясна популистка Европа, която иска да унищожи идеята за заедност, а също съм против Европа в ръцете на левицата\", каза Вебер. Австрийският канцлер Себастиан Курц изрази надежда, че на тези европейски избори ще бъдат укрепени центристките партии, а не крайната левица и десница. Курц заяви във Виена, че се надява десноцентристката му Европейска народна партия да запази първото място в Европейския парламент. Вотът в Австрия е и първи тест за подкрепа преди националните избори през септември след разпадането на управляващата коалиция на Курц преди седмица в скандал с вече подалия оставка лидер на крайнодясната Австрийска партия на свободата Хайнц-Кристиан Щрахе, която участваше в кабинета. Управляващата партия Право и справедливост води на европейските избори в Полша с 42 на сто от гласовете според прогнозни резултати.", "date": "2019.05.26", "title": "Мекрел, Курц и Орбан печелят, Льо Пен отвя Макрон, Ципрас губи"}
{"url": "https://www.monitor.bg:443/bg/a/view/chernobil-e-serialyt-s-naj-visok-rejting-v-istorijata-166214", "text": "За три епизода време мини-сериалът на НВО „Чернобил“ успя да се изкачи на върха на стълбицата на поредици с най-висок рейтинг в телевизионната история. Продукцията, която ни припомня за ядрената катастрофа от преди 33 години, надмина дори „Игра на тронове“ и в „Обувките на Сатаната“ с впечатляващ рейтинг - 9, 7 от 10. Поредицата е оригинална продукция на HBO, в партньорство със SKY, и стартира на 7 май. Сюжетът проследява опитите на смелите мъже и жени, които правят лични жертви, за да минимализират последиците от катастрофата, застрашила цяла Европа през 1986 г. Водещите роли в мини-сериала са поверени на Стелан Скарсгард („Добрият Уил Хънтинг“), Емили Уотсън (номинирана за „Оскар“ за „Хилари и Джаки“) и Джаред Харис (номинаран за „Еми“ за „Момчетата от Медисън авеню“). Харис влиза в ролята на академик Валерий Легасов, виден съветски ядрен физик, а Уотсън блесна като негова колежка от Минск. Като част от екипа за спешно реагиране, той е един от първите, които си дават сметка за мащаба на бедствието. Скарсгард слага костюма на съветския вицепремиер Борис Щербина, който е назначен от Кремъл да ръководи правителствената комисия за Чернобил, сформирана часове след инцидента. Екипът зад камера също е впечатляващ. Сценарият на „Чернобил“ е дело на Крейг Мазин („Снежанка и ловецът“), който е и изпълнителен продуцент на сериала, заедно с Каролин Щраус („Игра на тронове“) и Джейн Федърстоун („Broadchurch“). Режисьор е Йохан Рен („В обувките на Сатаната“", "date": "2019.05.26", "title": "\"Чернобил“ е сериалът с най-висок рейтинг в историята"}
{"url": "https://www.monitor.bg:443/bg/a/view/hamiltyn-triumfira-i-v-monako-166241", "text": "Люис Хамилтън (Великобритания, “Мерцедес“) спечели четвъртата си победа от шест кръга през сезона във Формула 1, като триумфира в Гран при на Монако. Той издържа на атаките на Макс Верстапен (Холандия, „Ред Бул“) и завърши с преднина от 0,537 секунди. Холандецът дори не финишира втори заради наказание, като вместо него останалите места на подиума заеха Себастиан Фетел (Германия, „Ферари“) и Валтери Ботас (Финландия, „Мерцедес“).", "date": "2019.05.26", "title": "Хамилтън триумфира и в Монако"}
{"url": "https://www.monitor.bg:443/bg/a/view/cik-84-jalbi-i-signali-kym-18-chasa-166248", "text": "Общо 84 са жалбите и сигналите, постъпили в Централната избирателна комисия в изборния ден до момент. Това заяви говорителят на ЦИК Таня Цанева. \"Сигналите не влияят на изборния процес, като изключим тези за огласяване на изборните резултати от социологически агенции, по повод изборите\", посочи Цанева, цитирана от Нова ТВ. Сигналите са свързани основно с нарушения в работата на секционните избирателни комисии, за това, че много избиратели желаят да гласуват машинно. Има сигнал от секция в Германия за това, че се е водила предизборна агитация, но като цяло ЦИК не е могла да даде указания, тъй като агитацията се е водила извън сградата, в която се намира СИК. Проблемите с машинното гласуване са в две направления - в част от секциите гласуването с машини не е могло да стартира, поради проблем с машините, а в други е започнало, но е преустановено заради дефект с машините. \"Разписките от машините, с които е било извършено гласуване, ще бъдат броени ръчно и те ще бъдат приобщени към общия протокол\", уточни Цанева.  Проблемите с неявяването на членове на СИК в началото на изборния ден от определени политически сили са своевременно отстранени, като на техните места са назначени нови от резервите.", "date": "2019.05.26", "title": "ЦИК: 84 жалби и сигнали към 18 часа"}
{"url": "https://www.monitor.bg:443/bg/a/view/pyrvi-ekzit-pol-v-tv-efira-166250", "text": "Първи екзит пол час преди приключването на изборния ден у нас излезе в тв ефира. Данните бяха обявени от bTV, които се позоваха на резултати, подадени им от \"Алфа рисърч\". Според информацията, цитирана от телевизията, към момента се очертава 5 формации да имат свои представители в Европарламента. ", "date": "2019.05.26", "title": "Първи екзит пол в тв ефира"}
{"url": "https://www.monitor.bg:443/bg/a/view/kristina-nguen-za-vryzkata-si-s-pavel-za-nas-naj-vajno-e-prijatelstvoto-166225", "text": "Моделът Кристина Нгуен призна, че в основата на връзката й с Павел Николов от дуото Pavell & Venci Venc, категорично стои приятелството. „То е на първо място. Успяваме да намерим баланса“, откровена е чаровната брюнетка. Пред dir.bg тя разкри, че искрата между двамата пламнала покрай песента „Ти губиш“, която Павел и Венци записват с Ева Пармакова. „Той дойде с Ева и режисьора на клипа до Велико Търново да ме вземат да огледаме терена за снимките. Целият ден беше много позитивен и останах с приятно впечатление от него. Следващата ни среща беше на самите снимки в Крушуна, там успяхме повече да поговорим. откровена е Нгуен. През свободното си време двамата обичат да четат, да излизат с приятели и да играят на плейстейшън.", "date": "2019.05.26", "title": "Кристина Нгуен за връзката си с Павел: За нас най-важно е приятелството"}
{"url": "https://www.monitor.bg:443/bg/a/view/hamiltyn-posveti-na-niki-lauda-pobedata-v-monako-166251", "text": "Люис Хамилтън с \"Мерцедес\" спечели Гран при на Монако, с което записа 4-ата си победа този сезон в шампионата на Формула 1 и 77-а в кариерата си. Петкратният световен шампион посвети успеха си на починалия през седмицата Ники Лауда, чието име носеше изписано на своя шлем. Британецът изкара цели 67 от общо 78-те обиколки с едни гуми тип медиум, от които се оплакваше още когато му ги сложиха на болида. Той обаче призна, че за нищо на света не би спрял в бокса, защото още помни как загуби така едно състезание в Монако преди 2 години. \"Състезанието беше едно от най-сложните в кариерата ми, коментира след финала Хамилтън. - Аз се борих направо отчаяно, както се сражаваше Ники Лауда. Той беше много въжен човек за нашия отбор и ни помогна да станем тези, които сме сега. Сигурен съм, че Ники ни е гледал от небесата, а ние се стараехме да запазим концентрация и правихме всичко възможно той да се гордее с нас.\" Победителят обърна особено внимание на проблема с гумите си. \"Ясно е, че никак не ми се караше със съвършено износени гуми. За последно го правих в Китай през 2007 г., когато бях в \"Макларън\" и ми оставаха огробно количество обиколки до края. Но сега резултатът е фантастичен! Радвам се, че времето не ме подведе, благодаря на забележителните фенове, надявам се, че не са скучали. Това беше грешен избор, пак го твърдя. Но нито за миг не ми мина през главата да завия и да сменя тези гуми. Две години преди това свърнах към бокса и получих тежък урок, като изпуснах победата. Затова сега рискувах да разбия дори машината, но не да сменям гуми, за да се добера до финала. Втори се нареди Себастиан Фетел с \"Ферари\", а трети - Валтери Ботас с \"Мерцедес\". Това обаче стана, след като Макс Верстапен с \"Ред Бул\", завършил втори след дълго преследване на Хамилтън, получи своето наказание от 5 секунди. Белгиецът закачи с болида си този на Ботас след първата смяна на гуми в бокса в 13-ата обиколка след като го засече, а после финландецът трябваше да сменя отново заради спукване на гума. Така Верстапен остана четвърти. Кими Райконен с \"Алфа Ромео\" завърши своя старт №300 на 17-а позиция. Местният любимец - Шарл Льоклер с \"Ферари\", първият пилот от Монако, пък отпадна след спукана гума и повреди в 21-ата обиколка за разочарование на феновете си. Хамилтън е лидер със 136 т. след 6 старта, следван от Ботас със 120 и Фетел с 82.", "date": "2019.05.26", "title": "Хамилтън посвети на Ники Лауда победата в Монако"}
{"url": "https://www.monitor.bg:443/bg/a/view/osmoklasnik-posegna-na-pyrvolachka-prebiha-go-ot-boj-166233", "text": "15 – годишен жител на павелбанското село Търничане е задържан след сигнал за посегателство с цел блудство над  7-годишно момиченце от същото село. Задържаният Рифат Караали е бил окован в белезници към 21, 00 часа на 25 май , полицаите едва успели да го овардят от публичния линч, който му готвели близките на жертвата. Часове по-късно с камъни са изпотрошени прозорците на жилището, където се скрили шесте братя и сестри и бременната майка  на изверга, разказа кметът на селото Ахмед Ходжа. Рифат, който е осмокласник в Павел баня извардил мъничката Зорничка докато бере череши и след като я повалил на тревата набързо разкъсал дрешките й в желание да задоволи животинската си страст. Цялото изподрано и изкаляно, със скъсани дрешки момиченцето успяло да се отскубне и да изтича до центъра на Търничане, където в този момент бил татко му Янко Станев и дядото Юлиян. Жертвата е била откарана за преглед в спешния кабинет в Казанлък, нападателят е задържан по закона за МВР за 24 часа, образувано е досъдебно производство за блудство спрямо малолетна, лаконично уточних от старозагорската окръжа прокуратура. Напрежението е ескалирало и в неделя, когато близки на момиченцето отново са направили опит да разрушат дома на Рифат, наложило се по спешност да да отидат два патрулни автомобила от участъка в Павел баня.", "date": "2019.05.26", "title": "Осмокласник посегна на първолачка, пребиха го от бой"}
{"url": "https://www.monitor.bg:443/bg/a/view/preglejdat-bezplatno-v-majchin-dom-za-inkontinencija-166238", "text": "Безплатни прегледи за инконтиненция, както се нарича неволното изпускане на урина започват в АГ „Майчин дом“ в София от 3 до 14 юни включително. Те се осъществяват за втора поредна година. В тях ще се включи лично и изпълнителният директор на болницата проф. д-р Иван Костов. Часовете за прегледите ще са всеки работен ден от 13.00 до 15.00 часа. Записвания за прегледите вече са възможни от 12.00 до 14.00 ч. на тел.: 02/ 9172 442. Неволното изпускане на урина се нарича стрес инконтиненция и се причинява най-често от повишено налягане в корема. То може да се прояви при рутинни ежедневни дейности, включително спортуване, вдигане на предмети, дори кихане. Причините за стрес инконтиненцията могат да бъдат различни. Незадържането на урина може да се дължи на възпаление на пикочните пътища и образувания по лигавицата. При жените оплаквания могат да се появят в резултат на смъкване на пикочния мехур и матката. Това се случва най-често след раждане по естествен път. Друга причина, която би отключила това състояние, е менопаузата. По данни на Световната здравна организация, хората, които се оплакват от неволното изпускане на урина, са над 100 млн. Стрес инконтиненцията е широко разпространен проблем, който се среща при жени от различни възрасти, но за който не се говори поради чувство за неудобство и срам. Симптомите погрешно се свързват с възрастта на пациентите, което стимулира лекарите в „Майчин дом“ за втора година да подадат ръка на жените с този проблем и да ги информират, че заболяването е лечимо и при правилна терапия може да бъде отстранено напълно. При по-лека проява на инконтиненция се препоръчва комбинация от упражнения и медикаменти. При пациенти с органичен проблем може да се наложи и оперативна намеса за корекция и стабилизиране положението на органите на пикочополовата система и техния поддържащ апарат. „Майчин дом“ е първата и най-голяма АГ болница у нас, посветена на женското здраве от своето създаване преди повече от 115 години. Болницата е лидер по брой раждания за България, като в нея се проследяват най-сложните медицински случаи от цялата страна.", "date": "2019.05.26", "title": "Преглеждат безплатно в „Майчин дом“ за инконтиненция "}
{"url": "https://www.monitor.bg:443/bg/a/view/faraj-pecheli-evrovota-vyv-velikobritanija-166240", "text": "Последните данни във Великобритания показват, че Партия \"Брекзит\" на Найджъл Фараж най-вероятно ще спечели най-много гласове на проведените в четвъртък избори за Европейски парламент. Анализ на \"Дейли телеграф\" отрежда първо място за евроскептичната партия с 33% или 29 места от общо 73 места в Европейския парламент. Далеч назад е Лейбъристката партия, която получава 18,5%. Трети са Либералните демократи с 16,8 на сто. Изключително слабо представяне на управляващата Консервативна партия, която е подкрепена от едва 11,8% от избирателите.", "date": "2019.05.26", "title": "Фараж печели евровота във Великобритания"}
{"url": "https://www.monitor.bg:443/bg/a/view/albert-lin-tyrsi-izgubenite-sykrovishta-na-maite-166210", "text": "Изследователят Алберт Лин ще търси изгубените съкровища на маите в едноименна поредица, чиято премиера ще се състои по National Geographic. Датата е 2 юни, а часът 22, 55. Лин поема на пътешествие в гватемалската джунгла. Той ще изследва как една нова високотехнологична карта разкрива десетки хиляди древни руини. Екип от археолози се отправя на изследователска експедиция, която ще разкрие за първи път изгубени руини и артефакти отпреди 1500 години. Това, което екипът открива, ще пренапише историята на една от най-мистериозните древни цивилизации съществували някога – тази на маите. Поредицата „Изгубените съкровища на маите“ ще се развие за четири епизода време, всеки от които по 60 минути.", "date": "2019.05.26", "title": "Алберт Лин търси „Изгубените съкровища на маите“"}
{"url": "https://www.monitor.bg:443/bg/a/view/1257-zatvornici-pusnaha-buletini-166235", "text": "1425 български граждани, които в момента са на територията на затворите и арестите в страната, имат право да гласуват, сочат данните на Главна дирекция „Изпълнение на наказанията“. Към момента 1257 или 88% от тях са упражнили правото си на вот. Това са обвиняемите и подсъдимите, които нямат вляза в сила присъда към датата на провеждането на избори за членове на Европейския парламент – 26 май 2019 г. Работата на избирателните секции на територията на затворите и арестите в страната ще приключи в 20 ч.", "date": "2019.05.26", "title": "1257 пуснаха бюлетини в затвори и арести "}
{"url": "https://www.monitor.bg:443/bg/a/view/levski-chaka-15-000-fenove-za-baraja-s-etyr-166236", "text": "Баражът, който ще разпредели последната евроквота, ще се играе при висок интерес. Сблъсъкът между „Левски“ и „Етър“ е във вторник от 20 часа на стадион „Vivacom Arena – Георги Аспарухов“, като се очаква на трибуните да има около 15 000 фенове. „Сините“ вече отправиха призив за масова мобилизация, а освен това пуснаха евтини билети – по 5, 7 и 10 лева. Талоните се харчат добре както на касата пред сектор „А“ на „Герена“, така и онлайн в мрежата на Eventim. “Бъди до „сините“ в последната битка за сезона!“, призоваха от „Левски“ в съобщение на официалния си сайт. Агитката на „Етър“ също прави сериозна организация, за да подкрепи отбора в решаващия сблъсък. От клуба обявиха безплатна екскурзия с автобуси до София, а много от феновете тръгват към столицата с автомобили. Всички желаещи да посетят мача могат да се запишат до 13:30 часа в понеделник, а колоната тръгва към „Герена“ в 15 часа във вторник. Очакванията са търновци да се радват на подкрепа от около 1000 фенове, които ще се надяват тима да се завърне в евротурнирите след 28 години пауза. В същото време преотстъпеният от „Левски“ във „Виторул“ нападател Ривалдиньо спечели Купата на Румъния. Синът на легендата Ривалдо премина в настоящия си тим под наем през януари, след като стана ненужен на „Герена“. Във финала за трофея „Виторул“ надделя над „Астра“ с 2:1, а Ривалдиньо започна като титуляр и игра 63 минути. “Шампион! Всичко е възможно за онези, които вярват”, написа Ривалдиньо в официалния си профил в Instagram. Към момента не е ясно дали бразилецът ще се завърне на „Герена“, като почти сигурно ще се стигне до постоянен трансфер.", "date": "2019.05.26", "title": "„Левски“ чака 15 000 фенове за баража с „Етър“"}
{"url": "https://www.monitor.bg:443/bg/a/view/izgoniha-pijana-chlenka-na-sik-166237", "text": "Член на секционната избирателна комисия в село Баланово е отстранен заради това, че е бил в нетрезво състояние. Това съобщи Красимир Петров, председател на Районна избирателна комисия – Кюстендил пред „Фокус“. По думите му сигнал за случая е подаден от председателя и членове на секционната избирателна комисия. Според сигнала жената се е държала агресивно в комисията. На място са повикани служители на полицията, които са направили тест с дрегер. Резултатите са показали, че членът на секционната избирателна комисия е в алкохолно опиянение – 1.5 промила алкохол в издишания въздух. С решение на секционната избирателна комисия, мнозинство от две трети, жената е отстранена. Изборният процес в секцията продължава нормално.  ", "date": "2019.05.26", "title": "Изгониха пияна членка на СИК"}
{"url": "https://www.monitor.bg:443/bg/a/view/izdirvan-ot-bylgarija-makedonec-be-zadyrjan-v-albanija-166232", "text": "Гражданин на Северна Македония е арестуван тази сутрин от албанската гранична полиция на ГКПП Кяфасан на влизане в Албания, след като при проверка било установено, че е издирван от Интерпол по искане на България, предаде агенция МИА. Според албанската полиция става дума за Р.Х., търсен за \"престъпления против паричната и кредитната система\". Албанската полиция съобщи, че 52-годишният Р.Х. е жител на Скопие и е издирван с червена бюлетина, издадена от бюрото на Интерпол в София по искане на съда в Благоевград за престъпления, за които българският закон предвижда до 8 години затвор. Властите в Албания ще предприемат действия за екстрадиране на задържания в България.", "date": "2019.05.26", "title": "Издирван от България македонец бе задържан в Албания"}
{"url": "https://www.monitor.bg:443/bg/a/view/mel-bi-nareche-viktorija-bekym-kuchka-166230", "text": "43-годишната знойна певица от Spice Girls Мел Би нарече бившата си колежка Виктория Бекъм „кучка“. Групата се събра отново и наскоро стартира турнето си, но съпругата на футболната звезда Дейвид Бекъм отказа да се присъедини към бандата, която й донесе световна популярност. Все още съм разочарована, че не се присъедини, но паля свещи, че ще си смени решението“, каза Мел Би пред Пиърс Морган в шоуто му „Life Stories“. Тя допълни още, че и до сега не е напълно простила на друга своя колежка от групата – Гери Хорнър (Халиуел) за напускането й на Spice Girls през 1998 г. „Бях толкова наистина, наистина бясна защото започнахме всичко ние петте, заедно, и не може да ни се получи ако не сме петте заедно. Мел би не спести и подробности от интимните си отношения с Гери през 90-те. На въпрос: „Тук трябва да си брутално откровена – преспа или не с Гери Халиуел?“, тъмнокожата певица отговори: не не по този начин, поне не всички“. Този отговор не задоволи водещият и той отново я попита, на което Мел поклати глава и се усмихна.", "date": "2019.05.26", "title": "Мел Би нарече Виктория Бекъм „кучка“"}
{"url": "https://www.monitor.bg:443/bg/a/view/vzriv-v-sushilen-ceh-obgori-trima-rabotnici-166223", "text": "Взрив в цех за изсушаване на фини  частици към завода за производство на дървесни плоскости „Кастамону България“  рани трима от работниците, които са с различна степен на изгаряния. Инцидентът е станал малко преди 12,00 в неделя, на място край павелбанското село Горно Сахране са отишли два пожарни автомобила, гасенето е продължило близо час. Унищожени са около 200 кв м от помещението, където при температура от 300 градуса по Целзия става изсушаването на финия дървесен прах, използван в технологичния процес за направата на плоскостите. Пострадалите Стефан Гудев /60/, Цанко Бурназов /39/ и Мехмед Сечкин /30/ са в обгаряния от 8 до 20 процента, след първоначален преглед във Филиала за спешна медицинска помощ-Казанлък са транспортирани към УМБАЛ „Свети Георги „ – Пловдив в клиниката по изгаряния за лечение. Останалите петима работници са отървали само с уплахата, коментираха запознати. До късно следобед в неделя вървеше предварителен оглед на местопроизшествието, на първо време е образувано досъдебно производство за трудова злополука със средни телесни наранявания на повече от един човек, уточниха от Районна прокуратура – Казанлък. За пожара е била уведомена и старозагорската регионална екоинспекция, но нямало данни за опасно задимяване в района. От ръководството на „Кастамону България“ отказаха какъвто и да е коментар за случилото се в неделния ден. Най-възрастният пострадал е от Горно Сахране, Сечкин наскоро дошъл да работи от тук от родния си Смолянски край, а Бурназов е от село Дунавци. Тепърва предстои да се установят конкретните причини за взрива и дали става дума за умисъл или е плод на нехайство и неспазване на технологичните изисквания. Бивши служители на 50-годишната фабрика, позната повече със старото си име „Габровница“ разказват, че подобни пожари е имало и в миналото преди скъпите ремонти. Най-опасно било в съседния цех, където за слепването си ползват силноотровни химикали.  ", "date": "2019.05.26", "title": "Взрив в  сушилен цех обгори трима работници"}
{"url": "https://www.monitor.bg:443/bg/a/view/rusija-vdigna-zabranata-za-vnos-na-kostilkovi-plodove-ot-severna-makedonija-166221", "text": "От понеделник Русия спира действието на забраната за внос на костилкови плодове от Северна Македония, която бе наложена през август миналата година, съобщава „Макфакс“. По този начин производителите от бившата югорепублика вече ще могат да изнасят за руския пазар череши, вишни, сливи, кайсии, праскови и нектарини. Експортът на праскови и нектарини е одобрен само при наличие на гаранция от македонските фитосанитарни власти, че плодовете за износ са огледани от райони свободни от габното заболяване по овошките Monilinia fructicola (Winter) Honey. Свалянето на забраната стана след инспекция в Северна Македония от страна на руската фитосанитарна служба „Роспотребнадзор“. От началото на годината македонските производители отчитат ръст от 90% на износа на храни на Русия. Основно увеличението се дължи на по-големия експорт на ябълки.", "date": "2019.05.26", "title": "Русия вдигна забраната за внос на костилкови плодове от Северна Македония"}
{"url": "https://www.monitor.bg:443/bg/a/view/dvama-shampioni-v-edna-sekcija-166224", "text": "Двама български спортисти и шампиони, се засякоха случайно в една и съща търновска избирателна секция. Красимир Балъков тъкмо вече беше упражил правото си на глас и излизаше от помещението, когато на вратата се засече с идващата Весела Лечева. Без каквито и да е политически пристрастия двамата дружески се поздравиха. А стрелкинята пожела на Бала бъдещи успехи с националния футболен отбор.", "date": "2019.05.26", "title": "Двама шампиони гласуваха в една секция"}
{"url": "https://www.monitor.bg:443/bg/a/view/myj-zagina-sled-izstrel-s-pushka-v-selo-kraj-lubimec-166220", "text": "Мъж на 74-години е открит мъртъв в дома му в село Лозен, община Любимец, съобщиха от прокуратурата. Сигнал за простреляния с въздушна пушка е получен около 8 часа сутринта. Дошлите на мястото на инцидента медици само са констатирали смъртта на Георги Янчев и са откарали тялото му за аутопсия. В близост до тялото е намерена и пушка. Според официалното съобщение на магистратите вероятно става въпрос за преправено пневматично оръжие. Загиналият не е бил сам по време на изстрела. В къщата е имало само негови близки, които се разпитват от криминалистите. Изяснява се какво точно се е случило там рано сутринта, около 8 часа. Къщата се намира на около 100 метра от изборната секция в Лозен, но там никой не е чул изстрела. Все още не е ясно дали Георги е загинал при убийство, нещастен случай или убийство, настъпило по непредпазливост. Най-малко вероятна към този момент е версията за самоубийство. Според неофициална и непотвърдена изстрелът е пронизал Янчев в гръб. Затова на разследващите е трудно да предположат, че възрастният мъж се е самонаранил. „Беше изключително тих, възпитан и кротък човек. Никога не е бел замесен в скандали. Не можем да повярваме, че в къщата е имало насилие“, твърдят хора от Лозен. Разследването продължава, очакват се резултати от аутопсията.", "date": "2019.05.26", "title": "Мъж загина след изстрел с пушка в село край Любимец"}
{"url": "https://www.monitor.bg:443/bg/a/view/grisho-ocelja-sreshtu-tipsarevich-v-3-chasova-drama-v-parij-166219", "text": "Григор Димитров спечели първия си мач от тазгодишното издание на „Ролан Гарос“. Българинът оцеля в истинска драма, продължила малко над 3 часа срещу сърбина Янко Типсаревич, за да стигне до победата с 6:3, 6:0, 3:6, 6:7(4), 6:4. Началото на срещата далеч не вещаеше такава развръзка. Гришо записа серия от 11 последователни гейма – от 2:3 в първия сет до 6:3, 6:0 и 1:0 (с пробив) в третия. В този момент изглеждаше сякаш той ще затвори мача чисто за около час и половина игра. След това обаче българинът допусна срив, който му коства загуба на третия сет, а в четвъртия Типсаревич се наложи с тайбрек. Решителен пробив в деветия гейм на финалния, пети, сет донесе на Димитров изстрадания успех. След края на мача той дори не успя да се зарадва на победата си, показа с пръст главата си, осъзнавайки, че сам си усложни ситуацията. Това беше седми мач между двамата и трети успех за Гришо срещу намиращия се на 317-о място в световната ранглиста в момента сърбин. 34-годишният Типсаревич, който е достигал до №8 в класацията на АТР, е осминафиналист на \"Ролан Гарос\" от 2012 г. Във втория кръг в Париж Димитров ще играе срещу Марин Чилич (Хърв), като двубоят им ще е в сряда. На старта Чилич, 13-и в света и №11 в схемата, победи Томас Фабиано (Ит) с 6:3, 7:5, 6:1, след като пласира 13 аса. С победа в три сета започна участието си Стефанос Циципас (Гър), който се справи с Максимилиан Мартерер (Гер) с 6:2, 6:2, 7:6(4). Същото стори и Кей Нишикори (Яп), надиграл участващия с „уайлд кард“ французин Кентен Али с 6:2, 6:3, 6:4. Руската тийнейджърка Анастасия Потапова поднесе първата изненада в турнира, като елиминира бившата номер 1 в света Ангелик Кербер (Гер) с 6:4, 6:2. С това 18-годишната Потапова, 81-а в ранглистата на WTA, регистрира първата си победа над състезателка от топ 10 при дебютния си успех в основната схема на \"Ролан Гарос\". Шампионката от 2016 г. Габрине Мугуруса (Исп) преодоля трудно начало, за да стигне до крайния успех над Тайлър Таунзънд (САЩ) с 5:7, 6:2, 6:2. Следващата й съперничка ще е Йохана Ларсон (Шв), която елиминира Магдалена Рибарикова (Слвк) с 6:3, 6:4.", "date": "2019.05.26", "title": "Гришо оцеля срещу Типсаревич в 3-часова драма в Париж (ОБНОВЕНА)"}
{"url": "https://www.monitor.bg:443/bg/a/view/konstantin-mihajlov-vleze-oficialno-v-zalata-na-slavata-166217", "text": "Бившият вратар на националния отбор на България по хокей на лед Константин Михайлов беше въведен официално в Залата на славата на Международната федерация (IIHF) на церемония в Братислава. Това стана преди срещите за разпределението на медалите на световното първенство в словашката столица. 54-годишният Михайлов получи приза \"Ричард -Биби Ториани\" за изключителна кариера в неводеща хокейна нация лично от президента на IIHF Рене Фазел. В Залата от клас 2019 бяха въведени още Майк Модано (САЩ), Жигмунд Палфи и Мирослав Шатан (Сллк), Йорген Йонсон (Шв), Борис Александров (Каз., посмъртно), 4-кратната олимпийска шампионка Хейли Уикенхайзър (Кан) и бившият зам.-изпълнителен директор на хокейната федерация на САЩ Джим Джохансон (посмъртно). Михайлов прекрати състезателната си кариерата на 51-годишна възраст след участие в рекордните 28 световни първенства в долните дивизии за България в периода 1985-2014 г. \"За мен е голяма чест да стоя днес тук заедно с такива хокейни величия като Йорген, Майк, Жигмунд, Мирослав и Хейли, получавайки награда, която е признание за хокейно съвършенство, каза от трибуната Константин Михайлов. - За съжаление Борис и Джим не са с нас. Искрено съм благодарен отличието, което получавам. В България хокеят не е много разпространен спорт, но е много уважаван от тези, които го познават. Последните 20 години не бяха лесни за българския хокей, предвид промените в Източна Европа. Надявам се надявам, че нашият отбор ще се прави с предизвикателствата и скоро ще надгради постигнатите в миналото успехи. Тази награда виждам не само като лично признание, но и като признание за всичките български хокейни състезатели и деятели, че човек трябва да има цел, дисциплина, почтеност, съчетани със страст, отговорност и постоянство. Ако следвате тези принципи, успехът е неизбежен и наградите ще последват. Не бих могъл да искам повече от тази награда за нещо, което съм правил с любов и страст през целия си живот. Изключително съм щастлив да бъда въведен в залата на славата на световната федерация.\" Канада и Финландия стигнаха до финала на световното, който се играе довечера от 21,15 ч. Канадците разгромиха Чехия с 4:1 на полуфинала, а финландците - Русия с 1:0.", "date": "2019.05.26", "title": "Константин Михайлов влезе официално в Залата на славата"}
{"url": "https://www.monitor.bg:443/bg/a/view/barsa-misli-za-treniorska-rokada-sled-zagubata-na-finala-166228", "text": "Рекордьорът по трофеи за Купата на краля „Барселона“ претърпя поражение с 1:2 от „Валенсия“ във финала на турнира този сезон, игран на стадион \"Бенито Виямарин\" в Севиля. Каталунците бяха носители на последните четири купи от надпреварата, но преклониха глава пред командата на Марселино. Голове на Кевин Гамейро (22) и Родриго Морено (33) зарадваха феновете на \"прилепите\" и така \"бяло-черните\" отпразнуваха по прекрасен начин стогодишнината на клуба. Лионел Меси вкара гол в 73-тата минута, а натискът на „Барса“ в последните минути не донесе ново попадение. След двубоя основната тема за испанските медии бе бъдещето на треньора на „Барселона“ Ернесто Валверде. Спецът бе посочен като основен виновник за поражението, а освен това още търпи критики за отпадането от „Ливърпул“ в Шампионската лига. Огромна част от феновете настояха за треньорска рокада, но засега спецът се ползва с подкрепата на тарторите на отбора и на клубния президент Хосеп Мария Бартомеу. „Валверде има договор, а загубата във финала не е по негова вина. Сезонът ни не е провал. Спечелихме титлата, което винаги е наша цел“, сподели Бартомеу. Триото се отдели от съотборниците си за 20-минутно съвещание, след което стана ясно, че няма да настоява за смяна на Валверде. Самият спец също заяви, че желанието му е да продължи да води „Барселона“ и изобщо не мисли за напускане. „Преди месец празнувахме титлата и имахме шанс за требъл, но очакванията се оказаха твърде високи и не се получи. Дали смятам, че кредитът на доверие към мен е изчерпан? Нямам какво да кажа\", коментира Валверде.", "date": "2019.05.26", "title": "В „Барса“ мислят за треньорска рокада след загубата на финала"}
{"url": "https://www.monitor.bg:443/bg/a/view/sblysyci-i-protesti-na-izborite-v-belgija-166229", "text": "Технически неуредици съпътстват днешните избори в Белгия за европейски и федерални депутати, както и за местна власт, съобщават медиите в страната. На няколко места сутринта секциите отвориха със закъснение, а впоследствие бе съобщено за близо 500 случая на технически недостатъци при електронното гласуване. Секциите, където гласуването бе само с хартиени бюлетини, затвориха в 15 ч. българско време, а останалите се очаква да приключат работа в 17 часа. Във Валония се гласуваше само с бюлетини, в Брюксел - само с машини, а във Фландрия - и по двата начина. Белгийски и френски жълти жилетки се събраха днес в Брюксел по призив в социалните мрежи и от разпространяваните видеозаписи се виждат стотици участници в неразрешения протест. Полицията се е намесила с водни оръдия срещу демонстрантите, след като жълтите жилетки са започнали да чупят обществено имущество в центъра на столицата. На някои от знамената, носени на протеста, се забелязва знакът на анархистите.", "date": "2019.05.26", "title": "Сблъсъци и протести на изборите в Белгия"}
{"url": "https://www.monitor.bg:443/bg/a/view/babi-napirat-da-glasuvat-mashinno-166206", "text": "Баби напират да гласуват машинно в търновските секции, видя \"Монитор\" В една от тях възрастна жена отказа да вземе подадената й от член на комисията бюлетини и попита къде може да гласува „с машинката”. След като член на комисията я инструктира какво трябва да направи, жената се бави не повече от минута, след което щастлива и доволна, обяви че отива да се разхожда в гората и да събира гъби. На въпрос за годините, старата жена отговори, че е набор 1931 г. но е в час с елекронните технологии и всяка вече чатела с внучката си, която живеела в Америка. За разлика от нея младежи на 20-ина години не пожелаха да гласуват машинно, като обясниха, че им е трудно да се оправят с подобни „машинарии”. Някои от гласуващите дойдоха в секцияна направо от абитуриентските си балове. „Хапнахме, пийнахме, купонясвахме цяла нощ. Сега ще пусна гласа си и отивам да спя, че ме чака тежка програма. Довечера ще правим втори бал. Ама главата нещо ми е замотана и не мога да се оправям с машините. Да ми дават там една книжна бюлетина да задраскам и да си вървя”, обясни младеж с метнато на рамо сако и риза, разкопчана до пъпа. Дамата му търпеливо го чакаше пред входа на секцията. Тя обясни, че няма да гласува, защото не й се занимавало с глупости. Към 13,00 ч. във Великотърновска област гласува 15,88% от населението. Най-голяма е избирателната активност в малките общини Сухиндол 22,4% и Златарица – 21,8%. Във Велико Търово активността е 15%. Най-ниска пък тя е Горна Оряховица и Полски Тръмбеш – малко над 14%. Сигнали и жалби за нарушения до момента няма.", "date": "2019.05.26", "title": "Баби напират да гласуват машинно"}
{"url": "https://www.monitor.bg:443/bg/a/view/marija-gabriel-glasuva-v-rodnoto-hadjidimovo-andrej-novakov-i-kmeta-kambitov-v-blagoevgrad-166205", "text": "Водачът на листата на ГЕРБ и СДС за евроизборите Мария Габриел гласува в родното си Хаджидимово, а Андрей Новаков и кметът д-р Атанас Камбитов упражниха своя глас в Благоевград. „Гласувах за силна България в Обединена Европа, за уважавана България – такава, каквато е тя начело с премиера Бойко Борисов, за България, задаваща приоритети в еропейския дневен ред. Гласувах и за Европа, която се грижи и за най-малкото училище в най-отдалеченото място, за Европа, която носи полза в ежедневието”, каза пред журналисти Мария Габриел, минути след като гласува в град Хаджидимово.  Кандидатът за евродепутат от ГЕРБ и СДС Андрей Новаков даде своя глас в Благоевград. Той беше придружаван от областния координатор на ПП ГЕРБ-Благоевград и народен представител Даниела Савеклиева: „Всички хора без значение къде са избрали да прекарат почивката си, нека да направят всичко възможно да упражнят правото си на глас, тъй като сега е моментът да покажат мнението си и да го изразят по единствения легитимен начин, така че да окажат влияние върху това как България ще продължи да се развива през следващите 5 години в Европейския съюз“, каза Андрей Новаков. Той добави още, че само една опция на гласуване гарантира, че България ще получи повече финансиране за селата и градовете; че ще се противопостави на несправедливи законодателни решения като Пакет „Мобилност“; че ще продължи с европейското си развитие. Кметът на община Благоевград д-р Атанас Камбитов упражни правото си на вот в 26 СИК в Благоевград, която е във Второ основно училище: „Гласувах за европейското развитие на България! Гласувах за тези, които във времето са показали и доказали, че знаят, че могат, да представляват, да отстояват и защитават интересите на България. Гласувах за тази, които във времето показаха, че са проевропейски настроени и постигнаха много успехи. С това даваме шанс да продължим в същата посока!“, каза кметът д-р Атанас Камбитов.", "date": "2019.05.26", "title": "Мария Габриел гласува в родното Хаджидимово, Андрей Новаков - в Благоевград"}
{"url": "https://www.monitor.bg:443/bg/a/view/nova-kampanija-obedinjava-kustendilci-sybirat-sredstva-za-14-godshnija-tedi-stradasht-ot-rak-na-kostite-166211", "text": "Кюстендилци за пореден път се обединяват в една обща кауза. Тази да помогнат на 14-годишния Теодор Велинов да пребори остеосаркома - вид много агресивен рак на костите.   Теди е ученик в 7 клас на ОУ „Даскал Димитри“ - Кюстендил, той тренира футбол и обича да е сред приятели. Той е единствено дете на мама Светла и тате Даниел. В началото на месец май, Теди започва да изпитва леки болки в крака, като първоначално близките му мислили, че се дължи на пренатоварване в тренировките по футбол. След известно време се поява отток и след това накуцване. Родителите му решават да потърсят помощ в Университетска Специализирана болница по ортопедия „Проф. Бойчо Бойчев“, където след направени редица изследвания е установено, че Теди има остеосаркома феморис сенистри - вид много агресивен рак на костите. При 14-годишното момче той е засегнал бедрената му кост. При направения ЯМР се вижда, че туморите са два. След установяването на диагнозата е пренасочен в клиника по детска онкохемотология ИСУЛ, където е приет за лечение. До момента Теодор има направена една химиотерапия и в момента се възстановява у дома. Лечението на този вид рак е много агресивно и включва химио и лъче терапия и най-вероятно ампутация на крайника. Родителите на Теодор са подали документи в Университетска болница „Шарите“ – Берлин, където са изказали второ мнение и твърдят, че могат да запазят крака на Теди. Вчера беше изпратен диска от ЯМР в Берлин и се очаква до 2 - 3 седмици да бъде получена оферта за лечението му. По предварителна информация сумата ще е около 300 000€! „Огромна е знаем, но детския живот няма цена и особено, когато касае живота на нашето дете то той е безценен и родителите ще направим всичко по силите си, за да спасим живота на Теодор. Подадени са и документи в НЗОК, фонд за лечение на деца в чужбина и от там ще очакваме становище след 30 дни! До тогава Ви моля да подкрепите Теодор и да му дадете шанс да живее“, обяви Анелия Димитрова, която се е заела с организирането на благотворителната кампания за Теди. Дарителска сметка: IBAN:BG25UBBS80021083543740, BIC:UBBS BGSF, Титуляр:Теодор Даниелов Велинов Само преди броени дни приключи кампанията по набиране на средства за 20-годишния кюстендилец Тони Костов. Момчето страда от левкемия, за лечението на която бяха необходими 440 хил. лв. Благодарение на стотиците кюстендилци средствата бяха събрани за по-малко от година, а на Тони предстои да бъде направена трансплантация на костен мозък. „Трансплантацията ще бъде направена на 28 май. На 20 май Тони постъпи в клиниката Вюрцбург за химиотерапия и облъчване, за да може имунитетът му да бъде сринат напълно. Заедно с него в клиниката за сложни процедури е и неговият ангел, брат му Анатоли, който ще бъде негов донор. Той ще му дари шанс за нов и пълноценен живот! Тони измина дълъг път, за да стигне до тук, но най-трудното и най-страшното тепърва предстои. Предстои и му изпитание на силата на духа и тялото, и вярата в самия себе си! Тони, ние вярваме в теб!“, обяви кюстендилката Анелия Димитрова, която успя да спаси дъщеричката си от коварната болест. Средствата от продължаващите търгове и дарения за Тони ще бъдат дарени за лечението на младия футболист Теодор Велинов.", "date": "2019.05.26", "title": "Нова кампания обединява кюстендилци: Събират средства за 14-годшния Теди, страдащ от рак на костите"}
{"url": "https://www.monitor.bg:443/bg/a/view/emilija-klark-skochi-na-seksistki-vyprosi-ot-jurnalisti-166209", "text": "Британската актриса Емилия Кларк, която завинаги ще остане популярна като Майката на драконите от „Игра на тронове“, изрази възмущението си от сексистките въпроси от страна на журналисти. Повод за това стана ново интервю на звездата, в което тя бе попитана защо е отклонила поканата да влезе в главната роля на франчайза „50 нюанса...“. категорична бе Кларк. Самата тя неведнъж е споделяла, че е привърженик на филмовата поредица на „50 нюанса сиво“. Въпреки това отказала ролята, за да не попадне в коловоза на голотата и еротичните сцени. „Не бих могла да приема такава роля във филм, в който сексът е основен „персонаж“, а след това да укорявам, когато бъда попитана подобен въпрос“, отсъди още екранната Денерис. В крайна сметка ролята на Ана в „50 нюанса сиво“ отиде при Дакота Джонсън.", "date": "2019.05.26", "title": "Емилия Кларк скочи на сексистки въпроси от журналисти"}
{"url": "https://www.monitor.bg:443/bg/a/view/bruksel-zove-v-klip-izberete-bydeshteto-si-video-166218", "text": "Клип, в който призовава всички граждани на ЕС, имащи право на глас, да го упражнят, пусна Европейският парламент. Вижте тук клипа.", "date": "2019.05.26", "title": "Брюксел зове в клип: Изберете бъдещето си (ВИДЕО)"}
{"url": "https://www.monitor.bg:443/bg/a/view/mashinnijat-vot-sprjan-v-10-sekcii-v-stranata-166207", "text": "В общо 10 секции в страната е преустановено или изобщо не е започвало машинно гласуване. Това съобщи говорителят на ЦИК Александър Андреев, а поводът е проблемите с устройствата в някои от областите в страната в началото на изборния ден. Това по думите му е по-малко от 1 % от всички секции, където има инсталирани машини. Проблемните секции, където машините не са сработили поради технически причини, са във областите Видин, Кърджали, Кюстендил, Перник, София област и Шумен. По две са тези секции в Сливен и РИК 24 в София. \"В момента се докладва и една секция в Шумен, където също има технически проблем, който може би няма да може да бъде отстранен и там също ще бъде преустановено\", добави той. Според Андреев този проблем не може да се определи като провал именно защото това е под 1%, а машините са разположени на произволен принцип. Може да има и други проблеми някъде в страната, но на този етап ЦИК не разполага с подобна информация. Взето е решение ЦИК да изиска информация от РИК къде има проблеми с машинното гласуване. Андреев посочи, че е имало запитвания към ЦИК защо избирател не може да упражни правото си на глас в съседна секция, където има такава машина за гласуване. Говорителят на ЦИК обясни, че машинно се гласува само според секция, в която избирателят е записан в списъците според постоянен адрес. По-рано през деня секциите с преустановено машинно гласуване бяха седем. Във Видин за повредата се е разбрало още в събота при инсталирането й. Според РИК от фирмата доставчик казали, че не може да бъде поправена и няма да бъде подменена с друга. Причината пък се оказал неработещ принтер. В Кърджали пък машината е отказала в процеса на работа, но резултатите ще бъдат разчетени от екипите на „Информационно обслужване“ и няма да има загубване на гласове. В столицата машините от две секции са били разменени. 71 жалби и сигнали са получени от началото на изборния ден. 11 от тях са нарушавания на предизборната кампания, във връзка с машинно гласуване също 11, а 45 относно организацията на избори и нарушаване на избирателни права. Има и един сигнал, свързан със съобщаване на лични данни на избирател на глас от член на СИК при попълване на избирателния списък.", "date": "2019.05.26", "title": "Машинният вот спрян в 10 секции в страната"}
{"url": "https://www.monitor.bg:443/bg/a/view/finalyt-za-superkupata-shte-e-na-3-uli-v-sofija-166212", "text": "Носителят на Купата на България “Локомотив“ (Пловдив) и шампионът „Лудогорец“ ще излязат един срещу друг в мач за Суперкупата на 3 юли. Двубоят ще се играе на Националния стадион „Васил Левски“, а началният час предстои да бъде уточнен след съгласуване с притежателя на телевизионните права, съобщиха от БФС. Двата тима вече се срещнаха веднъж на финал за Суперкупата през 2012 година, когато „Лудогорец“ спечели трофея след победа с 3:1 на стадион „Лазур“ в Бургас. В същото време изпълнителният директор на „Лудогорец“ Ангел Петричев заяви, че за следващия сезон отборът ще се завърне към атрактивния и атакуващ стил на игра. „След като спечелихме шампионската титла, вече мислим за подготовка, трансфери и евротурнири. Голямата цел е отново да направим запомнящо се представяне в Европа. През следващия сезон отново ще видите освежен и атакуващ „Лудогорец“ - този, който хората заобичаха“, обеща Петричев.", "date": "2019.05.26", "title": "Финалът за Суперкупата ще е на 3 юли в София"}
{"url": "https://www.monitor.bg:443/bg/a/view/bylgari-izviha-opashki-za-glasuvane-v-halkidiki-166216", "text": "Плажуващи в Халкидики и Кавала българи извиха опашки, за да упражнят правото си на глас на евроизборите. В южната съседка не се налага да пускаме бюлетината по местоживеене, нито да се регистрираме по-рано, ако сме решили да избираме евродепутатите ни от изборна секция от град, различен от този по лична карта. Достатъчна е само декларация, че няма да да упражняваме правото на глас на друго място. Това е една от причините пред секцията в Кавала около 11 часа да се образува опашка.", "date": "2019.05.26", "title": "Българи извиха опашки за гласуване в Халкидики "}
{"url": "https://www.monitor.bg:443/bg/a/view/prokuraturata-dans-i-mvr-zapochnaha-15-razsledvanija-za-izborni-narushenija-166204", "text": "По данни на прокуратурата, към 11 часа днес са образувани 15 досъдебни производства за престъпления против политическите права, от които едно е прекратено поради липса на доказателства за извършено престъпление.  Това стана ясно на координационно съвещание на Националното междуведомствено звено в Министерството на вътрешните работи, създадено от ПРБ, МВР и ДАНС. В него участваха главният прокурор, министърът на вътрешните работи и председателят на ДАНС. По разследваните понастоящем 14 производства няма привлечени обвиняеми лица. Те са образувани в районните прокуратури в Бургас, Сливен, Елена, Павликени, Провадия, Търговище, Велинград, Казанлък, Козлодуй, Перник, Айтос и Плевен. Образувани са и 2 досъдебни производства с предмет чл. 216 от Наказателния кодекс. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт след проведено бързо производство. Обвинението касае умишлено счупване на витринни стъкла на партиен клуб. Прокурорските преписки за проверка по сигнали за извършени престъпления против политическите права са 143.  От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предходните избори за Европейски парламент през 2014-а година, образуваните досъдебни производства са били 21, а преписките за проверки по сигнали – 535. В цялата страна продължава дежурството във всички прокуратури, както и в 11-те териториални отделения на районни прокуратури.", "date": "2019.05.26", "title": "Прокуратурата, ДАНС и МВР започнаха 15 разследвания за изборни нарушения"}
{"url": "https://www.monitor.bg:443/bg/a/view/borisov-sled-kato-glasuva-nie-sme-za-sigurna-evropa-s-visoki-dohodi-166203", "text": "„Ние сме Европа! Ние сме за Европа, която е сигурна, просперираща, с високи доходи.“. Това заяви след като гласува в 78 СУ в Банкя премиерът и лидер на ГЕРБ Бойко Борисов. Министър-председателят не спести критики по адрес на президента Румен Радев. „Той беше активен в тази кампания и аз го приемам като политически лидер. През цялата кампания работи за БСП“, заяви Борисов, като уточни, че не желае да влиза в подробности, за да не си разваля настроението. По въпроса за екзитполовете, премиерът подкрепи публикуването от медиите на резултатите в изборния ден от социологическите агенции, което по принцип не е позволено от Изборния кодекс. „Резултатите не само трябва да ги публикуват, а всяка агенция, която е лъгала през този месец, медиите да напишат кои дават лъжливи надежди. Но може да се лъже безогледно по този начин и да вземат пари“, възмути се Борисов и обясни, че той самият е забранил да му се казват резултатите. След това се обърна към партиите, като им пропомни, че трябва да си направят изводи и да си направят реформи. \"С лъжа, измама, клевети и злоба, това плаши хората и надали някъде носи успех\", коментира премиерът.  Борисов припомни, че във вторник започват финалните консултации за заемане на важните постове в ЕС- парламент, съвет, президент на ЕК и за структуриране на мнозинства. \"Всички от тези гласове и евродепутати от България, къде и как ще се включат, къде България ще има полза, как да доведем Агенцията по труда в София. С това да търгуваме в добрия смисъл да думата постовете, които се избират\", поясни премиерът.  Той упражни правото си на глас с хартиена бюлетин, но заяви, че щял да гласува с машина, ако е имало такава.  Ниската избирателна активност министър- председателят обясни с това, че много от хората са извън страната и допълни, че това е потвърждение за високи доходи.  \"Обикновенно където има диктатура, има и висока активност\", коментира още Борисов. Той пожела на 17-те бъдещи евродепутати от вторник да работят активно и заедно, за да постигант в преговорите добри позиции в Европейската комисия.  \"Друго си е да си имаш председател на комисия, комисари и председател на съвет, които ги познаваш\", заяви Борисов. Той припомни, че зареди него и Доналд Туск \"пакетът мобилност\" не е влязал 6 месеца. ", "date": "2019.05.26", "title": "Борисов след като гласува: Ние сме за сигурна Европа с високи доходи (ВИДЕО)"}
{"url": "https://www.monitor.bg:443/bg/a/view/prokuratirata-s-dejurni-telefoni-za-signali-za-narushenija-po-praznicite-166213", "text": "Дежурни звена от прокурори и служители работят на 24, 25 и 26 май 2019 г. във всички районни и окръжни прокуратури, в Софийска градска прокуратура и в Специализираната прокуратура. Това съобщиха от държавното обвинение.  Сигнали за престъпления във връзка с произвеждането на избори за членове на Европейския парламент от Република България могат да се подават до дежурния прокурор в съответната прокуратура.  Дейността на дежурните звена е в изпълнение на Указанията за организацията на работа и осъществяване на контрол за законосъобразност на прокуратурата при провеждане на избори и референдуми, утвърдени със заповед на главния прокурор на Република България Сотир Цацаров. Във Върховна касационна прокуратура също работи дежурно звено на 24, 25 и 26 май 2019 г.", "date": "2019.05.26", "title": "Прокуратурата с дежурни телефони за нарушения по изборите"}
{"url": "https://www.monitor.bg:443/bg/a/view/signal-agitirat-s-shokoladi-v-smoljan-166215", "text": "Сигнал за политическа агитация с шоколади е постъпил в РИК в Смолян, става ясно от решение на комисията по казуса.  Сигналът идва от наблюдател от Институт за социална интеграция. В него той твърди, че в една от секциите в града се раздавали шоколадови изделия с лика на политическа партия, което представлява непозволена агитация. В тази връзка от РИК извършили непосредствена проверка на място в секцията, която се намирала във филиала на детска градина Зорница“. При нея обаче установяват, че твърденията в сигнала не отговарят на действителната фактическа обстановка и не са няма наличие на непозволена агитация.", "date": "2019.05.26", "title": "Сигнал: Агитират с шоколади в Смолян"}
{"url": "https://www.monitor.bg:443/bg/a/view/pet-signala-za-narushenija-v-plovdiv-do-objad-166196", "text": "За пет получени в Районната избирателна комисия Пловдив – град сигнали за нарушения информира нейният председател Илиян Иванов. Той уточни, че нито един от тях не е свързан с купуване на гласове. Един от сигналите, който е получен, е бил устен и е бил, че жена от Секционната комисия си е изцапала с мастило ръцете при ваденето на печата. Това е станало в секция в училище „Найден Геров” в „Столипиново”. Жената много се е притеснила и се е опитала да си измие ръцете с хипохлорид. Били й дадени и ръкавици, за да може да продължи работата си в комисията. Проверката на 16-та РИК на място установила, че жената стояла настрана от комисията си и нищо не правела заради мастилото по ръцете си. „Това е нормално и не е умишлено действие. И аз самият си изцапах ръцете, когато вадех нашия печат”, коментира Иванов. Вторият сигнал е за 42-ра секция в район „Тракия” и е бил за една от машините за гласуване. Двама души са упражнили правото си на вот, след което машината се е развалила. На място бил повикан техник, за да отстрани дефекта. Той направил опит да я пусне отново, но не успял. „Двата гласа остават на флашката, но проблемът е, че машината няма как да извади окончателния протокол и секционната комисия няма да може да обобщи резултатите”, каза председателят на 16-та РИК. Другият сигнал бил за агресивен мъж без бадж, който нахлул в друга секция в Пловдив. Той искал от членовете на СИК да покажат баджовете си, а когато те поискали неговия, се развикал. Така и не било установено дали мъжът е застъпник или наблюдател, защото си тръгнал. Другите два сигнала били за агитационни материали в близост до училище в „Столипиново” и за агитация на чужд език в школо, близо до Аджисан махалата в центъра на Пловдив. И двата сигнала били проверени и била установена липса на нарушения. При първия материалите били залепени не в изборния ден, а при втория мъж обяснил на своя родственица къде е избирателната й секция. 127 членове на секционни комисии от общо 4137 не отишли за началото на изборния ден в Пловдив, съобщи още Илиян Иванов. По думите му причините тези хора да не се явят, не са ясни. Предполага се, че са се успали. Те обаче веднага били заменени с други и това не се е отразило на началото на изборния ден в Пловдив. Трима – четирима секретари от секционни комисии декларирали, че не желаят да носят материалите в РИК. Било им обяснено, че няма как да откажат, тъй като са длъжностни лица и най-малкото, което може да им се случи при такъв отказ, е глоба от 1500 лева. Хората обаче били непреклонни и не искали да висят с часове пред РИК – Пловдив.", "date": "2019.05.26", "title": "Пет сигнала за нарушения в Пловдив до обяд"}
{"url": "https://www.monitor.bg:443/bg/a/view/djejms-blynt-podgotvja-naj-tyjnija-album-166202", "text": "Певецът Джеймс Блънт, известен с баладите си, подготвя своя „най-тъжен до момента албум“. Причината – според него тъгата продава. Това заяви 45-годишната звезда пред медията BANG Showbiz. Тъгата продава и познавах хора, които умряха, познавам и такива, които родиха, така че ще пиша в тази посока.“, обясни Блънт, чийто последен албум The Afterlove се появи на музикалния пазар през 2017 година. Междувременно изпълнителят на You' re Beautiful направи още едно признание – наскоро си е купил пъб. Имам за какво да пиша, а и наскоро си купих пъб. Казва се The Fox & Pheasant.“, разказа певецът.", "date": "2019.05.26", "title": "Джеймс Блънт подготвя най-тъжния албум"}
{"url": "https://www.monitor.bg:443/bg/a/view/eto-kak-izglejda-jilishte-za-58-5-mlrd-dolara-ot-redicata-na-miliarderite-166195", "text": "Не е тайна, че Ню Йорк е пълен със скъпи апартаменти, разположени по върховете на небостъргачи. Сградите стават все по-високи, а заедно с това и летвата за лукс. Доказателство е т. нар. Редица на милиардерите – поредица от небостъргачи в Манхатън, Ню Йорк, разположени на юг от Сентрал парк, и дом на едни от най-скъпите жилища в света. Такъв един небостъргач е One57, завършен още през 2014 г. Първите 39 етажа принадлежат на Парк хотел \"Хаят\", а останалите 95 апартамента окупират другата част от етажите. Макар и за кратко, когато основателят на „Dell Techonologies“ Майкъл Дел закупи имот за 100 млн. долара. Този рекорд бе разбит през януари, когато милиардерът и мениджър на хеджове Кен Грифин плати 238 млн. долара за имот в съседен небостъргач от Редицата. На 87-я етаж на One57 има резиденция на цял етаж с четири спални, която се продава за 58.5 млн. долара. Тя е най-скъпият апартамент в имота, както и най-скъпата покупка, достъпна за милиардерите в момента, смята агентът Кайл Блакмън, цитиран от BusinessInsider. Вижте в галерията как изглежда скъпия имот. В началото на апартамента отново има голям коридор, след който следва широка стая, заградена от прозорци, започващи от тавана и свършващи до пода. Стаята е толкова голяма, че може да се раздели на няколко отделни места за сядане и прекарване на времето. Северната й страна пък се разпростира на 1737 метра с изглед към Сентрал парк. Трапезарията в северозападния ъгъл предлага места за 12 души, а дълъг коридор води от голямата стая към спалните. Резиденцията е перфектна за тези, които обичат да колекционират произведения на изкуството. Основният апартамент се намира в югоизточния ъгъл като той отново предлага прекрасна гледка към зеленината на Сентрал парк. \"Чувството е сякаш летиш над парка, а погледнеш ли надолу, можеш да видиш старите небостъргачи, които изглеждаш смешно до новите по-големи гиганти от Редицата на милиардерите\", пише изданието. В стаята има и гримьорна, широка цели 8 метра. Основната баня, украсена с италиански мрамор, идва с двойна суета и вани с пара. Затворената от стъкло стая може да се превърне в парна баня. Ваната с въздушна струя е направена от едно-единствено парче мрамор. Резиденцията разполага и с 3 други спални, освен главната. Всички те са с изглед към р. Хъдсън, а оттам може да се види и извисяващата се Сентрал парк Тауър, която в момента е най-високата сграда в Ню Йорк Сити. Една от спалните може да се превърне в офис или тайна бърлога. Кухнята е с шкафове и уреди на немски производител на луксозна битова техника. Към тях има и вградени двойни хладилници, както и охладител на вино. Тя включва и по-малка всекидневна зона за хранене. След една такава обиколка оставаш с впечатлението, че хората, които си купуват подобни имоти, ги взимат повече заради гледката и престижа, който идва от изказването, че живееш в Редицата, пишат още от BusinessInsider.", "date": "2019.05.26", "title": "Как изглежда жилище за $58.5 млн. в най-високата жилищна сграда в Ню Йорк (ГАЛЕРИЯ)"}
{"url": "https://www.monitor.bg:443/bg/a/view/detski-panair-v-blagoevgrad-166197", "text": "Два дни над 40 безплатни ателиета забавляваха  децата на Благоевград. В изборния ден площад „Македония“ в областния град се изпълни с деца, родители, баби и дядовци за поредния Детски панаир, организиран от фондация „Изиарт“, с подкрепата на Община Благоевград и Регионалния исторически музей.. Стотици любопитни детски погледи се събраха пред шатрите, стотици бяха и  изрисуваните детски лица, както и хиляди ръчно изработени изделия, които изпълниха централната част на града. Децата на Благоевград научха и интересни факти за света и природата около нас. Освен традиционните вече работилници по стъклопис, архитектура, пясъчни рисунки, плъсти и грънчарство, тази година в програмата са включени и няколко нови дейности. Традиционна техника тъкане, както и любопитните ателиета по цианотайп, или фотограма, както и ателие по роботика. Специално за града е разработена и работилница, в която децата правят свой магнит с кон – символа на града. Организаторите са приготвили и атрактивна програма за сцената - музикални и театрални спектакли, танци и игри за най-малките. По традиция на площада паркира и истинска пожарна кола, на която малчуганите се качват, за да усетят вълнението, като влязат в ролята на истински пожарникари. Детският панаир стартира преди осем години,  като до момента са реализирани над 40 събития в над 15 града. Проектът е некомерсиален и позволява на всички желаещи деца да се включат абсолютно безплатно в културно-образователните инициативи.", "date": "2019.05.26", "title": "Детски панаир в Благоевград "}
{"url": "https://www.monitor.bg:443/bg/a/view/abiturient-se-pojavi-na-bala-si-s-traktor-166198", "text": "Търновски абитуриент шокира и шашна всички като се появи на бала си с трактор. Младежът пристъпи тежко в центъра на Велико Търново с огромна зелена машина, с надпис абитуриент на предното стъкло, забодено национално знаме и балони.  Появата му предизвика възторжени викове и овации от младите хора и неодобрението на по-възрастните зяпачи. „Съвсем го удариха през просото тия младите. Другата година ще започнат да идват, яхнали магарета”, възмущаваше се възрастна жена, клатей глава неодобрително. След като привлече вниманието на присъстващите, младежът слезе от трактора и се сля с връстниците си. а селскостопанската машина гордо си тръгна от площада. Освен младежа с трактора и други негови колеги бяха ибрали нетрадиционен начи на появяване. Абитуриентка фенка на високите скорости се появи върху мотор с ескорт от още 4-5 рокери, неини приятели. Момичето обаче не бе в кожени дрехи, а в стилна дълга виолетова рокля. Друг завършващ ученик пък, бе избрал да се появи в центъра на старата столица в стар соцавтомобил „Варшава”, управляван от дядо му. Това не е първата година с подобни нестандартни решения от страна на абитуриентите във Велико Търново. преди няколко години момиче, трениращо конен спорт, събра очите на присъстващите като слезе от село Арбанаси до центъра на Велико Търново, яхната породист арабски жребец. Двама младежи пък миналата година се появиха във файтон в костюми и с цилиндри на главата, като истински възрожденски господа.", "date": "2019.05.26", "title": "Абитуриент се появи  на бала си с трактор"}
{"url": "https://www.monitor.bg:443/bg/a/view/koj-kak-glasuva-za-evropejskija-parlament-osobenosti-166199", "text": "По тип пропорционална система, квоти за жени или дата на гласуването всяка страна в съюза определя свои правила за европейските избори. КОЙ КОГА ГЛАСУВА? Днес гласуват 21 от 28-те страни. Сред тях са Германия, Франция и Полша. Британците и холандците гласуваха на 23 май, ирландците - на 24-ти, а латвийците, малтийците и словаците - на 25-ти. В Чехия гласуваха два дни - на 24 и 25 май. ДВАДЕСЕТ И ОСЕМ НЮАНСА ПРОПОРЦИОНАЛНА СИСТЕМА Европейският съюз налага избори по пропорционалната система, но страните членки избират конкретния вариант. Има три типа избори: - Преференциален вот - в 19 страни, като Италия, Полша, Холандия и нордическите страни. Избирателят може, в зависимост от страната, да променя реда в листата с кандидати, по която гласува, да зачерква кандидати или дори да групира няколко листи. - Гласуване чрез затворена листа. По тази система се гласува в седем страни, включително Германия, Франция Испания, Великобритания (без Северна Ирландия). Избирателите гласуват листи, в които не могат да променят нито реда, нито състава. - Единичен преносим вот. Използва се в Малта, Ирландия и Северна Ирландия. Избирателят не гласува по предварително подготвена листа, а съставя собствена, като подрежда кандидатите според предпочитанията си. ЗАДЪЛЖИТЕЛНО ГЛАСУВАНЕ Гласуването е задължително в пет страни: Белгия, Гърция, България, Кипър и Люксембург. В Белгия и Люксембург неспазването на това задължение се наказва с глоба. В останалите три страни санкциите, където съществуват, са по-малки. ИЗБИРАТЕЛНИ РАЙОНИ Само пет страни са разделили територията си на избирателни райони: Италия (5), Полша (13), Белгия (3), Ирландия (3) и Великобритания (12). Избирателните райони са географски с изключение на Белгия, където избирателните колегии са езикови (холандскоезична, френскоезична и немскоезична). В останалите страни избирателите гласуват в един-единствен национален избирателен район. ГЛАСУВАНЕ ПО ПОЩАТА, ЧРЕЗ ПЪЛНОМОЩНО, ПО ИНТЕРНЕТ Гласуването по пощата е разрешено в 16 държави в съюза, в повечето случаи за да се даде възможност да упражнят правото си на глас гражданите, живеещи в чужбина. Така е в Германия, Великобритания, Испания и нордическите страни. Шест страни разрешават гласуването с пълномощно - за всички избиратели, както е във Франция, Великобритания, Холандия и Белгия, или само за възрастни избиратели или инвалиди, които не могат да отидат до урните (Полша и Швеция). Този вариант позволява да поискаш друг избирател да гласува от твое име. Електронното гласуване все още не е разпространено. Естония, която е много напреднала в използването на новите технологии, единствена дава възможност на гражданите си да гласуват по интернет. ПРЕДСТАВИТЕЛСТВО НА ЖЕНИТЕ Единадесет страни налагат квоти по пол в листите с кандидатите. Френските, италианските, белгийските и люксембургските листи трябва да включват равен брой мъже и жени. В Испания, Словения и Хърватия те трябва да съдържат най-малко 40 процента кандидати от всеки пол, в Полша изискването е за 35 процента, а в Гърция и Португалия - 33 процента. В листите в Румъния трябва да има най-малко една жена (или мъж). В някои страни квотите са придружени от мерки, предназначени да гарантират присъствието на жени, но санкциите не винаги са убедителни. Ако в Гърция неотговарящите на изискванията листи се смятат за невалидни, в други страни като Франция или Люксембург нарушителите са заплашени единствено от глоба. МИНИМАЛНА ВЪЗРАСТ В почти всички страни в ЕС трябва да си навършил 18 години, за да имаш право да гласуваш. Изключение правят три държави: в Гърция минималната възраст е 17 години, а в Малта и Австрия - 16. Възрастовият праг за кандидатите е по-разнообразен. В 15 страни, включително Германия и Франция, тя е 18 години, в 10 страни, като Полша и Чехия, е 21 години, в Румъния - 23 години, а в Италия и Гърция - 25 години.", "date": "2019.05.26", "title": "Кой как гласува за Европейския парламент (ОСОБЕНОСТИ)"}
{"url": "https://www.monitor.bg:443/bg/a/view/space-x-s-nad-1-mlrd-dolara-pechalba-ot-nachaloto-na-godinata-166194", "text": "Технологичният гигант SpaceX, собственост на Илън Мъск, е събрал над 1 млрд. долара с цел да покрие разходите по изстрелването на интернет сателитите, предават от CNBC. Събраните средства са ключови за компанията след като този четвъртък бяха изстреляни 60 малки сателита, част от проекта Starlink, който ще включва 11 943 сателита, обикалящи ниската земна орбита, подобно на съзвездие. Затова и SpaceX продължава да събира средства, а доказателство са документите, които сочат, че през януари търсените капиталови вложения са били 500 млн. долара, а през април – 400 млн. долара. В петък стана ясно, че компанията на Илън Мъск е успяла да привлече повече от очакваното, а именно цели 1.02 млрд. долара от началото на годината. Самият Мъск пък се превърна в  . Миналата седмица шефът на SpaceX потвърди, че вече има достатъчно капитал, за да се стигне до операционно ниво за Starlink. Отделно той поясни, че този проект ще служи за набирането на средства, с които в бъдеще да се създават все по-добри ракети и космически кораби. „Може да използваме средствата от Starlink, за да финансираме Starship“, допълни Мъск, цитиран от CNBC. Вторият проект ще послужи, за да се изпратят хора на Марс само след няколко години. По думите на шефа на SpaceX първоначалните приходи от интернет сателитите ще са около 3 млрд. долара на година, макар и да има потенциал за около 30 млрд. годишно. „Общите приходи от интернет свързаността в света са около 1 трилион долара и смятаме, че може би ще имаме достъп до около 3% от тях“, коментира още Мъск. Допълнителното финансиране ще дойде и от Tesla, събрала 2.7 млрд. долара от предлагане на акции и бондове.", "date": "2019.05.26", "title": "SpaceX с над 1 млрд. долара печалба от началото на годината"}
{"url": "https://www.monitor.bg:443/bg/a/view/cik-15-47-izbiratelna-aktivnost-kym-13-ch-naj-visoka-e-v-pernik-166201", "text": "15,47 % е избирателната активност към 13.00 часа, съобщи говорителят на ЦИК Александър Андреев. „992 856 избиратели са гласували. Най-високата активност е в Перник – 22,21 %, а най-ниската РИК-24 –София 11,01%, следвана от РИК-Пловдив – 11,28 %“, посочи Андреев. Към 13.00 часа избирателната активност на изборите за членове на Европейския парламент от България през 2014 г. е 19.05%, припомни „Фокус“. На евроизборите през 2009 г. активността в същия час е 19.29%, а на вота за Европейския парламент през 2007 г. избирателната активност към 13.00 часа е 13.24%.  ", "date": "2019.05.26", "title": "ЦИК: 15,47% избирателна активност към 13 ч., най-висока е в Перник "}
{"url": "https://www.monitor.bg:443/bg/a/view/ovacii-privetstvaha-prosylzenija-slaj-v-kan-video-166200", "text": "Бурни аплодисменти съпътстваха качването на Силвестър Сталоун на сцената за филмовия фестивал в Кан, където бе почетена кариерата на холивудския ас. Със сълзи на очи актьорът се поклони пред публиката в зала „Люмиер“, след като бе представен от артистичния директор на форума Тиери Фремо. На място присъстваха още продуцентът Ави Лернер, с когото Слай работи по някои от ключовите за кариерата си поредици, съпругата му Дженифър Флавин и дъщеря му Систин Роуз Сталоун. каза от сцената екранният Роки Балбоа. „Това е най-невероятното събитие, на което съм присъствал“, не скри емоциите си актьорът. Както бе обещал седмици по-рано, Сталоун се възползва от подиума, за да представи дебютния трейлър на „Рамбо: Последна кръв“. Филмът бе повод и актьорът да превърти лентата назад до създаването на първия филм от поредицата за зелената барета. Всеки актьор, всеки важен актьор, каза „не“. Накара ме да се замисля защо всички се страхуват толкова от този филм. Беше много различен проект за мъж, който се бори със собствената си страна. Но смятах, че има нещо важно в него заради Виетнам“, обясни Слай, като допълни, че след заснемането на заглавието битката продължила и на етап разпространение. „Нито едно студио не искаше да го разпространи. Това се промени, след като продуцентите организираха прожекция за техни представители, на която бяха представени 20 минути от „Първа кръв“. Тези 20 минути промениха живота ми“, коментира още актьорът.", "date": "2019.05.26", "title": "Овации приветстваха просълзения Слай в Кан (ВИДЕО)"}
{"url": "https://www.monitor.bg:443/bg/a/view/opel-se-samozapali-na-avtomagistrala-trakija-166183", "text": "На телефон 112 е получен сигнал за самозапалил се лек автомобил \"Опел\" в района на 81-и километър на АМ \"Тракия\" в платното по посока за София, съобщават от полицията в Пазарджик. На мястото незабавно са насочени автомобили на РС ПБЗН-Пазарджик и сектор \"Пътна полиция\". Няма пострадали хора, екип от огнеборци вече е изгасил автомобила. Движението се осъществява в аварийната лента и се регулира от патрул на \"Пътна полиция\" до преместването на автомобила от лентата за движение. Водачите са шофират с повишено внимание и с ниска скорост във въпросния участък !", "date": "2019.05.26", "title": "„Опел“ се самозапали на автомагистрала \"Тракия“"}
{"url": "https://www.monitor.bg:443/bg/a/view/pijan-shofior-blysna-svoj-prijatel-166191", "text": "Пиян водач е блъснал свой приятел при потегляне с личния си автомобил. Инцидентът станал в петък следобед на улица в Пазарджик. След почерпка с алкохол 47-годишният Г.Д. от областния град решил да се прибира с личния си автомобил „Фиат“. Въпреки, че неговият приятел и съгражданин Г.Б.- 48г. се опитвал да го разубеди да не шофира, мъжът седнал зад волана и потеглил. Така обаче той блъснал стоящият наблизо Г.Б. Пострадалият е транспортиран и настанен в МБАЛ-Пазарджик с мозъчен хематом и опасност за живота. На мястото са пристигнали автопатрули при РУ-Пазарджик и сектор „Пътна полиция“. Шофьорът е тестван с дрегер, като уредът отчел 1.15 промила концентрация на алкохол. Взета му е и кръвна проба за лабораторен анализ. Той е задържан в ареста на РУ-Пазарджик, а по случая е образувано полицейско производство.    ", "date": "2019.05.26", "title": "Пиян шофьор блъсна свой приятел"}
{"url": "https://www.monitor.bg:443/bg/a/view/sik-v-pazardjik-ne-dopusna-izbiratel-zajavil-predvaritelno-che-shte-glasuva-v-gyrcija-166185", "text": "Член от секционна избирателна секция № 20 в Пазарджик не е разрешил на избирател да пусне бюлетина, тъй като човекът предварително бил подал  по електронен път в ЦИК заявление, че ще гласува на територията на Република Гърция. Тъй като пътуването му се е отложило, отишъл да упражни правото си на глас в секция 20 в Пазарджик, но там бил любезно уведомен от неин член, че „има забрана за гласуване”. От комисията се обаждат в РИК и получават указания да го изпратят да си извади удостоверение за гласуване от Община Пазарджик. Наложило се той да намери екземпляр от методическите указания на ЦИК и да им покаже, че там в т. 4.3.2 изрично е записано, че при подобни случаи всеки избирател е задължен на място да попълни специална декларация по образец „Приложение N75-ЕП”, след което се допуска до гласуване. Случаят в секция 20 в Пазарджик е отработен и са дадени подробни указания на председателите на СИК как да процедират, ако и на други места на територията на областта има такива гласоподаватели. Това обясни председателят на РИК - Пазарджик Георги Добрев.", "date": "2019.05.26", "title": "СИК в Пазарджик не допусна избирател, заявил предварително, че ще гласува в Гърция"}
{"url": "https://www.monitor.bg:443/bg/a/view/malko-nad-5-e-aktivnostta-vyv-varnensko-razvalena-mashina-tormozi-rik-166189", "text": "Малко над 5 % е избирателната активност за Варненския избирателен район, съобщи председателят на Районната избирателна комисия Велин Жеков. Гласувалите към 10 часа са общо малко над 22 хиляди души. В община Аврен са 979, в Аксаково – 1824, Белослав – 516, Бяла – 202, Ветрино – 439, Вълчи дол – 964, Долни Чифлик – 1254, Девня – 918, Дългопол – 1684, Провадия – 1437, Суворово – 763 и Варна – 11 129 избиратели. Около една десета от гласоподавателите са гласували машинно, показват резултатите от ранното гласуване, допълни той. Все още не е отстранен проблема с машината за гласуване в 41-ва секция, която се намира в Руското училище във Варна, каза Жеков. „Кол центъра на фирмата- доставчик няма възможността да отговори на всички запитвания. Но закона е ясен, че при проблем с машината, в такава секция продължава гласуването на хартия. Звъняли сме около 10 пъти за да изпратят отново техник, който да я поправи. Отговорът, който получаваме е – работи се по въпроса“, обясни още Жеков. Нарушение е констатирано в една от секциите във Варна, където в тъмната стая, някой е посочил как се гласува, като е заградил на информационното табло номер от преференциите. Таблото е било сменено.    Нулев интерес към машинното гласуване отчитат пък от Техническия университет във Варна, където на две места са поставени машини, съобщи Кристиян Тодоров, заместник-председател на 186 СИК. Сутринта е била направена диагностика и справка, която показва, че машината работи изрядно и всеки, който иска може да я използва. Членовете на комисията насочват избирателите към възможността да гласуват машинно, но до обедните часове предпочитанията им са за гласуване с бюлетини. Машинното гласуване продължава около две - три минути, обясни Тодоров.", "date": "2019.05.26", "title": "Малко над 5% е активността във Варненско, развалена машина тормози РИК  "}
{"url": "https://www.monitor.bg:443/bg/a/view/pusnaha-ivo-ivanov-za-abiturientskata-na-dyshterja-mu-166193", "text": "Капитан Иво Иванов, един от осъдените благоевградски полицаи по проточилото се 14 години,засега, дело Чората беше пуснат за няколко часа от Бобовдолския затвор, за да зарадва дъщеря си Ивана на абитуриентската й вечер. Управата на затвора уважи молбата на близките на Иво Иванов и вчера той пристигна у дома си в Благоевград за семейното тържество: „Това е най-голямия подарък за абитуриентския ми бал, каза щастливата красавица Ивана, която завърши Езиковата гимназия „Людмил Стоянов“ с отличие. Ако татко не го бяха пуснали решили бяхме просто абитуриентски бал за мен да няма,“– допълни тя. Още на протеста в защита на полицаите, който се организира пред Съдебната палата в Благоевград веднага след внезапното осъждане на петимата полицаи и въдворяването им в Бобовдолския затвор бащата на Иво Иванов – Ванчо Спасов, дългогодишен шеф на КАТ, заяви, че няма законова пречка сина му да не бъде пуснат за няколко часа, за абитуриентския бал на дъщеря си. Другата обнадеждаваща новина е, че на 14 юни Върховният касационен съд ще заседава, дали да бъде възобновено делото на 5-имата благоевградски полицаи.  Те бяха осъдени на по 7 г. затвор за смъртта на криминално проявения Ангел Димитров-Чората при полицейска акция по задържането му на 10 ноември 2005 г. Молбата за възобновяване на делото е внесена от бившия министър на вътрешните работи Виктор Михайлов, който е адвокат и защитава единия от 5-имата осъдени. Адвокат Михайлов съобщи, че по реда на възобновяването пред въззивна инстанция в молбата не се посочват нови обстоятелства, нови свидетелства или искане за нови експертизи, такива ще бъдат представени на самото заседание, след което бил готов да ги огласи и коментира.    Припомняме, че полицаите Мирослав Писов, Иво Иванов, Борис Механджийски, Янко Граховски и Георги Калинков бяха вкарани в Бобовдолския затвор в първите дни след Великден, след като едва при задържането им научиха, че ВКС ги е осъдило на по 7 г. затвор без право на обжалване. Безпрецедентната присъда беше огласена няколко дни по-късно на сайта на съда в 60-странично решение.    За близките на Писов, Иванов, Механджийски, Граховски и Калинков остана ангажиментът да заплатят солидарно направените допълнителни разноски по водене на делото в размер на 10 721,16 лв., както и хонорара от 10 000 лв. за адвоката, нает от роднините на Чората. Седмица след влизането на полицаите в затвора благоевградчани се вдигнаха на мирен граждански протест пред Съдебната палата с искане,  или делото да бъде възобновено, или вицепрезидентът Илияна Йотова да се възползва от даденото й от Конституцията право за амнистиране на осъдените. Благоевградчани пък събраха няколко хиляди подписи под петиция „Българските полицаи не са убийци”, която бе разпратена по всички възможни институции, имащи отношение към казуса.    Ако на 14 юни  ВКС реши, че има основания за възобновяване на делото, то ще е петото поред стартиране на процеса от самото начало през изминалите 14 години. Любопитното е, че давността на делото „Чората” изтече още миналата година и на това основание за последно през 2018 г. то бе прекратено. Затова решението на съдиите от ВКС  буквално шокира благоевградчани.", "date": "2019.05.26", "title": "Пуснаха един от осъдените полицаи за абитуриентската на дъщеря му"}
{"url": "https://www.monitor.bg:443/bg/a/view/stanishev-e-za-evropa-bez-skorosti-166184", "text": "„Гласувайте за това Европа да бъде единна, солидарна, без скорости, без страни първа и втора категория. За Европа, която най-вече е социална, защото това е най-големият дефицит в ЕС през последните 10, да не кажа и 20 години. Промяната към социална Европа е възможна!” Това заяви лидерът на ПЕС и кандидат за евродепутат от БСП Сергей Станишев, след като упражни правото си на глас в Националното музикално училище „Любомир Пипков“ в столицата. Станишев подчерта, че ситуацията у нас е пряко свързана с това, което ще се случи на Стария континент. Според него, Европа може да бъде променена с „Европейския младежки план, така че младите хора да видят цялостна концепция за тяхното бъдеще.“, коментира лидерът на европейската левица как вижда промяната.", "date": "2019.05.26", "title": "Станишев е за Европа без скорости"}
{"url": "https://www.monitor.bg:443/bg/a/view/15-dosydebni-proizvodstva-za-izborni-prestyplenija-obrazuva-prokuraturata-166186", "text": "15 досъдебни производства за престъпления против политическите права са образувани до 11 часа днес, съобщиха от прокуратурата. Едно от тях е прекратено поради липса на доказателства за извършено престъпление. По разследваните понастоящем 14 производства, няма привлечени обвиняеми лица. Те са образувани в районните прокуратури в Бургас, Сливен /2/, Елена, Павликени, Провадия, Търговище /2/, Велинград, Казанлък, Козлодуй, Перник, Айтос и Плевен. Образувани са и 2 досъдебни производства с предмет чл. 216 Наказателния кодекс в Стара Загора и Добрич. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението е за умишлено счупване на витринни стъкла на партиен клуб. Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предните избори за Европейски парламент /2014 г./, образуваните досъдебни производства са били 21, а преписките за проверки по сигнали – 535. В цялата страна продължава дежурството във всички прокуратури, както и в 11-те териториални отделения на районни прокуратури. В 12 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "15 досъдебни производства за изборни престъпления образува прокуратурата"}
{"url": "https://www.monitor.bg:443/bg/a/view/vse-poveche-bylgari-poseshtavat-hyrvatija-166181", "text": "Все по-голяма част от родните туристи избират Хърватия за място за отдих. Тенденция за нарастване на посещенията се наблюдава и от италианци и немци. Тази година голям интерес проявяват гостите от Азия, по-точно от Китай, предават от сайта lokalni.vecernji.hr. През 2018 г. само в Загреб секторът отбеляза рекорден ръст на посещенията от туристи. Те се увеличиха с 41% в сравнение с 2017 г. от 87 000 на 129 000. Нощувките пък скочиха с 33% от 154 000 на 205 000. Тенденцията продължи и през първите 4 месеца на тази година, когато е налице в сравнение със същия период през 2018 г. От общо 43 115 нощувки в района, цели 27 000 са направени от чуждестранни туристи. Посещенията са се увеличили с повече от 24 000 като над 15 000 са реализирани от гости от други страни. Причина за положителните резултати е развитието на нови туристически продукти и програми, които се предлагат в района. „Това са проекти за културен, здравен и приключенски туризъм, туризъм за колоездачи, както и wine and dine туризъм“, коментира директорът на Борда по туризъм Ивана Алилович. По нейни думи все повече хора искат да водят по-динамичен, но и здравословен начин на живот, който да включва повече движение. „Туристите искат да имат едно автентично и традиционно изживяване като прекарат много повече време сред природата“, поясни Алилович.", "date": "2019.05.26", "title": "Все повече българи посещават Хърватия"}
{"url": "https://www.monitor.bg:443/bg/a/view/cik-439-088-glasuvali-do-10-ch-6-84-izbiratelna-aktivnost-166190", "text": "Общо 439 088 души са гласували до 10 ч. в днешния изборен ден, което прави 6,84% избирателна активност. Тя е по-ниска в сравнение с предходните избори за Европейски парламент, провели се през 2014 година, когато е била 7,62%. Най-висока е избирателната активност в Кърджали (19,91%), а най-ниска – във Варна (5,51%). Данните бяха съобщени на редовния брифинг на Централната избирателна комисия (ЦИК). В 23 МИР София активността до 10 ч. е 5,43%, в 24 - 4,06%, а в 25 - 5,06%. За 26 МИР София област активността е 7,56%. \"В тези часове е нормално активността да бъде по-ниска. Надяваме се, че ще се увеличи\", заяви Александър Андреев, един от говорителите на ЦИК. До този момент общият брой на сигналите и жалбите е 27, които са свързани предимно с организацията в изборния ден, както и с избирателните права на гражданите. 5 от тях са свързани и с машинното гласуване. \"Няма жалби и сигнали, които да имат по-сериозен характер по отношение на изборния процес\", увери Таня Цанева от комисията. Тя подчерта, че към момента в общо 7 секции от различни градове на страната машинният вот е отменен, а в столичния квартал \"Подуяне\" е регистриран случай на разменени машините за гласуване в две секции, което ще наложи ръчно преброяване на хартиените разписки от тях. ", "date": "2019.05.26", "title": "ЦИК: 439 088 гласували до 10 ч., 6,84% избирателна активност"}
{"url": "https://www.monitor.bg:443/bg/a/view/patriarh-neofit-glasuva-minuti-sled-liturgijata-166188", "text": "Патриарх Неофит, който е и Софийски митрополит, гласува минути, след като отслужи Светата Литургия в столичния храм „Света Неделя“. Светейшият даде вота си в първа секция на Шесто училище. Той гласува там, откакто през 2013 година беше избран за патриарх и Софийски митрополит. Светейшият даде вота си за Евроизборите ръчно. В първа секция на Шесто училище беше монтирана и машина за електронно гласуване. До 12.00 часа половината от упражнилите правото си на глас избраха за даде вота си именно машинно.", "date": "2019.05.26", "title": "Патриарх Неофит гласува минути след литургията"}
{"url": "https://www.monitor.bg:443/bg/a/view/pojar-izbuhna-v-dyrvoprerabotvatelen-ceh-trima-postradali-166182", "text": "Взрив в цех за изсушаване на фини частици към завода за производство на дървесни плоскости „Кастамону България“ рани трима от работниците, които са с различна степен на изгаряния. Инцидентът е станал малко преди 12,00 в неделя, на място край павелбанското село Горно Сахране са отишли два пожарни автомобила, гасенето е продължило близо час. Унищожени са около 200 кв м от помещението, където при температура от 300 градуса по Целзия става изсушаването на финия дървесен прах, използван в технологичния процес за направата на плоскостите. Пострадалите Стефан Гудев /60/, Цанко Бурназов /39/ и Мехмед Сечкин /30/ са в обгаряния от 8 до 20 процента, след първоначален преглед във Филиала за спешна медицинска помощ-Казанлък са транспортирани към УМБАЛ „Свети Георги „ – Пловдив в клиниката по изгаряния за лечение. Останалите петима работници са отървали само с уплахата, коментираха запознати. До късно следобед в неделя вървеше предварителен оглед на местопроизшествието, на първо време е образувано досъдебно производство за трудова злополука със средни телесни наранявания на повече от един човек, уточниха от Районна прокуратура – Казанлък. За пожара е била уведомена и старозагорската регионална екоинспекция, но нямало данни за опасно задимяване в района. От ръководството на „Кастамону България“ отказаха какъвто и да е коментар за случилото се в неделния ден. Най-възрастният пострадал е от Горно Сахране, Сечкин наскоро дошъл да работи от тук от родния си Смолянски край, а Бурназов е от село Дунавци. Тепърва предстои да се установят конкретните причини за взрива и дали става дума за умисъл или е плод на нехайство и неспазване на технологичните изисквания. Бивши служители на 50-годишната фабрика, позната повече със старото си име „Габровница“ разказват, че подобни пожари е имало и в миналото преди скъпите ремонти. Най-опасно било в съседния цех, където за слепването си ползват силноотровни химикали.", "date": "2019.05.26", "title": "Пожар избухна в дървопреработвателен цех, трима пострадали"}
{"url": "https://www.monitor.bg:443/bg/a/view/riton-lubov-po-noti-166078", "text": "Катя и Здрвко, или дует „Ритон“, няма значение как ще ги наречем, щом вече повече от 4 десетилетия личният и професионалният им живот са едно. Те са любимци на публиката, която всяка година им се отблагодарява с пълни зали, а те връщат жеста редовно с нов албум и нови песни. И този път ще е така. Голямото им шоу в НДК на 30 май носи името „Чакаме ви с любов“. „Преди всеки концерт в зала 1 започваме да правим нов албум. И този път е така. Ще изпълним 5 песни от него, включително „Твоята жена“, която вече се върти по радиата, и „Цял живот танго“, в която сме вплели елементи от операта „Кармен“ на Бизе. Както е модерно днес да се казва – кросоувър“, намигва гласовитото семейство. Толкова много музика са създали заедно, че се впускат в експерименти все по-смело, без, разбира се, да изневеряват на стила си. На шоуто в София ще излязат по традиция със своя бенд и беквокали на живо, а Катя и Здравко ще сменят по две визии. Ще има и специални гости, които обаче ще бъдат изненада. С този спектакъл ще зарадват още публиката в летния театър на Варна на 12 август, летния театър в Пловдив на 11 септември и в „Канев център“ в Русе на 25 септември. По време на концерта в НДК в залата ще бъдат разположени 5 кутии. Благотворителната кауза, която тази година „Ритон“ са избрали, е съвместна инициатива с община Банкя и кмета Рангел Марков за който е започнат с лични средства от местните жители. Апелът на музикантите е всеки, който е решил да им подари цветя, да запази парите и да ги остави в кутиите. По подобен начин преди години дуетът събрал 2200 лв. по време на промоция на свой албум, на която присъствали едва 100-120 души. Дарили ги на инициативата за първа педиатрична линейка в България, която вече е факт. Историята на Катя и Здравко води началото си през 1975 г., когато двамата първокурсници в Музикалната академия се запознават. Първоначално са само приятели, но стават все по-близки. Сядат на една банка и започват да си помагат в учението. Неусетно това приятелство прераснало в любов, а Катя сама признава, че е била по-настъпателна и агресивна. „По принцип в живота е така, колкото и мъжете да се тупат в гърдите, ако една жена не иска връзка, не се получава“, философски Здравко допълва половинката си. „Много дълго време не се женихме. В момента, в който започнахме да си омръзваме - сключихме брак“, известен е с чувството си за хумор силният в семейството. След което пресмята наум, че между 1975 г. и 23 декември 1978 г., когато минават под венчило, не са чак толкова много години, което искрено го развеселява. Професионалният им път започва по същото време. „Веднага след като станахме гаджета, започнахме да работим – лятото след първата година“, споделя тандемът. В Младежки дом „Лиляна Димитрова“ сформират студентската група „Тонус“ и пеят по ресторанти в Боровец и на морето, и на балове най-хитовите тогава песни. Първите им хонорари са по 8 лв. на човек, което хич не е малко при заплата от 120 лв. След като завършват, продължават по елитните барове и вариетета в София, където вече взимат по 15 лв. Тогава Здравко обичал да глези половинката си с парфюми от любимата й марка „Нина Ричи“, които стрували по 20 лв. „Купувах каквото има в магазина, защото обикновено хубавите неща бяха свършили“, смее се гласовитият певец. Дори на държавния изпит се явили като дует с песента на Йорданка Христова и Боян Иванов „Пръстенът на ръката“. Големият Тончо Русев вече ги е забелязал и им удря едно рамо за записите на първата им малка плоча, която била с две преводни песни - „Първи урок“ и „Слънце нека да грей“. Това било и първото записано диско у нас заедно с оркестър „София“, а големият композитор ги пратил за аранжиментите при Иван Кутиков и им казал: (б.а. - Лили Иванова). Трябва да направите първо материалната си база, да ви видят хората, да излезете на борсата и когато търговците кажат - „Да, искаме ги!“, и „Балконтон“ ви предложи да направите първи албум, тогава заставам зад вас и ви пиша песен.“ Така и станало. Русев им станал първият продуцент и създал за „Ритон“ два от хитовете, които изпълняват и до днес - „Прегърни ме“ и „Някога, но не сега“. Отново заедно преминават не само през върховете, но и през трудностите. „Преди идването на демокрацията правехме по 300 концерта на година. Пътувахме с наше шоу – бенд, беквокалистки, две балерини и един актьор“, спомня си Катя. С настъпването на промените и изчезването на „Концертна дирекция“ нещата се променят. Колегите им от бенда заминават по корабите в Норвегия, а „Ритон“ остават тук. Въпреки смяната на режима през 1990 - 1991 г. получават покана отново да направят турне в ОНД, и по-специално в Средна Азия. В началото на кариерата си дуетът популяризира музиката ни успешно зад граница, като са чести гости в СССР, Полша, Унгария, Чехия, ГДР, но вече нямат екип. Наложило се дни преди тръгването да прослушват вокалистки, да събират музиканти и да вадят паспорти. „Точно няколко дни преди да излетим се случи войната в Нагорни Карабах и отложиха турнето... завинаги“, разказва Катя, а Здравко веднага се сеща за същия случай, но с тяхна обиколка в Африка. Годината била 1988 г. и „Ритон“ направили успешни концерти в 5 държави на Черния континент. Поканили ги да се върнат на следващата година, а началната дата на турнето била 20 ноември. Така и не се върнали там, но никога няма да забравят от първата си визита. „Тогава Мозамбик, толкова красива, бивша португалска колония, беше във военно положение - глад и мизерия. Пътувахме с един самолет, на който сега ако ме накарат да се кача, ще предпочета евтаназия“, спомня си Здравко. Аеропланът бил единственият, с който гражданската авиация на Мозамбик разполагала, и бил толкова счупен, че преди всеки полет летял до Лондон за ремонт. Този спомен отключи още много подобни - като друго въздушно преживяване, този път между руските републики. Наложило се да стигнат от Новосибирск до Москва с Ил-62, който е с 4 реактивни двигателя. Малко след излитането обаче единият отказал и така капитанът провел 8-часов полет, за щастие с добър край. В друг случай, но на по-кратко разстояние в Русия, пътували с малък Ан-24, когато пилотът нещо изкривил самолета и заорали в една нива. Никога обаче няма да забравят едни 150 км с автобус в руската зима, на минус 40 градуса. „Хвръкна един камък и счупи предното стъкло на автобуса, но за руснаците всичко под 1000 км е кратко разстояние. Наложи се да караме така. Шофьорът наду парното, ние извадихме сценични дрехи да се завие, но той замръзваше, а ние ходехме да го щипем и разтриваме. Спряхме само в един сервиз, където ни сложиха нещо като много прозрачен найлон и продължихме. В крайна сметка стигнахме навреме за концерта“, връща лентата Катя и издава, че със Здравко имат само един ритуал, преди да се качат на сцена – да се целунат. След всички тези истории животът на „Ритон“ започва да звучи повече като „Музика - опасна за живота“, отколкото като „Любов по ноти“. Бурният професионален живот съвсем прилича на бурния им личен такъв, в който солта слагат честите спорове между двамата. „Караме се често. Имали сме моменти, в които по една седмица си мълчим. Но се караме основно за професионални неща. Накрая надделява разумът на този, който трябва да отстъпи“, признава Катя и допълва, че и предстоящият им голям концерт в зала 1 на НДК не минал без спорове. Основно на тема кои песни да отпаднат от репертоара. „В крайна сметка ще изпеем 27. Обикновено пеем по 22 - 23 парчета“, издава дуетът. А на цифрите им можем да се доверим, защото пазят всички сетлистове от концерти. Те самите обичат да оставят феновете „гладни“. Концертът ще е над 2 часа, но Нова телевизия, която е откупила правата, ще излъчи само 75 минути от него. Затова „Ритон“ предупреждават меломаните, че не могат да заместят живата емоция с излъчването по телевизора, защото ще се наложи да отпаднат доста моменти от шоуто в НДК.", "date": "2019.05.26", "title": "„Ритон“ - „Любов по ноти“"}
{"url": "https://www.monitor.bg:443/bg/a/view/pijana-jena-troshi-patrulka-166180", "text": "Пияна жена беше арестувана след като се опита да потроши полицейска патрулка. На 24 май около 22,00 ч. в полицията в рад Елена е получен сигнал за буйстваща жена в село Блъсковци. Изпратеният патрул установил, че смутителката на реда е 24-годишна жена, във видимо нетрезво състояние. При вида на патрулката, пияната започнала да се оплаква на униформените, че хора от селото и налагат физически и психически тормоз. След това помолила полицаите молба да я „дръпнат” като такси до съседното село, като тя щяла да плати. След като те отказали да се правят на „бакшиши”, жената изведнъж се разбесняла и започнала да налита на бой, като при опит да приложи каратистки удар, стоварила крака си върху страничното огледало на полицейския автомобил и го счупила. Наложило се полицаите да приберат буйстващата и да я откарат със себе си в районното управление в град Елена. Задържана е за срок до 24 часа. Срещу нея се води бързо производство и ще бъзе изравена на съд.", "date": "2019.05.26", "title": "Пияна жена троши патрулка"}
{"url": "https://www.monitor.bg:443/bg/a/view/karadajy-glasuvah-za-mir-demokracija-i-tolerantnost-166173", "text": "Водачът на листата на ДПС Мустафа Карадайъ упражни правото си на глас в секция №58 в Кърджали. Той гласува машинно. „Една хубава атмосфера, едно хубаво училище. Ремонтирано от местната власт, от Община Кърджали. Гласувах за мир, демокрация, толерантност. За по-достоен живот за всички и особено за младите”, заяви Карадайъ. Той допълни, че трябва да се спре лицемерието в политиката. „Винаги сме подкрепяли тезата, че всички български граждани трябва да имат правото на глас, където и да се намират, на всички избори”, посочи още Карадайъ.", "date": "2019.05.26", "title": "Карадайъ: Гласувах за мир, демокрация и толерантност"}
{"url": "https://www.monitor.bg:443/bg/a/view/ogromen-asteroid-sys-sobstvena-luna-premina-pokraj-zemjata-166179", "text": "Потенциално опасен астероид със собствена луна премина покрай Земята със скорост около 48 000 километра в час. 1999 KW4 за първи път е открит преди две десетилетия. Той обикаля около Слънцето веднъж на всеки 188 дни, минавайки между орбитите на Венера и Земята. Най-близо до Земята астероидът е бил в 02:05 през нощта на събота срещу неделя, но той е преминал на безопасно разстояние от планетата ни, на около 5 милиона километра. Небесното тяло, широко 1,5 километра, се е приближило до Земята без да причини вреда, въпреки че „Центърът за малки планети“ го е обозначил като \"потенциално опасно\". То не е било видимо с просто око, въпреки че в най-близката си точка до Земята е било на разстояние от около 13 пъти по-голямо от разстоянието между нашата планета и Луната. EarthSky отбелязва, че това е най-големият астероид, който идва толкова близо до Земята за почти едно десетилетие. Следващата такава близка среща се очаква през юни 2027 година.", "date": "2019.05.26", "title": "Огромен астероид със собствена луна премина покрай Земята"}
{"url": "https://www.monitor.bg:443/bg/a/view/valeri-simeonov-glasuva-za-smeli-i-dejstveni-hora-166176", "text": "Гласувам за това България да има в Европейския парламент смели и дейни хора, които могат да влязат в огъня, за да свършат работа, а не за оперетни герои и послушковци. Това каза Валери Симеонов, водач на листата на кандидатите за евродепутати \"Патриоти за Валери Симеонов\" /НФСБ и Средна Европейска класа/ в Бургас. Той упражни правото си на вот в морския град. Симеонов каза още, че гласува за Европа на нациите и че това гласуване не е за това каква Европа ще изберем. Европа ще бъде такава, каквато си я направим, добави той.", "date": "2019.05.26", "title": " Валери Симеонов гласува за смели и действени хора "}
{"url": "https://www.monitor.bg:443/bg/a/view/8-po-rihter-udari-peru-166174", "text": "Земетресение с магнитуд 8 удари северната част на Перу, съобщи Геофизичният институт на САЩ, цитиран от Асошиейтед прес. Първоначално американските сеизмолози съобщиха за трус с магнитуд 7,5, но по-късно коригираха данните.   Епицентърът на труса бил на 85 км югоизточно от селището Лагунас (9000 жители), на дълбочина 105 км.", "date": "2019.05.26", "title": "8 по Рихтер удари Перу"}
{"url": "https://www.monitor.bg:443/bg/a/view/trup-shokira-jitelite-na-asenovgradski-kvartal-166172", "text": "Труп шокира жителите на асеновградския квартал \"Зъбчето\" снощи. Сигналът за откритото безжизнено тяло бил подаден около полунощ на 112. Най-вероятно става дума за убийство.  Работи се по криминално престъпление на територията на Асеновград, казаха от полицията. Под наблюдението на Окръжната прокуратура текат процесуално-следствени действия по образуваното досъдебно производство. Подробности се очакват на по-късен етап, уточниха от ОД на МВР в Пловдив. Оттам само обясниха, че имало смъртен случай и се изяснявали обстоятелствата.  Убитият не е носел в себе си лични документи, научи Агенция Монитор. От полицията в момента се опитват да установят самоличността на жертвата. Според непотвърдена информация става дума за клошар, който е убит от свои братя по съдба след скандал. Окръжна прокуратура Пловдив разследва убийството. Задържани са две лица, заподозрени като извършители. Изясняват се самоличността на жертвата – лице от мъжки пол, както и мотивите за умъртвяването му.", "date": "2019.05.26", "title": "Труп шокира жителите на асеновградски квартал"}
{"url": "https://www.monitor.bg:443/bg/a/view/karajancheva-zaloji-na-evropa-na-zdravija-razum-predade-pozdravi-i-ot-papata-166177", "text": "„Гласувах за обединена и силна Европа. Европа на здравия разум, не на популизма. Срещу всички крайно леви и десни течения. Силният глас на Европа да се зачита”, каза председателят на Народното събрание Цвета Караянчева след като упражни правото си на глас в секция №51 в Кърджали. Тя посочи, че битката в региона е между ДПС и ГЕРБ. „Засега играта е спортсменска”, посочи Караянчева и предаде на репортерите поздрави от папата. Именно тя води българската делегация за 24 май във Ватикана.", "date": "2019.05.26", "title": "Караянчева заложи на „Европа на здравия разум”, предаде поздрави и от папата"}
{"url": "https://www.monitor.bg:443/bg/a/view/malyk-samolet-padna-kraj-ihtiman-myj-i-jena-sa-jertvite-166178", "text": "Двама души загинаха при самолетна катастрафа край Ихтиман. Това съобщиха от МВР за „Монитор“. „Експерименталният самолет е излетял от летището край село Черньово, след което е станало нещо. Това е информацията към момента“, обясниха от пресцентъра на МВР. Загиналите са мъж и жена. Инцидентът е станал с малък самолет край Ихтиман. Мъжът е пилотирал летателната машина, а жената е била спътничка. Сигналът за случилото се е подаден около 11,30 часа в неделя. На мястото са изпратени две линейки. Спешните медици са установили, че телата на жертвите са обгорели. Тежкият авио инцидент е станал на запад от Ихтиман, където има летище за наемане на самолети, уточнява bTV.  Пилот и пътничка са загинали след излитане и издигане на 800 метра. Самолетът изпадал в свредел по показания на очевидци. Това е шести смъртен случай в малката авиация от началото на годината след инцидентите в Македония и Оризари. От ГД ГВА звеното за разследване на авиационни произшествия пътуват към мястото. В 11,32 ч, Спешна помощ получила сигнал, че самолет е паднал и се е запалил. Веднага тръгнал екипи от Ихтиман и Костенец.  Според информация на „Монитор“ загиналите са Вяра Лозанова и Иван Костадинов, които са от столицата. Това потвърждава и „Трафикнюз“.  Разследващите потвърждават, че по първоначално събраните доказателства след набрана височина, самолетът е изпадал в свредел, паднал и се самозапалил.  Вяра Лозанова е механик в 24- та Авиационна база - Крумово. Тя е един от любимите членове на екипа на авиобазата.  Колегите й я определят като красивата Снежанка на българските ВВС. Макар и жена в тази типично мъжка професия, казват, че е била сред най- добрите специалисти на Кугър, Ми-17 и Ми-24. Дамата прекарва много време и на летището край Белозем, тъй като е и пилот от леката авиация. Нейни приятели твърдят, че е увлякла десетки последователи, показвайки им свободата, която дава летенето. Иван Костадинов, който е пилотирал самолета, е инженер - конструктор във фирма „Иновас“, която се занимава с производство на оборудване от пяна, съобщава „Трафик нюз“. Летенето била неговата страст, а той оглавявал Сдружението на аероклубовете в страната. Костадинов и Лозанова са споделяли общата си страст и често са летяли заедно, показват снимки в публичните им профили в социалната мрежа. Инциденти през 2019 и 2018 година 20 април 2019 г. Частен самолет се разбива край стадиона в пловдивското село Оризари край Пловдив. При инцидента загиват 45-годишен мъж и 18-годишен младеж. 31 август 2018 г. Малък частен самолет „Чесна“, модел C 680, излиза от пистата при кацане на летището в Бургас и навлиза в тревни площи. Пострадали няма. 28 август 2018 г. Инцидент с малък селскостопански самолет оставя няколко села без ток в Монтанско. Самолетът закачва жици на далекопровод край Брусарци, при което се счупва част от опашката му. Пилотът успява да овладее машината и след три километра се приземява аварийно в слънчогледова нива. 24 август 2018 г. Пилот на двуместен самолет загива при кацане на летището в Балчик. Двуместен самолет Cirrus SR22 излита от летище Лесново. Лети в неконтролирано въздушно пространство на височина 3100 метра, след което преминава през въздушното пространство на На летище Варна и в 18.54 часа е предаден за кацане на летище Балчик. При кацането се удря силно в пистата, преобръща се и се запалва. На 22 август 2018 г. Малък частен самолет с двама души на борда се разбива край Шумен. Инцидентът става в овощна градина покрайнините на града. В самолета са 62-годишен шуменец и 27-годишният му син. Двамата са откарани с наранявания в местната болница. По-късно бащата умира в болницата. 6 юли 2018 г. Инцидент със селскостопански самолет става край автомагистрала „Тракия“. Машината пада в оризище недалеч от пътното платно между 105-и 106-и км, в района на Мало Конаре. Пилотът се разминава без наранявания. 19 януари 2018 г. При учебна маневра на летище „Граф Игнатиево“ са нанесени материални щети на военен транспортен самолет C-27J „Спартан“, няма пострадали военнослужещи от екипажа на самолета.", "date": "2019.05.26", "title": "Малък самолет падна край Ихтиман, мъж и жена са жертвите (ОБНОВЕНА)"}
{"url": "https://www.monitor.bg:443/bg/a/view/mitropolit-kiprian-evrodeputatite-da-pomnjat-che-sme-pravoslavna-dyrjava-166169", "text": "„Гласувах за чуваемост на българските евродепутати в Европейския парламент, които да помнят и съхраняват, че ние сме православна майка България. Там те трябва да пазят националния ни интерес като православни християни, както и българските традиции и обичаи, въведени от нашите семейства.“, заяви на излизане от изборната секция, където гласува старозагорският митрополит Киприан, който е и говорител на Светия Синод. Той допълни,че дава гласа си , за да може те да съхранят тази действителност и винаги да помнят че една православна България има своето огромно значение в голямото европейско семейство Паметливи жители на Стара Загора са категорични, че за пръв път местният владика обявява намерението си да участва в изборния процес и дори оповестява авансово часа и мястото, където ще го стори. Двама старозагорски владици са участвали до сега в парламентарния живот: пръв беше митрополит Панкратий, който бе избран като независим в7-то Великот народно събрание през 1990 г., но в последствие отказа да подпише новата конституция.Последва го и митрополит Галактион, който влезе в Народното събрание през 1993 година от квотата на СДС-Царство България.", "date": "2019.05.26", "title": "Митрополит Киприан: Евродепутатите да помнят, че сме православна държава"}
{"url": "https://www.monitor.bg:443/bg/a/view/promishlenostta-v-tajvan-prez-april-otnovo-trygna-nagore-166168", "text": "Индекс промишленото производства на Тайван, след 4 месеца спад, през април отново отчита ръст от 1,04% и достигна ниво от 103,81 на сто, съобщава „Синхуа”. Подиндекса на обработващия отрасъл, на която осигурява 90% от промишленото производство на острова се увеличава с 0,94% на годишна база. Минната индустрия, гражданското строителство и водоснабдяването обаче са спаднали съответно с 1,46% и 0,17%, а в снабдяването с електричество и газ понижението е 2,68 на сто. Общо промишленото производство спрямо март се увеличава с 5,49%, а обработващият отрасъл - с 6,35 на сто. За четиримесечието обаче промишленото производство се е съкратило с 3,05% на годишна база, а обемът на обработващия сектор се намялал с 3,24 процента.", "date": "2019.05.26", "title": "Промишлеността в Тайван през април отново тръгна нагоре"}
{"url": "https://www.monitor.bg:443/bg/a/view/mashinite-za-glasuvane-ne-prorabotiha-na-mesta-166167", "text": "Машините за гласуване не са проработили на няколко места в страната, съобщиха от ЦИК. Проблемите са се появили в избирателни секции в Перник, Кърджали, Добрич, Пазарджик. В Перник е преустановено машинното гласуване. В Елешница повредата е отстранена, както и в една от столичните секции, съобщи говорителят на ЦИК Александър Андреев. Два сигнала за проблем с машините за гласуване са подадени до районната избирателна комисия във Варна. Поддържащата ги фирма проверява на място защо не работят. Проблем имало и с две от машините за гласуване в Кърджали. Сигнал за едно неработещо устройство е получен и в Пловдив. Видин също е един от градовете, където машината за гласуване в една от избирателните секции не заработи заради технически проблем. За повредата се разбрало още вчера при инсталирането. От фирмата доставчик казали, че не може да бъде поправена и няма да бъде подменена с друга. Само един от 60 гласоподаватели, преминали през избирателната секция тази сутрин, е пожелал да гласува машинно, обясниха от секцията във Видин. Няма съществени нарушения в нито една от избирателните секции. 15 жалби за нарушения са постъпили в ЦИК от сутрешните часове, допълни Андреев. Подадени са сигнали за забавяне при отварянето на изборните секции. Почти няма интерес за машинно гласуване, споделиха председатели на секционни комисии в Стара Загора.", "date": "2019.05.26", "title": "Машините за гласуване не проработиха на места (ОБНОВЕНА)"}
{"url": "https://www.monitor.bg:443/bg/a/view/angel-djambazki-glasuva-s-mashina-166165", "text": "\"Гласувах за силна България в Европа на отечествата\". Това заяви водачът на листата за европейските избори от ВМРО-БНД Ангел Джамбазки. Кандидатът за евродепутат упражни правото си на глас в секция номер 62 в столичното СУ \"Филип Станиславов\". \"Моят избор винаги е бил родолюбието, патриотизмът, националната отговорност\", допълни кандидатът на войводите. Ангел Джамбазки избра за гласуване варианта с машина. \"Технологиите се развиват много бързо, исках да проверя как става с машини. Видяхте, че е много бързо и лесно\", добави той. Джамбазки призова хората да гласуват. \"Много е притеснително, че няма много хора. Днес хората са работодатели и началници и трябва да дават задача на тези, които избират\", коментира още той.", "date": "2019.05.26", "title": "Ангел Джамбазки гласува с машина"}
{"url": "https://www.monitor.bg:443/bg/a/view/zemetresenie-s-magnitud-4-1-useteno-v-albanija-i-gyrcija-166159", "text": "Земетресение с магнитуд 4.1 е регистрирано на 150 км южно от албанската столица Тирана малко след полунощ (00:35 местно време), съобщи Европейският сеизмологичен център.   Епицентърът е бил югоизточно от адриатическото пристанище Вльора, на около 25 км също в югоизточна посока от албанския град Гирокастро, в граничен район с Гърция.  Земетресението е усетено в Южна и Югозападна Албания, както и в Северозападна Гърция – Янина и на остров Корфу в Керкира. Щети не са причинени.  ", "date": "2019.05.26", "title": "Земетресение с магнитуд 4,1 усетено в Албания и Гърция   "}
{"url": "https://www.monitor.bg:443/bg/a/view/honda-e-vliza-v-proizvodstvo-166166", "text": "Предоставяща обсег от над 200 км и възможност за бързо зареждане на батерията от 0 до 80% само за 30 минути, Honda E е малък, семпъл електрически автомобил, който ще започне да се доставя от пролетта на 2020 година и вече е събрал значителен брой резервации. Модел E е създаден, като платформа за градски електромобил и ще бъде произвеждан с изчистен дизайн, запазвайки пропорциите и линиите на концепцията. Задвижващи ще са задните колела, въпреки че все още не са известни техническите спецификации. Компанията вече приема резервации за модела на сайта си, но само за Германия, Франция, Норвегия и Великобритания.   Повече от 25.000 вече са „регистрирали интерес”, очаквайки Honda да започне да приема поръчки по-късно тази година.  ", "date": "2019.05.26", "title": "Honda E влиза в производство"}
{"url": "https://www.monitor.bg:443/bg/a/view/karakachanov-glasuvah-za-istinski-bylgarski-evrodeputati-166171", "text": "Гласувах в Европарламента в Брюксел да има истински български евродепутати, които да защитават интересите на страна ни. Това каза вицепремиерът и лидер на ВМРО Красимир Каракачанов, след като упражни правото си на глас в столичното 134 СОУ “Димчо Дебелянов”. По думите му, най-важен приоритет в Европа за нас трябва да бъдат българските интереси. “А не като отидеш в Европа, да се правиш на европеец”, посочи вицепремиерът и допълни: “Всяка държава гони своите интереси и ако нашите евродепутати продължават да се кланят на партиите майки в Европа, България няма полза от тях. Няма значение от кое европейско семейството си - има само едно семейство и то е България”, заяви Каракачанов. Водач на листата на ВМРО е Ангел Джамбазки. В нея са и актьорът и режисьор Андрей Слабаков, както и бившият командир на 61-ва Стрямска механизирана бригада бригаден генерал Димитър Шивиков. Слабаков и Шивиков са от гражданската квота в листата на партията.", "date": "2019.05.26", "title": "Каракачанов: Гласувах за истински български евродепутати"}
{"url": "https://www.monitor.bg:443/bg/a/view/prezidentyt-radev-glasuva-v-stolichnija-kvartal-reduta-166170", "text": "\"Призовавам всички българи да гласуват\". Това заяви президентът Румен Радев, след като даде своя глас в професионална гимназия по транспорт „Макгахан“ в столичния квратал „Редута“. \"Европейските избори са не по-малко важни от националните. Нуждаем се от демократична България-силна с върховенството на закона и свободата на словото\", заяви още Радев и допълни, че народът ни се нуждае от демократична България с ефективността на институциите си и образованието си.", "date": "2019.05.26", "title": "Румен Радев: Призовавам всички българи да гласуват"}
{"url": "https://www.monitor.bg:443/bg/a/view/volen-siderov-iska-ednakva-minimalna-pensija-i-zaplata-za-cjala-evropa-166164", "text": "Председателят на партия \"Атака\" Волен Сидеров гласува в София. Той заяви, че никоя друга партия няма \"такива точни, ясни, конкретни и смели каузи като нас\".   „Анекс към договора с Евросъюза, повече пари за България, еднаква минимална пенсия и заплата за цяла Европа. Това са нашите каузи, за които изпращаме един страхотен боец в Европарламента. Тези каузи работят за страната ни. Тези каузи са за щетите, които ни нанесе Евросъюза, когато влизахме. Само АЕЦ \"Козлодуй\" ни удари с няколко милиарда. Сега искаме своето от Евросъюза“, обясни пред медиите Сидеров. Сидеров посочи, че очаква ниска избирателна активност, тъй като хората \"не се чувстват ангажирани\" и това е вина на политиците. Кандидатите на партията са подписали декларации да даряват част от заплатите си като евродепутати за благородни каузи, съобщи Сидеров.  ", "date": "2019.05.26", "title": "Волен Сидеров иска еднаква минимална пенсия и заплата за цяла Европа   "}
{"url": "https://www.monitor.bg:443/bg/a/view/slab-interes-kym-mashinnoto-glasuvane-166154", "text": "Слаб, клонящ почти към нулевия интерес има към възможността да се гласува машинно, споделиха председатели на секционни комисии в Стара Загора почти два часа след началото на изборния ден. 120 са машините на територията на областта, 54 са в община Стара Загора, уточниха от РИК. 291 241 са гласоподавателите, които са разпределени в 487 секции, от които 5 са подвижни, а две се намират в затвора и следствения арест. По една секция има в най-голямата държавна УМБАЛ „Проф. д-р Стоян Киркович“ и онкодиспансера. Изборният ден е започнал нормално, само на няколко места имало малки закъснения заради закъснение на членове на секционни комисии.", "date": "2019.05.26", "title": "Слаб интерес към машинното гласуване в Стара Загора"}
{"url": "https://www.monitor.bg:443/bg/a/view/georgi-milanov-likuva-s-kupata-na-ungarija-166153", "text": "Българинът Георги Миланов и неговият \"МОЛ Види\" грабнаха Купата на Унгария след победа с 2:1 над \"Хонвед\" на финала.  Родният халф остана на резервната скамейка през всичките 90 минути. Точни за победителите бяха Марко Шчепович (80’) и Анел Хаджич (90+2’). Преди това Филип Холендер (14’ д.) беше дал преднина на тима от Будапеща. Това е едва втората Купа на Унгария във витрината на \"Види\" в 6 финала, като предишната е от сезон 2005/06. От друга страна, \"Хонвед\" остава със 7 купи в 18 финала. Също така, това е четвърта победа за вицешампионите в местното първенство над този съперник за сезона и общо шеста поредна.    ", "date": "2019.05.26", "title": "Георги Миланов ликува с Купата на Унгария "}
{"url": "https://www.monitor.bg:443/bg/a/view/niska-izbiratelna-aktivnost-v-nachaloto-na-izbornija-den-166155", "text": "Засега у нас избирателната активност все още е слаба, макар и по-висока от 9 часа сутринта. Избирателната активност в област Видин до 10.00 часа е 8,73 процента, гласували са 7757. избиратели. Това съобщи председателят на Районната избирателна комисия /РИК/ Емил Емилов. Общо 88 826 са избирателите от 11-те общини в област Видин, които гласуват днес в 259 избирателни секции.   Общо 8855 души са гласували в Стара Загора към 10.00 часа, съобщават от пресцентъра на общината. Всички 208 секции на територията на община Стара Загора са отворени. Няма сигнали за нарушения в изборния ден.  Избирателната активност в Силистренско към 10.00 часа е 10.13 на сто, съобщиха от Районната избирателна комисия (РИК) в Силистра. Най-висока е избирателната активност в Ситовската община на Силистренска област - 14.3 на сто. Изборният ден в Силистренско е започнал нормално, няма съществени нарушения, съобщиха от Районната избирателна комисия /РИК/ в Силистра. Право на глас в района имат 108 845 души. Поучени са 130 400 бюлетини. Открити са 225 избирателни секциии, от които 4 са подвижни. В тях работят 1830 души. Петдесет и пет машини за гласуване са получени в Силистренско.   Изборният ден в област Търговище протича нормално. Активността към 10 часа е 9,4 на сто, каза за БТА председателят на Районната избирателна комисия адвокат Гергана Цонева. Своя глас за представители на Европейския парламент са дали 10 390 гласоподаватели. До момента в РИК няма подадени сигнали за нарушения, не са внесени жалби. Всички машини за гласуване работят. Един техник ще отговаря за няколко секции, за да може да се реагира адекватно при нужда, допълни Цонева. Избирателната активност в Старозагорска област до 10.00 часа е 6.84 на сто, информират от пресцентъра на областната администрация. Най -висока е избирателната активност в Община Опан - 13,45 на сто и Община Гълъбово- 11,31 на сто. На трето място се нарежда Община Братя Даскалови - 8,77 на сто, а на четвърто Община Николаево - 8,35 на сто. До урните в областния град вече са били вече близо 7.00 на сто от имащите право на глас в областния град. Най-ниска е избирателната активност в Община Чирпан - 5,73 на сто и в Община Мъглиж - 4,65 на сто.", "date": "2019.05.26", "title": "Ниска избирателна активност бележи изборния ден (ОБНОВЕНА)"}
{"url": "https://www.monitor.bg:443/bg/a/view/joncheva-bylgarija-i-evropa-shte-bydat-promeneni-166157", "text": "„Тази вечер България и Европа ще бъдат променени, ние ще успеем да извоюваме достойни доходи и справедливост.“ Това заяви, след като пусна своята бюлетина в урната, водачът на листата на БСП за Европейския парламент Елена Йончева. „Всеки един от нас може да бъде част от тази промяна. Утре ще бъде късно. Днес е един прекрасен ден за България. Гласувайте,“ добави тя. „Убедена съм, че България ще тръгне по нов път след тези избори. Ние ще имаме реален шанс и ще се преборим за достойни европейски доходи и справедливост. Всичко това, което сме казали по време на предизборната кампания ние ще го изпълним. Бъдете сигурни в това,“ изтъкна Йончева. Елена Йончева гласува в 36 СУ \"Максим Горки\".", "date": "2019.05.26", "title": "Йончева: България и Европа ще бъдат променени"}
{"url": "https://www.monitor.bg:443/bg/a/view/marija-gabriel-silna-bylgarija-v-obedinena-evropa-166163", "text": "Водачът на листата на ГЕРБ Мария Габриел упражни правото си на глас в родното си Хаджидимово. Тя поздрави всички членове на избирателната комисия. \"Гласувах за силна България в обединена в Европа. За силна България, както е с премиера Борисов начело. За Европа, която се грижи за най-малкото училище в най-закътаното населено място\", обяви Мария Габриел.", "date": "2019.05.26", "title": "Мария Габриел: Силна България в обединена Европа"}
{"url": "https://www.monitor.bg:443/bg/a/view/mareshki-glasuva-v-zlatni-pjasyci-166160", "text": "Гласувах за мобилизацията на българския народ срещу политическите брокери и измамници, за правото на същия този народ повече да не бъде лъган и ограбван и за правото му да живее достойно тук и сега. Това заяви днес след като упражни правото си на глас лидерът на \"Воля\" Веселин Марешки. Лидерът на \"Воля\" гласува в секция 175 в курорта \"Златни пясъци\" край Варна.", "date": "2019.05.26", "title": "Марешки гласува в \"Златни пясъци\""}
{"url": "https://www.monitor.bg:443/bg/a/view/66-godishen-pochina-na-ploshtad-v-pleven-166156", "text": "66-годишен мъж почина след свада на площад \"Свобода\" в Плевен снощи, съобщиха от МВР - Плевен.   Сигнал за случая е постъпил в 19:35 часа. Незабавно е изпратен полицейски екип. Около 19:15 часа възникнал скандал между двама пловдивчани на 39 и 66 годишна възраст. Конфликтът прераснал във физическа саморазправа. 66-годишният паднал на земята и изпаднал в безпомощно състояние. Екип на Спешна помощ е констатирал смъртта му. 39-годишният е останал на мястото на инцидента, като е направил опит да помогне на падналия. Той е задържан е за срок до 24 часа. По случая е образувано досъдебно производство. Изясняват се обстоятелствата около произшествието.", "date": "2019.05.26", "title": "66-годишен почина на площад в Плевен"}
{"url": "https://www.monitor.bg:443/bg/a/view/kornelija-ninova-glasuvah-da-ne-jadem-vtoro-kachestvo-hrana-166151", "text": "„Гласувах за промяна и справедливост, за една по-социална Европа, да бъдем равни с другите народи и да не ядем второ качество храна“. Това заяви лидерът на БСП Корнелия Нинова след като упражни правото си на глас в столичното 25-то училище в квартал „Лагера“. Точно в 9:30 ч. тя влезе в 48 секция. „Гласувах да получим европейски доходи, да имаме европейски стандарт на живот, както и за промяна в България“, допълни Нинова и призова хората да гласуват. „Засега избирателната активност е ниска, но вярвам, че следобед ще се повиши. Важно е всеки да даде гласа си“, каза още лидерът на БСП. Тя поясни, че не подкрепя падането на забраната за изнасяне на резултатите от екзит полове.", "date": "2019.05.26", "title": "Корнелия Нинова: Гласувах да не ядем второ качество храна"}
{"url": "https://www.monitor.bg:443/bg/a/view/pyrvi-arest-za-kupuvane-na-glasove-166150", "text": "Два часа след старта на изборния ден вече има и арест за купуване на гласове. Перничанин е прибран от полицията за купуване на гласове в пернишкото село Мещица, съобщава zaPernik.com. Срещу арестувания е заведено досъдебно производство. По непотвърдена информация задържаният е животновъд и е зет в селото. В село Мещица хора били свикнали да гласуват по списък с плащане. Полицията и прокуратурата засега не дават повече информация. Според закона наказанието за купуване на гласове е лишаване от свобода от една до три години и глоба от хиляда до десет хиляди лева. За склоняване да се гласува в полза на определен кандидат или партия също се предвижда лишаване от свобода от една до шест години и глоба от десет хиляди до двадесет хиляди лева. Организаторът на купен вот може да отнесе от една до седем години в затвора и глоба от десет хиляди до двадесет и пет хиляди лева, а ако той е служебно лице наказанието е лишаване от свобода от две до седем години и глоба от десет хиляди до тридесет хиляди лева.", "date": "2019.05.26", "title": "Първи арест за купуване на гласове"}
{"url": "https://www.monitor.bg:443/bg/a/view/shefyt-na-tesla-s-2-28-mlrd-godishno-vyznagrajdenie-166161", "text": "За работата си в Tesla през миналата година шефът на компанията Илън Мъск е получил възнаграждение в размер на 2,28 млрд. долара, пише The New York Times. Спрямо 2017-та сумата е 45 по-висока. По този начин той стана най-скъпо платеният ръководител на американска компания и оглави рейтинга на изданието. Иначе заплатата му месечната му заплата е само 55 хил. долара. Останалите пари Мъск е получил под формата на бонуси и други надбавки, включително и дивиденти и още различни плащания по акции. Преди време акционерите на Tesla приеха решение да обвържат възнаграждението на Илън Мъск с показателите на корпорацията.", "date": "2019.05.26", "title": "Шефът на Tesla с $2,28 млрд. годишно възнаграждение"}
{"url": "https://www.monitor.bg:443/bg/a/view/i-bylgarite-v-chujbina-glasuvat-na-evrovota-166162", "text": "Сънародниците ни гласуват днес на евровота не само у нас, но и в чужбина. Секциите в Брюксел отвориха в 8 ч. На места още преди те да отворят е имало чакащи да упражнят правото си на глас. Днес в Белгия се провеждат и федерални избори. Българите, които живеят в страната, могат да гласуват в 6 секции – 4 от тях в Брюксел, 1 в Льовен и 1 в Гент, където е най-голямата българска общност  - близо 25 000 души.   Българските депутати, които трябва да бъдат избрани, са 17 на брой. Тази вечер ще разберем коя политическа формация в европейския парламент ще постигне необходимото мнозинство от 376 депутати, за да бъде силата, която ще даде глас и ще натежи при новите политики в ЕС. Всички 10 избирателни секции във Франция са отворили в 7 ч. Те ще работят до 20 ч. Секции има на всички места където сънародниците ни са подали заявления за гласуване. Подадени са над 60 такива във всички по-големи градове в страната.   Гласуват и в Лион. Там всичко е нормално, макар че тя се намира на метри от мястото, на което преди два дни избухна бомба и рани 13 души.   Преди 5 години на избори в Париж са гласували едва 860 българи, а по време на парламентарни и президентски избори техния брой е между 1200-1400 души. Всички българи във Франция могат да гласуват. Дори предварително да не са подали декларация, могат да попълнят такава на място, като нямат право да гласуват и за евродепутати на Франция.  ", "date": "2019.05.26", "title": "И българите в чужбина гласуват на евровота"}
{"url": "https://www.monitor.bg:443/bg/a/view/trenioryt-dimityr-dimitrov-pusna-svojata-buletina-i-prizova-za-glasuvane-166175", "text": "Димитър Димитров – Херо много добре познава правилата на играта, на футболната игра. Но е наясно и с политическата, защото самият треньор разкри, че не пропуска да гласува. Той вече пусна своята бюлетина в Бургас на изборите за Европейски парламент. 13 партии, 8 коалиции и 6-ма независими кандидати ще премерят сили днес. „Не си спомням да съм пропускал да гласувам, смятам, че това е социална отговорност на всеки човек. Много хора казват, какво ще променя с този глас, но ако всички разсъждаваме по този начин, няма да можем да променяме нищо. Важно е всеки да упражни своя глас”, сподели Димитър Димитров – Херо за предаването „Събуди се” по NOVA. „Ако искаме да живеем в държава, която да бъде малко по-добре, ако искаме българите да живеят и работят тук, ако искаме да се лекуваме тук, а не в чужбина, трябва да гласуваме.” „В последните години живея и работя в чужбина, но информацията, която имам е, че не винаги се защитават нашите национални интереси в Европейския парламент. Далеч съм от мисълта, че всеки трябва да дърпа чергата към себе си, защото Европейският съюз ще губи, но трябва да се търси баланс. Трябва да сме държава, която да съществува в ЕС с достойнство, с уважение и респект, а не само да бъде в миманса”, сподели Херо.", "date": "2019.05.26", "title": "Треньорът Димитър Димитров пусна своята бюлетина и призова за гласуване"}
{"url": "https://www.monitor.bg:443/bg/a/view/ogranichavat-dvijenieto-na-tejkotovarni-kamioni-po-magistralite-dnes-166158", "text": "От 12 до 20 часа днес се спира движението на камионите над 12 тона по автомагистралите и най-натоваренитe пътища. Мерките са предприети заради очаквания засилен трафик днес след трите почивни дни.    Движението на моторните превозни средства над 12 тона се ограничава по най-натоварените пътни направления въз основа на съвместна заповед на АПИ, ГД \"Национална полиция\" и ИА \"Автомобилна администрация\". За повишаване безопасността на движение се предвижда спиране на движението на 26 май от 12 ч. до 20 ч. по следните участъци: автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; път I-1 - от Благоевград до ГКПП \"Кулата\"; път I-4 п. в. \"Коритна\" - Велико Търново - Шумен; път I-5 Русе - Велико Търново; път I-8 ГКПП \"Калотина\" - София; път I-9 Варна - Бургас; път II-18 Околовръстен път на град София; път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Агенция \"Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата, предупреждават от АПИ. В участъците с ремонт на АМ \"Хемус\", в района на виадуктите при 19-ти км /виадукт \"Потоп\"/, при 36-ти и 37-ми км /виадукт \"Коренишки дол\"/ и при 51-ви километър, до 10 ч. в понеделник - 27 май, ще има две ленти за София и една за Варна. В пиковите часове при интензивен трафик е възможно по-бавно предвижване в участъците с ремонт на АМ \"Хемус\" и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и тръбата за София на тунел \"Витиня\", изграждани преди повече от 30 години, е наложително и трябва да бъде направено, за да се пътува след това по-удобно и безопасно. На АМ \"Тракия\" се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика до 10 ч. в понеделник - 27 май, в района на участъците с ремонт, ще има две ленти за София и една за Бургас. На обектите се работи изключително интензивно, за да може ремонтните дейности на АМ \"Тракия\" да приключат преди началото на активния туристически сезон. Алтернативен маршрут на АМ \"Тракия\" в посока Бургас е Подбалканският път I-6, а на АМ \"Хемус\" в посока Монтана и Видин - проходът \"Петрохан\" и Искърското дефиле. За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\". Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  ", "date": "2019.05.26", "title": "Ограничават движението на тежкотоварни камиони по магистралите днес   "}
{"url": "https://www.monitor.bg:443/bg/a/view/avtobus-se-zakleshti-pod-most-na-plovdiv-166152", "text": "Автобус се заклещи под един от мостовете на Марица в района на Гребната база в Пловдив   За пострадали при инцидента не се съобщава, като стана ясно, че автобусът не е от Пловдив, а е с македонска регистрация.  ", "date": "2019.05.26", "title": "Автобус се заклещи под мост в Пловдив"}
{"url": "https://www.monitor.bg:443/bg/a/view/sedem-iskat-mjastoto-na-mej-166144", "text": "Британските политици, които открито заявиха намерението си да се кандидатират за лидер на управляващата Консервативна партия и премиер на мястото на Тереза Мей, станаха осем. Всички те твърдят, че ще успеят там, където тя се провали - да изведе дълбоко разделената Великобритания от Европейския съюз, предаде Ройтерс. Сред кандидатите е бившият министър за Брекзит Доминик Рааб, който обеща, че ще се бори за по-справедлива сделка за Брекзит. \"Успешното изпълнение на Брекзит ще изисква фокусиране, дисциплина и решителност. Като бивш адвокат във Форин офис и министър за Брекзит аз имам необходимия опит\", написа Рааб в статия за в. \"Мейл он сънди\".  Андреа Ледсъм, бивш лидер на Камарата на общините (де факто представител на правителството в долната камара на парламента), обяви амбициите си на страниците на \"Сънди таймс\". Тя заяви, че притежава \"опит и увереност в собствените сили\", за да поведе страната към по-светло бъдеще, като обеща, че ако тя заеме премиерския пост, Великобритания ще напусне ЕС през октомври при всички случаи - със сделка или без. Ледсъм също така обеща, че ще прокара законопроект за гарантиране на правата на гражданите, за да сложи край на неопределеността около правомощията на гражданите на ЕС в Обединеното кралство, и че ще се стреми към решаване на въпроса за взаимното оказване на медицински услуги на жителите на ЕС в Обединеното кралство и на британците в страните от ЕС, както и към решение на проблема с Гибралтар. Преди това намерението си за участват в надпреварата обявиха бившият външен министър Борис Джонсън, външният министър Джереми Хънт, министърът на международното развитие Рори Стюарт, министърът на здравеопазването Мат Ханкок, бившата министърка на труда Естер Маквей. Засега за несъмнен фаворит в надпреварата се смята Борис Джонсън, но според британските медии негов конкурент е министърът на околната среда Майкъл Гоув. Гоув потвърди, че се включва в надпреварата. \"Мога да потвърдя, че издигам кандидатурата си за премиер на тази страна. Смятам, че съм готов да обединя Консервативната и Юнионистката партия, готов съм да осъществя Брекзита и съм готов да водя тази велика страна\", заяви Гоув на журналисти пред дома си. Майкъл Гоув става осмият кандидат за следващ британски премиер. Гоув за втори път да се опита да застане на пътя на Борис Джонсън в борбата за лидерството, както непосредствено след референдума през 2016 г. Освен Гоув, според британската преса, още неколцина консерватори обмислят възможността да се включат - министърката на отбраната Пени Мордонт, вътрешният министър Саджид Джавид, както и Греъм Брейди, бивш председател на парламентарния Комитет 1922, обединяващ редовите депутати тори. При това всички претенденти - и официалните, и потенциалните, са далеч по-големи евроскептици от самата Мей и са настроени за по-решително прилагане на резултата от референдума за Брекзит.", "date": "2019.05.26", "title": "Осем искат мястото на Мей (ОБНОВЕНА)"}
{"url": "https://www.monitor.bg:443/bg/a/view/glavnija-prokuror-glasuva-v-rodnija-plovdiv-166149", "text": "Главният прокурор Сотир Цацаров гласува в родния Пловдив. \"Гласувах за една по-различна Европа. Гласувах за български представители в европейския парламент, които биха работили за една по-различна Европа. Какво разбирам аз под една по-различна Европа? Без да ангажирам никого с мнението си. Европа на европейските столици и европейските граждани, не на брюкселската демокрация. И второ, Европа, която е много по-ангажирана със собствената си сигурност, антитерозизъм, вътрешен ред и всичко свързано в тази насока, отколкото с икономически и бюрократически проблеми, пакети „Мобилност” и т.нат. Това за мен е Европа. Гласувах за Европа в автентичния й вид – Европа на гражданите, а не на брюкселските чиновници\", каза Сотир Цацаров след като упражни правото си на глас. По думите му, изборният ден минава гладко и спокойно. \"Изборният ден според мен протича повече от нормално. Ако трябва да дам статистика от дежурното звено в прокуратурата, което работи съвместно с МВР и с ДАНС, към 18 часа на 25 май. Общият брой преписки, които са образувани, са 147\", обяви главният прокурор.  От тези 147 преписки са образувани 13 досъдебни производства. Едно от тях вече е прекратено. Що се отнася до останалите сигнали – 134 преписки, по 94 от тях вече са поставени откази по различни причини, като основната е, че извършеното деяние, за което се сигнализира, не представлява престъпление. В 90% от случаите то представлява нарушение, което се санкционира по  реда на административно-наказателните разпоредби на Избирателния кодекс и от компетентността на съответните избирателни комисии, обясни Цацаров. Така всъщност на производство са: 12 досъдебни производства и 40 преписки, по които се преценява дали са налице данни за образуване на досъдебно производство. Основно получените сигнали са били за купуване на гласове.  Навсякъде в страната е създадена необходимата организация, което означава, че във всички прокуратури има дежурни прокурори. Работи се в пълно взаимодействие с органите на МВР и ДАНС. \"В 12 часа би следвало с министър Младен Маринов да съберем националното звено, което отговаря за изборите, за да бъде направен още един обзор на ситуацията и ако е необходимо, да бъдат взети някакви мерки\", заяви още главният прокурор. Забраната да се оповестяват социологически проучвания в изборния ден главният прокурор коментира с думите: \"Практиката е показала, че ако се отворят интернет страници на едни или други издания под една или друга форма, става ясно. Започна тази сутрин под кулинарна форма, а оттам да свършим до природна или историческа форма. Тоест, под всякаква скрита форма, прогнозите се публикуват. При положение, че не можем и не спираме скритите форми, излишно е да лицемерим с явните. Мисля, че в крайна сметка едва ли на решението на гласоподавателя ще повлияе статистиката в последния момент. Аз съм сигурен, че 99% от хората като мен идват пред урните със съвсем ясно решение. Сигурен съм, че тези, които отиват да гласуват, няма да се повлияят от това как вървят колонките, оцветени в различен цвят, а от това как мислят. Хората мислят и това е достатъчно. Не бива да ги подценяваме в тази посока.\". Очакванията на Сотир Цацаров към досегашния състав на Европейската комисия (ЕК) са да се произнесе до края на мандата  си по отношение на действащия механизъм за сътрудничество и проверка спрямо България. \"Относно новия състав – важното е да направи европейската прокуратура работеща, а не бюрократична структура. Това за мен ще бъде много важно. И другото е – Европа на сигурността и вътрешния ред. Европа на съвместните антитерористични действия, Европа на съвместната отбрана, а не Европа на големите приказки и лозунги, които в  крайна сметка не носят нищо за редовия европейски гражданин\", каза още той. ", "date": "2019.05.26", "title": "Главният прокурор гласува в родния Пловдив"}
{"url": "https://www.monitor.bg:443/bg/a/view/4-istorii-s-georgi-byrdarov-166077", "text": "Георги Бърдаров е университетски преподавател и ръководител на катедра „Социално-икономическа география“ в Геолого-географския факултет на СУ. Но всички се влюбиха в надареното му перо, което проби с мастило интернет пространството с разказа „За петата ракия, или колко е хубав животът“ и превърна прозата му в най-четената онлайн. Само преди дни той събра този разказ с още един свой връх в кратките форми - „Дядо“, и ги издаде в двуезичен том, чиято премиера беше повече от добре посетена. А когато творбите му се четат на хартия, а не на монитор, са още по-завладяващи, повярвайте. Въпреки научната му реализация (б.а. - във всеки разговор доцентът подчертава, че първото и водещо негово занимание е преподаването и не се приема за писател) журналистиката и писането винаги са му били в кръвта, като в средата на 90-те дори работи няколко години в радио. Бил е и сценарист на някои от най-любимите предавания - „Стани богат“, „Това го знае всяко хлапе“ и „Аз обичам България“. Талантът му върху белия лист му носи и победата в първото риалити за писатели „Ръкописът“, което той печели с романа си „Аз още броя дните“ през 2015-а, а след излизането му томът влиза направо в топ 10 на най-купуваните книги. Днес развива и своя продуцентска къща - „Мусагена“, с която да дава път на млади писатели, музиканти, художници. Бърдаров е всичко друго, но не и класически университетски преподавател, какъвто би си го представил човек далеко от научните среди. Интересен, деен и с проницателно око за детайла, и още по-проницателно и вдъхновено перо, който отнася с лекота любителите на писаното слово в реални и живи светове, които може да пипнеш, да помиришеш и да кажеш едно юнашко „Наздраве“. Специално за „Монитор“ Георги Бърдаров подостри молива и разказа 4 забавни, поучителни и невероятни истории от шарения си живот. След много молби жената ни прие колета. След шест месеца се пръснахме из различни краища на България за втората част от казармата. Кирчо пое към село Факия в Странджа, а аз към София. Един ден се прибирам градска отпуска и баба ми съобщава, че имам писмо от Америка. Аз останах удивен, тъй като никой не познавах в Америка, но в понеделник, преди да се върна в поделението, отивам в пощата да проверя. Пощаджийката вади един малък пакет и казва: „Имате писмо от някакво странно място в Америка... Сейнт Винсент.“ Аз онемявам, взимам пакета смаян. Разтварям го набързо. Отвътре изпада диск с карибска музика и едно писмо половин страница на английски, в което пишеше: „Много се радваме, че в далечна Европа, в далечна България, знаете за нашата малка островна държавица. Винаги сте добре дошли при нас. Само да дойдете ще бъдете мои специални гости. Подпис: Кралят.“ След години проверих, че човекът, който ни е написал отговора, е бил Дейвид Джак - генерал-губернатор на английската кралица! Колко високо могат да те отведат мечтите? Моите ме отведоха на 552 м над морското равнище в Шанхай. През 2003 г. работех като сценарист на „Стани богат“. Пишех въпроси за география, спорт и литература. Един ден се наложи да напиша въпрос за малко известен спорт. Написах за петанката и след това, тъй като от малък мечтая да съм президент на нещо, реших, че можем да направим федерация по петанка и аз да стана неин президент. Започнах денонощно да тормозя моите приятели с тази идея и в края на първия месец една от тях ми каза: „Жорка, отивай, виж колко струва, регистрирай федерация, ставай президент, повече не се търпиш!“ Аз отидох и проверих. Оказа се, че федерация има, но реших, че можем да направим клуб. Моите приятели ми дадоха по 50 лева, без никога преди да бяха чули думата петанка, аз сам си подготвих документите, внесох ги в съда. Четири пъти ми ги връщаха за поправки, на петия ми ги пуснаха. И един хубав майски ден ние осъмнахме като собственици на Университетски клуб по петанка (УКП), а аз бях президент. Тази моя мечта ни отведе на три световни първенства, на пет европейски, донеси ни множество републикански титли и положителни емоции. А и да не забравяме, че ни закара чак до Шанхай, където бяхме на световно за жени и дори победихме Русия и Чехия! Разказа „За петата ракия, или колко е хубав животът“ го написах през 2013 г., но реално случката се случи през 2008 г. Когато през 2013 г. той излезе в сайта Public republic, това съвпадна с голяма лична драма в моя живот. Въпреки това бях доволен, защото пиша от дете. Първия си текст написах, когато бях 7-и клас, и цял живот бях пращал по издателства, конкурси, художествено-творчески срещи и никой никога не ме отрази. И ето че когато станах на 40, мой разказ бе публикуван. Имах още една мечта - този разказ да има поне един позитивен отзив. Но той слизаше все по-надолу в листата, а отзив нямаше. Беше вече на дъното, миг преди да изпадне от нея, когато се появи един положителен отзив. И аз бях щастлив, защото имах един публикуван разказ, с един позитивен отзив. И престанах да влизам в сайта, потънал в личната си драма. Седмица по-късно играех петанка с моите приятели и един от тях каза: „Жорка, трябва да ми дадеш автограф, преди да си станал много известен“, аз му отвърнах кисело: “Стига си се подигравал с мен, с какво ще стана известен, знаеш в каква депресия съм“ и той тогава продължи: “Ама ти не знаеш ли какво става с твоя разказ, та той се върти по всички социални мрежи, в целия интернет, прави някакъв невероятен фурор!“ Аз продължавах да мисля, че това е нелепа шега, но като се прибрах и включих лаптопа, видях, че само за седмица имаше над 300 позитивни отзива. Така започна всичко, а днес той има над 200 000 четения в интернет. Самият разказ има както история и предистория, така и следистория. Две години по-късно с екип на Нова тв бяхме в двете махали в Родопите, където се развива действието - християнската „Гудьовица“ и мюсюлманската „Гоздьовица“. Докато се подготвяхме за снимки, няколко възрастни жени от християнската махала помолиха да ги качим с нашия бус до мюсюлманската, да видят своите посестрими. Казаха, че имат такъв обичай посестримство: „Когато сме в 1-ви клас, едно момиче от християнската и едно от мюсюлманската махала се избираме и ставаме посестрими за цял живот и цял живот си помагаме“. Естествено, ние ги качихме с буса, а радостта и топлината, които видяхме между тези възрастни жени, които на теория са от две различни религии, ще ни сгрява за дълго време. Пътувал съм много по света, срещал съм се с много различни хора, но такава магия и топлина, каквато излъчват хората в Родопите, не съм виждал никъде! Животът е пълен с изненади. Често обратите в него са главоломни и сам не осъзнаваш какво се случва. През 2015 г. започнах да пиша романа си „Аз още броя дните“. Всичко около неговото създаване е магично. В СУ „Св. Климент Охридски“ водя курс по етно-религиозни конфликти, именно там на упражнения от студенти чух историята за „Сараевските Ромео и Жулиета“. Пет години проучвах историята, включително посетих Сараево и говорих с хората, преживели блокадата. Дълго време имах само една сюжетна линия в романа, докато ми хрумна идеята да пресъздам целия ужас и нелепост на конфликта чрез интервюта. Интервюта с жертви и палачи. Романа де факто го написах в любимото си кафене Timeless в София. Няма да забравя как една сутрин седнах там и написах първото интервю. После и останалите се изляха на един дъх, а много хора и до днес мислят, че интервютата са реални и са взети от конкретни хора. Това означава, че много дълбоко съм влезнал в болката и тъгата на хората, преживели конфликта. Другото магично нещо с тази книга стана, когато я завърших. Точно по това време се появи реклама за предаването „Ръкописът“ по БНТ, а наградата бе издаването на романа. Аз бях категорично против да участвам. Срокът за кандидатстване бе 31 март и аз не се записах. Те го удължиха до 30 април и аз пак не се записвах. До вечерта на 29 април, само няколко часа преди крайния срок, когато една моя приятелка ме убеди. Записах се десетина минути преди да изтече срокът. След това спечелих формата. След това романът излезе и ми донесе толкова приятни емоции, приятелства и предизвикателства. Останалото вече е за историята!", "date": "2019.05.26", "title": "4 истории с... Георги Бърдаров"}
{"url": "https://www.monitor.bg:443/bg/a/view/deljan-peevski-glasuva-v-sveta-petka-video-166148", "text": "Депутатът и издател на \"Телеграф медиа\" Делян Пеевски гласува във велинградското село Света Петка. Вторият в листата на ДПС упражни правото си на глас, непосредствено след отварянето на изборната секция. Той бе посрещнат с аплодисменти от събралото се множество и се ръкува с хората. С ранното си гласуване Пеевски даде пример на колеги, съмишленици и симпатизанти на партията за активно участия в изборите. \"Всички знаем, че бъдещето на една нация са младите хора, именно затова, ние от ДПС, излизаме пред вас на тези избори с листа от млади и успешни хора\", заяви няколко дни преди изборите Пеевски по време на обиколка на селата Пашови и Света Петка. ", "date": "2019.05.26", "title": "Делян Пеевски гласува в Света Петка (ВИДЕО)"}
{"url": "https://www.monitor.bg:443/bg/a/view/dogan-glasuva-s-hartiena-buletina-166147", "text": "Почетният председател на ДПС Ахмед Доган упражни правото си глас в една от избирателните секции на столичното 36 СУ “Максим Горки“. Той предпочете традиционната хартиена бюлетина, въпреки че в секцията има и машина за гласуване. Водач на листата на ДПС е настоящият председател на партията Мустафа Карадайъ, следван от депутата от партията Делян Пеевски. Третата и четвърта позиция в нея са за двамата досегашни еврдепутати Илхан Кючук и Искра Михайлова. ", "date": "2019.05.26", "title": "Доган гласува с хартиена бюлетина"}
{"url": "https://www.monitor.bg:443/bg/a/view/obshto-401-000-sa-s-pravo-na-glas-vyv-varnenska-oblast-166139", "text": "Общо 401 000 души са с право на глас във Варненска област, като малко над 293 000 от тях са избирателите във Варна. Това съобщи председателят на Районната избирателна комисия, Велин Жеков. В изборния ден за членове на Европейския парламент във Варна ще отворят общо 404 избирателни секции. В областта общият брой на секционните избирателни комисии е 639. Три са подвижните, като една от тях е в район „Приморски“ във Варна, а останалите две са във Вълчи дол и Дългопол. В събота секционните избирателни комисии получиха съответните изборни книжа и материали, в това число и бюлетините. При раздаването задължително присъстваха по трима представители от всяка секция. Материалите се поставяха в съответното помещение, което се запечатваше. „Що се отнася до машините за гласуване, те също бяха разнесени по съответните секции. На всяка бе направен тест дали работи, дали не е използвана и в нея не е въведен никакъв резултат, коментира още председателят на РИК-Варна. Към момента няма подадени жалби и сигнали. На сайта на комисията са обявени 6 телефона и факс, на които може да се подава информация за нередности, свързани с изборния процес, каза още Велин Жеков. Сигнали и жалби ще се приемат и на място в РИК, която ще работи в Двореца на културата и спорта.", "date": "2019.05.26", "title": "Общо 401 000 са с право на глас във Варненска област"}
{"url": "https://www.monitor.bg:443/bg/a/view/etyr-organizira-bezplatni-avtobusi-za-baraja-s-levski-166141", "text": "Безплатен превоз за желаещите да гледат баража за Лига Европа между \"Левски\" и \"Етър\" организира великотърновският клуб. За целта ще бъдат отпуснати автобуси, а отделно агитката ще пътува с коли, пише официалният сайт на клуба от старата столица. Пътуването с автобуси ще става с предварително записване, като на тел. 0887 704 624 могат да се подават имената на желаещите. Крайният срок за записването е понеделник, 27 май, до 13:00 ч. Автобусите ще тръгнат за София във вторник в 15:00 ч. от стадион „Ивайло”. Председателят на \"Фенклуб Етър\" Венелин Русанов уточни, че феновете от агитката се организират да пътуват с коли, а всички останали привърженици могат да ползват безплатните автобуси. От \"Етър\" призоваха привържениците да дойдат и да подкрепят тима в най-важния му мач за годината. От 28 години „болярите” не са играли в европейските клубни турнири и сега са само на един мач от трето участие.  Двубоят срещу \"Левски\" е на 28 май от 20:00 ч. на \"Герена\". Победителят придобива право на участие в Лига Европа, като при равенство в редовното време ще се играят продължения и евентуално дузпи.  ", "date": "2019.05.26", "title": "\"Етър\" организира безплатни автобуси за баража с \"Левски\""}
{"url": "https://www.monitor.bg:443/bg/a/view/bajern-munhen-triumfira-s-kupata-na-germanija-166138", "text": "\"Байерн\" (Мюнхен) спечели за 19-и път в историята си Купата на Германия, след като разгроми във финала в Берлин РБ (Лайпциг) с 3:0. Така баварците завършиха сезона с домашен дубъл и показаха, че са без конкуренция в Германия. Преди седмица \"Байерн\" спечели и титлата в страната, след като в последния кръг разгроми с 5:1 \"Айнтрахт\" Франкфурт. Резултатът на Олимпийския стадион в германската столица  откри Роберт Левандовски с глава в 29-ата минута. В 78-ата минута Кингсли Коман удвои. В 86-ата минута Левандовски отбеляза втория си гол, като завърши контраатака на тима си.", "date": "2019.05.26", "title": "\"Байерн\" (Мюнхен) триумфира с Купата на Германия"}
{"url": "https://www.monitor.bg:443/bg/a/view/koreecyt-bong-djuun-ho-vdigna-zlatnata-palma-v-kan-166135", "text": "Южнокорейският режисьор Бон Джуун-хо е големият победител на 72-ото издание на филмовия фестивал в Кан. Това стана ясно по време на гала церемонията в събота вечер. Джуун-хо триумфира със заветната \"Златна палма\", като до последния момент надпреварата за топ отличието на вечерта бе между него и един от любимците на форума - Куентин Тарантино. Бон Джуун-хо спечели критици, жури и зрители със заглавието си Parasite (\"Паразит\") - сатирична драма, проследяваща живота на бедно семейство, чиито членове се настаняват в дома на богато такова от позицията на служители. намигна режисьорът на пресконференцията след края на церемонията. По думите му, председателят на международното жури - Алехандро Иняриту, му споделил, че \"Златната палма\" му е присъдена с пълно единодушие от страна на оценяващите. Джуун-хо бележи и втора поредна победа от Кан за азиатски режисьор, след като Хирокадзу Корееда взе \"Златната палма\" през 2018 г. за филма си \"Джебчии\". Соченият като един от най-големите фаворити на фестивала, Куентин Тарантино и \"Имало едно време в Холивуд\" си тръгнаха с празни ръце от церемонията. Режисьорът въпреки това получи отличие преди гала събитието - червена кучешка каишка, чрез която кинофорумът отдава заслуженото на заглавието в програмата си, което се е фокусирало най-много върху четириногите другари. В случая авторът на \"Криминале\" си подели приза с питбула Бранди, който играе домашен любимец на Брад Пит в новия му филм. Тя прибра наградата обратно в Америка\", каза Тарантино. Напълно неизненадваща пък бе победата на Антонио Бандерас в категорията за главна мъжка роля. Той взе отличието си за участието си в \"Болка и слава\" на Педро Алмодовар. \"Наградата е за персонажа, който играх. А това е алтер егото на Педро Алмодовар. Благодаря му\", каза Бандерас пред медии. Призът сред жените отиде в ръцете на британката Емили Бичъм (Little Joe). Наградата Гран при (смятана като сребърен медал след \"Златната палма\") отиде в ръцете на първата чернокожа режисьорка в програмата на Кан - Мати Диоп (Atlantique). Сред режисьорите отличени бяха братята Жан-Пиер и Люк Дарден за Young Ahmed (\"Младият Ахмед\"), а сред сценаристите триумфира французойката Селин Сиама за Portrait of a Lady on Fire. С наградата на журито пък си тръгнаха цели три кинодейци - Ладж Ли за \"Клетниците\", както и бразилските режисьори Клебер Мендоса Фильо и Хулиано Дорнелес с техния филм \"Бакурау\". Our Mothers (\"Нашите майки\") на режисьора Сезар Диас получи \"Златната камера\" на кинофестивала. Въпреки че по дефиниция имаше шанс за отличие, френският режисьор Абделатиф Кешиш така и не присъства на церемонията. Припомняме, че   в залата на премиерата, като мнозина от тях напуснаха преди края на лентата.", "date": "2019.05.26", "title": "Кореецът Бон Джуун-хо вдигна \"Златната палма\" в Кан"}
{"url": "https://www.monitor.bg:443/bg/a/view/40-godini-ot-pyrvite-preki-izbori-za-evrodeputati-166140", "text": "Днес е последният ден от изборите за евродепутати. Гражданите на общността ще изберат 751 членове на Европейския парламент (ЕП). Това са деветите преки избори за евродепутати - първите са проведени през 1979 г. 427 млн. души са имащите право на глас европейци. Те могат да гласуват в своята родна страна или в онази от останалите 27 държави членки, в която живеят. Изборите започнаха в четвъртък - 23 май, във Великобритания и Холандия, в петък гласуваха в Ирландия и Чехия, в събота - в Латвия, Малта, Словакия и отново в Чехия, а днес - 26 май, неделя, гласуват гражданите в останалите страни членки.   Европейският парламент се избира на всеки пет години чрез всеобщи преки избори. Броят на местата за всяка страна зависи от населението й. Право на глас имат всички лица над 18 години, с изключение на Австрия, където имат право да гласуват навършилите 16 години. Кандидатите за депутати пък трябва да бъдат не по-млади от 18 години, с изключение на Кипър и Италия, където минималната възраст е 25 години. С вота си днес избирателите в Европа ще изберат 751 депутата. Заради Брекзит те трябваше да са 705, но Великобритания така и не успя да напусне Европейския съюз (ЕС) до 29 март, което наложи произвеждането на евроизбори и там. Сега броят на местата за всяка страна зависи от населението й. Така Белгия има 21 депутатски места, България - 17, Чехия - 21, Дания - 13, Германия - 96, Естония - 6, Ирландия - 11, Гърция - 21, Испания - 54, Франция - 74, Хърватия - 11, Италия - 73, Кипър - 6, Латвия - 8, Литва - 11, Люксембург - 6, Унгария - 21, Малта - 6, Холандия - 26, Австрия - 18, Полша - 51, Португалия - 21, Румъния - 32, Словения - 8, Словакия - 13, Финландия - 13, Швеция - 20 и Великобритания - 73. Когато Великобритания излезе от ЕС, броят на евродепутатите ще бъде намален на 705. От общо 73-те британски места в Европарламента, 46 ще бъдат премахнати, а 27 ще бъдат преразпределени между други 14 страни членки. 43% беше избирателната активност на последните евроизбори през май 2014 г. За сравнение, на първите преки избори за Европейски парламент (ЕП) през 1979 г. са гласували 62% от имащите право на глас, като тогава се е гласувало в едва 9 страни членки.", "date": "2019.05.26", "title": "40 години от първите преки избори за евродепутати"}
{"url": "https://www.monitor.bg:443/bg/a/view/bylgarija-reshava-kak-da-glasuvame-na-evroizborite-166136", "text": "От 23 до 26 май 2019 г. хората в Европа избират своите представители в Европейския парламент. Чрез гласа си на гражданите имат възможност да определят имената на 751 депутати, които ще представляват техните интереси на европейско ниво. Българските граждани ще направят своя избор днес. Изборният ден ще започне в 7.00 ч. и ще приключи в 20.00 ч.   България е сред последните държави, които ще избират депутати за следващия Европейския парламент. Гласуването вече беше проведено в някои от европейските страни, но окончателните резултати ще бъдат обявени тази вечер. Гражданите избират между кандидатите на 15 партии, 8 коалиции и 10 инициативни комитета. Право на глас има всеки гражданин, навършил 18 години, ако е живял в България или в друга държава член на Европейския съюз най-малко три месеца непосредствено преди изборите. Право на глас има всеки гражданин, навършил 18 години, ако е живял в България или в друга държава член на Европейския съюз най-малко три месеца непосредствено преди изборите. За да може да упражни правото си на глас всеки гласоподавател трябва да носи в изборната секция личната си карта, паспорт или военна карта. Член от избирателната комисия ще провери данните Ви и ще впише необходимото в изборните списъци. Друг член от комисията откъсва пред Вас бюлетина от кочана и й поставя печат на гърба. В кабината Вие трябва да поставите със син химикал знак „Х” или „V” само в едно от квадратчетата за гласуване за партия, коалиция или независим кандидат или в квадратчето „Не подкрепям никого” Всеки гражданин може да гласува и с предпочитание (преференция) за някой от кандидатите от партията или коалицията като постави „Х” или „V” в кръгчето с трицифрения номер на избрания кандидат. Докато се в изборната кабинка сгънете бюлетината така, че да не се вижда как сте гласували. След като излезете член от комисията ще постави втори печат на гърба на бюлетината Ви и ще откъсне отрязъка. Гласоподавателят сам пуска бюлетината си в изборната урна и се подписва в изборния списък. В 3000 секции в страната тази година ще има възможност за машинно гласуване. При влизане в секция, в която има машина за гласуване, членовете на Секционната избирателна комисия ще питат всеки избирател как иска да гласува - с хартиена бюлетина, или с машина.   Ако избирателят предпочете машината - ще получи от комисията смарт карта, която да постави в машината. Картите ще са общо три във всяка секция и с една и съща няма да може да се гласува два пъти поред. Важно за избирателят е да знае, че имената на всички партии няма да могат да се съберат на екрана на машината и затова са разпределени в две страници, които той трябва да превключва.   След като гласоподавателят натисне номера на партията и евентуално посочи и преференция, ще бъде попитан за потвърждение. Ако не даде такова - ще може да се върне назад в менюто и да смени партията или преференцията. Потвърди ли обаче - повече не може да прави промени. Гласът му пък ще бъде отчетен едва след като извади смарт картата от машината.   След като приключи вота си, машината ще му даде разписка, подобна на касова бележка, на която може да се провери посочената партия и преференция. Бележката трябва да се сгъне и да се пусне в кутия, различна от избирателната урна.   В деня на европейските избори хората с увреждания ще могат да ползват транспорт от дома си до секцията, в която ще гласуват, след заявка по телефона. Транспортът ще се осигурява от общинските администрации. Те могат да ползват и други възможности, предвидени в Изборния кодекс, като да гласуват в секция, която е специално обособена на партерен етаж. Хората с увредeно зрение или със затруднения в придвижването ще могат да упражнят правото си на вот, ако в срок са заявили услугата за гласуване в подвижна кутия. Изключения при гласуването по постоянен адрес са възможни за студенти и ученици. Това са четвъртите избори за Европейски парламент в България след влизането на страната ни в Европейския съюз на 1 януари 2007 г. Първите евроизбори се проведоха на 20 май 2007 г. Вторите евроизбори се проведоха на 7 юни 2009 г., а за трети път гласувахме на 25 май 2014 г.", "date": "2019.05.26", "title": "Евроизборите започнаха! Как да гласуваме? (ВИДЕО)"}
{"url": "https://www.monitor.bg:443/bg/a/view/barsa-zagubi-kupata-na-kralja-166137", "text": "Рекордьорът по трофеи за Купата на краля \"Барселона\" претърпя поражение с 1:2 от \"Валенсия\" във финала на турнира този сезон, игран на стадион \"Бенито Вийямарин\" в Севиля. \"Каталунците\" бяха носители на последните четири купи от надпреварата, но тази вечер преклониха глава пред командата на Марселино.  Голове на Кевин Гамейро (22) и Родриго Морено (33) зарадваха феновете на \"прилепите\" и така \"бяло-черните\" отпразнуваха по прекрасен начин стогодишнината на клуба.  Лионел Меси вкара гол в 73-тата минута, а натискът на \"Барса\" в последните минути не донесе ново попадение. Така привържениците на \"лос кулес\" трябваше да преглътнат нов горчив хап след тежкото отпадане от \"Ливърпул\" в Шампионската лига. ", "date": "2019.05.26", "title": "\"Барса\" загуби Купата на краля "}
{"url": "https://www.monitor.bg:443/bg/a/view/slynchevo-do-objad-dyjd-na-iztok-166142", "text": "Днес времето ще е предимно слънчево. След обяд, главно над източните и планинските райони от страната е възможно да превали и прегърми. Максималните температури ще бъдат между 24° и 29°. Преди обяд над Черноморието ще бъде предимно слънчево, но след това ще се развива купеста и купесто-дъждовна облачност и ще има валежи, по северното крайбрежие - придружени с гръмотевици. Там ще е малко по-хладно с температури между 20° и 23°. Вълнението на морето ще е 1 - 2 бала. Температурата на морската вода е 16° - 20°. Преди обяд в планините ще е предимно слънчево, но ветровито. След обяд ще се развива купеста и купесто-дъждовна облачност и на много места ще превали и прегърми. Максималната температура на височина 1200 метра ще е около 15°, на 2000 метра - около 10°.", "date": "2019.05.26", "title": "Слънчево до обяд, дъжд на изток"}
{"url": "https://www.monitor.bg:443/bg/a/view/trymp-igra-golf-s-abe-166143", "text": "Японският премиер Шинзо Абе и американският президент Доналд Тръмп играха голф в префектура Чиба на изток от Токио, съобщи АП. Според японското външно министерство, 76-годишният голфър Исао Аоки, е бил почетен гост. Абе и Тръмп са голф фенове. Това е петият път, когато играят заедно. По време на срещата си на 18 ноември 2016 г. в Ню Йорк, където японският премиер беше първият чуждестранен лидер, който се срещна с тогавашния президент на Съединените щати, Абе и Тръмп си размениха голф принадлежности. Исао Аоки е успешен японски голфър. През 1985 г. той достига до второ място в US Open Golf Championship, а през 2004 г. влиза в световната зала за слава на голфа. През 2017 г. по време на предишното посещение на Тръмп в Япония, Абе покани Аоки на вечеря. Тази вечер Доналд Тръмп и неговата съпруга Мелания Тръмп ще посетят турнир по сумо.", "date": "2019.05.26", "title": "Тръмп игра голф с Абе"}
{"url": "https://www.monitor.bg:443/bg/a/view/servitiorka-zaspa-zad-volana-blysna-dva-parkirani-avtomobila-166145", "text": "19-годишно момиче, водач на Мерцедес-А150, заспа на волана и блъсна два паркирани автомобила в Благоевград.    Инцидентът станал към 1 ч. тази нощ на ул.\"Славянска\". Водачката, която се прибирала от заведението, в което работи като сервитьор, е с порезна рана на носа. Пробата й за алкохол е отрицателна. „Мерцедес“-ът ѝ се движил от светофара под Университета в посока Поликлиниката, отклонил се надясно и блъснал “Шевролет“ и „Рено“. На двата автомобила са нанесени средни материални щети. Причинилият удара „Мерцедес“ е само с огънат преден десен калник. До инцидента се стигнало, след като водачката му заспала зад волана.", "date": "2019.05.26", "title": "Сервитьорка заспа зад волана, блъсна два паркирани автомобила"}
{"url": "https://www.monitor.bg:443/bg/a/view/proverjavame-izbiratelnata-si-sekcija-onlajn-166146", "text": "Всеки може да провери избирателната секция, в която има право да гласува и в деня на вота. Проверката се прави в страницата на Главна дирекция \"Гражданска регистрация и административно обслужване\" (ГРАО) към Министерството на регионалното развитие. Ведомството осигурява достъп до избирателните списъци за евровота на 26 май за всички българи. Адресът, на който всеки може да направи справка е  . Въвежда се ЕГН и постоянен адрес. След въвеждането се показва избирателната секция и мястото за гласуване на избирателите от този адрес. Справка може да се направи и през мобилния телефон с кратко съобщение на единен номер 18429 и за трите мобилни оператора (МТел, Теленор и Виваком). Цената на SMS e 0,25 лева без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за въведения ЕГН. Друг вариант за справка е обаждане на стационарен телефон, като се избере 0800 1 4726 (по-лесно се запомня като 0800 1 GRAO). Телефонният номер е безплатен за цялата страна.", "date": "2019.05.26", "title": "Проверяваме избирателната си секция онлайн"}
