{"url": "https://www.monitor.bg/bg/a/view/sled-4-chasa-zasedanie-koalicijata-ostava-143410", "text": "Коалицията между ГЕРБ и \"Обединените патриоти\" се запазва. Това стана ясно след 4-часово заседание в Министерски съвет. На него присъстваха премиерът Бойко Борисов, двамата вицепремиери Красимир Каракачанов и Валери Симеонов, шефът на ПГ на патриотите Волен Сидеров, както и лидерът на ГЕРБ в парламента Цветан Цветанов. \"Много сме различни, емоционални, но какво очаквате? Властта от време на време ни вкарва в подобни емоционални състояния. Ние сме различни, но сме едно цяло. Коалицията е единна и вървим напред в името на България”, каза Красимир Каракачанов. На свой ред Волен Сидеров заяви, че най-важният въпрос, който е трябвало да решат по време на срещата, е бил дали управлението да остане, и да се разтури. По думите му второто е по-вредно за народа и ще доведе до избори и хаос в страната. „Тежко е, не е лесно решението, но трябва да преодолеем своите вътрешни качества”, каза Сидеров и припомни последните нападки и размяна на реплики между него и Валери Симеонов. Сидеров даде да се разбере, че този път ще си вземат поука и различията между тях ще ги решават не чрез медиите, а на коалиционните съвети. Според него, ако това не се изпълни, доброто име на България и постигната стабилност ще отидат „по дяволите”. Сидеров заяви, че всеки има особености и различия, но важното е това да не става проблем на управлението. Лидерът на ПГ на ГЕРБ Цветан Цветанов пък обясни, че коалиционното споразумение между ГЕРБ и „Обединени патриоти” се изпълнява, а точка 6 от него все още не е задействана. Според него към този момент няма стартирана процедура, а само подадени оставки. „ Явно имаме различни тълкувания”, каза Цветанов и увери, че през следващ такъв случай на оставки или рокади в кабинета коалиционните партньори ще бъдат уведомени. Следващият понеделник ще има отново разговори, когато пак ще бъде свикан коалиционен съвет. Именно тогава ще се говори персонално за оставките и ще се види дали процедурата ще бъде стартирана. „ Стабилността е най-важна за успеха на едно управление”, каза Цветанов. Той уточни, че в бюджета има 2,5 млрд .лева повече приходи и няма предпоставки за разтурване на коалиционното управление. „ Ние сме партии, всяка една се е явявала на избори, заявявала е намерения. Нормално е винаги да възникват противоречия. Отчитаме го и днес, че действително комуникацията не е на най-високото ниво, но се надявам, че през новия парламентарен сезон ще бъде по-добра”, каза Цветанов. „В понеделник оставките на тримата министри ще бъдат разгледани персонално. Колегите от ГЕРБ, чиито министри са подали оставка, не са предложили нови имена. Ако има предложения, ще ги обсъдим и всички заедно ще вземем решение”, добави пък Красимир Каракачанов.", "date": "2018.09.03", "title": "След 4 часа заседание: Коалицията остава"}
{"url": "https://www.monitor.bg/bg/a/view/mikrobus-i-leka-kola-se-udariha-chelno-kraj-zvynichevo-143407", "text": "Челен сблъсък между микробус  \"Форд\" и лек автомобил \"Сеат\" затвори за часове пътя между село Звъничево и Пазарджик. Инцидентът е станал в късния следобяд на шосето, което продължава в посока град Септември. По неофициална информация бусът е превозвал работници от близките оранжерии. При сблъсъка, който е станал в района на парниците, обаче са пострадали двамата водачи на катастрофиралите моторни превозни средства, които са настанени в областната държавна болница в Пазарджик с травми и наранявания вследствие на удара.  Движението на автомобилите бе отцепено от патрули на „Пътна полиция“ и се осъществяваше по обходен маршрут от Братаница през Ляхово и Мокрище за Пазарджик.  ", "date": "2018.09.03", "title": "Микробус и лека кола се удариха челно край Звъничево"}
{"url": "https://www.monitor.bg/bg/a/view/moite-5-za-poslednite-20-s-kristian-kostov-143388", "text": "Тази песен е заредена с много положителен вайб и винаги ме е карала да се усмихвам. Със сигурност това е една от най-любимите ми български песни! Напомня ми на приятелите, на лежерните летни моменти и щастието. Тази песен бележи много важен момент за съвременната поп музика, тъй като се роди жанрът Future Pop. Съдържанието на текстовете в песните придоби още по-голямо значение. Емоционално свързвам песента с лятото, свободата и любовта. Тази млада изпълнителка взривява класациите с музиката си, без да е твърде мейнстрим. Billie Eilish е голямо вдъхновение за мен. Може би главно, защото се радвам, когато младите изпълнители изкарват различни парчета и публиката го оценява истински. Този трак направи революция откъм видео, аудио и социалните сфери. Харесвам абсолютно всичко, което разбива стагнацията в музиката, а тази песен направи именно това. Все пак говорим за Beyonce. Думите за са излишни. Ако това парче беше издадено днес, отново щеше да се превърне в голям хит, затова и мисля, че това е истински пример за култoва песен.", "date": "2018.09.03", "title": "Моите 5 за последните 20: с Кристиан Костов"}
{"url": "https://www.monitor.bg/bg/a/view/premieryt-sybra-koalicijata-karakachanov-sys-sinja-kaska-obzor-143409", "text": "Премиерът Бойко Борисов събра Съвета на коалицията в сградата на МС в 18 часа, броени минути след като се върна от Черна гора и часове преди да замина на визита в Израел. Свиканото от него заседание продължава и към момента. Поводът за него са прехвърчалите искри между партньорите в управлението, заради трите министерски оставки вследствие на трагичната катастрофа край Своге, при която загинаха 17 души, както и самите рокади в кабинета, които трябва да бъдат предложени на НС и гласувани от депутатите. Вицепремиерът и лидер на ВМРО Красимир Каракачанов пък, се появи на „Дондуков“ 1 със синя каска на главата, демонстрирайки желанието си партньорите да се помирят помежду си. Преди участниците в коалицията да се съберат обаче, отново прехвърчаха искри в редиците на партньорите на ГЕРБ от „Обединени патриоти“. На влизане в сградата лидерът на „Атака“ Волен Сидеров за пореден път заяви, че ще подкрепи оставките на МВР шефа Валентин Радев и на министрите на транспорта и на регионалното развитие и благоустройството Ивайло Московски и Николай Нанков. Той не само даде да се разбере, че е на различно мнение с вицепремиера и лидер на НФСБ Валери Симеонов, който се оплака, че никой не е съгласувал с него министерските оставки, а дори потвърди позицията си от по-рано през деня, че вече е необходима и оставката на самия Симеонов. Това по думите му е решение, което ще облекчи ситуацията. „Той според мен вече прекрачва границата на допустимото и би трябвало да се произнесат Борисов и Цветанов. Ще ги призова за това“, отсече Сидеров, по чиито думи ако друг представител на ОП седне в стола на Симеонов, кабинетът няма да падне. Преди това той обвини Симеонов, че прилага изнудвачески хватки и подчерта, че не може по този начин „да си играе с правителството, държавата, политическите сили и парламента“. Думите му бяха провокирани от изказването на Симеонов след заседанието на Изпълнителния комитет на формацията му, от което стана ясно, че засега НФСБ няма намерение да напуска управлението, но пък поставя определени условия към партньорите си. Симеонов и хората му искат подобряване на коалиционното взаимодействие, както и кабинетът да наблегне на пенсионната реформа, повишаването на доходите, насърчаването на дребния и средния бизнес и бързото приемане на 5-те законопроекта на НФСБ, като най-важен бил закона за шума. В тази връзка, на първо място партията решила Симеонов да постави въпросите за начините на управление и вземането на решения, включително за кадровите смени, тъй като с несъгласуването на трите министерски оставки било нарушено коалиционното споразумение. Второто решение е да се направи промяна на коалиционното споразумение между самите патриоти и начина на управление на групата им в НС. Симеонов не уточни обаче, дали това означава смяната на Сидеров като неин шеф. Впоследствие стана ясно, че от НФСБ ще настояват за колективно управление и участие на трите партии - НФСБ, ВМРО и „Атака„ в ръководството на групата. Третото решение е партията да гласува против оставките на тримата министри. На четвърто място от НФСБ са решили, „ако продължава бойкотът на нейните предложения, включително и законодателни“, да свикат Националния политически съвет на партията, за да се обсъди участието им във властта и евентуалното й напускане. \"Свидетели сме на яростен отпор на маргинални групи, насъсквани от опозиционните партии, които не желаят провеждането на реални реформи.10 души, застанали на протест пред МС са достатъчни за спирането на всеки законопроект\", коментира Симеонов, който направи паралел с оставките на тримата министри, които според него нямали вина за трагичния инцидент.", "date": "2018.09.03", "title": "Премиерът събра коалицията, Каракачанов със синя каска (ОБЗОР)"}
{"url": "https://www.monitor.bg:443/bg/a/view/vojnata-mejdu-nimh-i-ban-faza-2-meteorolozite-ostavat-bez-zaplati-143408", "text": "След предсрочното осбождаване на шефа на НИМХ проф. Христомир Брънзов служителите на института може да останат реално и без заплати. Причината е, че няма кой да подписва официалните документи-както за отпуски, за изготвени справки, дори молби за отпуска. Това коментира в интервю пред \"Монитор\" метеорологът от НИМХ Анастасия Стойчева. В момента дори и да имаме пари, няма кой да подписва документите. Така ще останем без заплати, което си е репресивна мярка. Дори и да изготвим дадена справка, тя няма как да бъде придвижена до съответната институция. Просто тя трябва да има подпис. Тези заявки се представят на специална бланка, с логото на института и задължително се подписват от директора. В момента дори оперативният ни директор е в оставка\", коментира Анастасия Стойчева. Според нея на практика няма и кой да води преговори за излизане на института от структурата на БАН. \"От една страна, от БАН заявяват, че са съгласни институтът да се отдели от Българската академия на науките, а от друга - отстраниха директора ни. Това е все едно да искаш да ходиш някъде, но да нямаш крака, за да го направиш - ако се изразя метафорично\", каза Стойчева. тя поясни, че никой не са получили обяснение за остраняването на директора си след заседанието на Управителния съвет на БАН. След него цялото ръководство също попаде оставки в знак на солидарност към остранения си директор. Четете цялото интервю с Анастасия Стойчева от НИМХ в утрешния брой на хартиеното издание на \"Монитор\"", "date": "2018.09.03", "title": "Войната между НИМХ и БАН- фаза 2: Метеоролозите остават без заплати"}
{"url": "https://www.monitor.bg:443/bg/a/view/kobrata-hui-shte-e-bydeshteto-no-njama-kak-da-mine-prez-men-143400", "text": "\"Хюи Фюри може би ще е бъдещето на бокса в тежка категория, но първо трябва да мине през мен, а това няма как да стане\". Така коментира своите шансове в предстоящия двубой за позицията на официален претендент за пояса на IBF Кубрат Пулев на първата пресконференция на двамата в България. Мик Хенеси, промоутърът на 23-годишния британец Хюи Фюри, обяви, че бъдещето е негово, което предизвика реакцията на Кобрата. Той обаче се отнесе с уважение към своя съперник и призна, че той е далеч по-класен от последните двама, играли срещу него на ринга в София - Самюел Питър и Кевин Джонсън. \"Смятам противника за много сериозен, няма нищо общо с тези, които бяха до момента в България, каза Кобрата. - За наша голяма радост той се съгласи още преди да се е отказал Джарел Милър. Промоутърът Ивайло Гоцев беше в преговори с тях. Това е горе-долу историята. Въпросът е, че оттук нататък до 27 октомври има грубо 2 месеца, в които ще се подготвя както трябва. Имам огромен опит, над 300 мача като аматьор, отделно като професионалист. Уча се непрекъснато както от победите, така и от загубите. Смятам да спечеля този мач, за което се моля и на Господ. Радвам се, че срещата ще се проведе в България. Положихме много усилия да го направим. Толкова противници се отказаха, но беше важно да го направим тук заради българската публика. Моята кръв е българска.\" Кубрат уточни, че след лагера на Белмекен ще се готви в Германия с треньора си Ули Вегнер, там ще прави и спаринги, а в момента се чувства отлично и е готов и по-рано да се качи на ринга. Хюи Фюри (21 мача, 20 победи, 11 с нокаут и 1 загуба) пък заяви, че не се страхува от нищо, че е дошъл само за победа и Кубрат Пулев е само поредната му крачка към боя за световната титла с Антъни Джошуа. Той разказа, че е идвал и преди в България при приятели на семейството му и се пошегува, че също има свои фенове тук, които може и да се окажат повече от тези на Кобрата. \"За мен боксът е всичко, бия се от 11-годишен, разказа братовчедът на бившия световен шампион Тайсън Фюри, който детронира Владимир Кличко. - Баща ми не ми разрешаваше никакви приятелки, никакви развлечения... За мен е удоволствие, че съм в България. Тук са ме посрещали винаги много топло. Дошъл съм да победя. За да съм най-добър, трябва да се бия с най-добрите. Кубрат Пулев е един от най-добрите. Мисля, че през октомври ще го победя. Тренирам усърдно и ще ви покажа, че не всичко опира до опита.\" Промоутърът на Пулев Ивайло Гоцев обяви, че билетите за боя вече са в продажба, те са на цени от 20 до 300 лева (последните са около ринга) и че дори пенсионери ще могат да гледат на живо галавечерта на цената на едно кино. Той сподели, че очаква изключително зрелище на 27 октомври, което ще бъде излъчвано в над 20 страни.На въпрос какво ще стане с претендентската позиция при равен резултат от мача, Гоцев отговори, че ще бъде договорен реванш. Питър Фюри, баща и треньор на Хюи, веднага се съгласи, което накара българинът промоутър да възкликне:\" Виждате ли как делово и добре се работи със семейство Фюри!\" Втората атракция на вечерта е мачът в 12 рунда на Тервел Пулев с Леонардо Брусезе за европейската титла в полутежка категория.", "date": "2018.09.03", "title": "Кобрата: Хюи ще е бъдещето, но няма как да мине през мен"}
{"url": "https://www.monitor.bg:443/bg/a/view/garancijata-za-magistrala-skacha-s-2-g-za-obiknoven-pyt-s-edna-143404", "text": "Пътищата ще имат по-дълги гаранционни срокове при изграждане, ремонт и рехабилитация. Целта е строителите да бъдат по-прецизни в работата си. Това съобщи регионалният министър в оставка Николай Нанков пред bTV. В момента се съгласуват текстовете за увеличаване на гаранционните срокове. За ново строителство на магистрала срокът ще бъде увеличен от 5 на 7 години, а за рехабилитация на път – от 2 на 3 години. Трябва да се увеличат и правомощията на възложителите коментира Нанков. Той съобщи, че е разработен механизъм, който ще стане факт още тази седмица с възлагането на новите отсечки от магистрала „Хемус“. От страна на държавата публичният ресурс ще бъде разходван, след като целият път бъде въведен в експлоатация. Това ще важи за автомагистрала „Хемус“, скоростния път Видин – Ботевград, магистралата Русе – Велико Търново и за всички бъдещи проекти, финансирани от бюджета. Промените в Наредбата за проектиране на пътища, която е минала през съгласуване и нотификация в Европейската комисия, са изпратени за обнародване в „Държавен вестник“. Пътищата в България доскоро се проектираха по съветски модел Наредбата не беше променяна повече от 30 г. Сега ще се работи по немски модел с всички съвременни изисквания за пътна безопасност“, посочи Нанков. Надзорните фирми в България са твърде много, каза междувременно бившият шеф на АПИ инж. Ясен Ишев пред БНТ. Те са се нароили преди десетина години, когато регионалното министерство е допуснало един надзорник да участва в неограничен брой фирми. Преди това един надзорник е имал право да участва в до две фирми, заяви Ишев. Той призна, че напоследък в интерес на срочното предаване на обекти качеството се занижава.", "date": "2018.09.03", "title": "Гаранцията за магистрала скача с  2 г.,  за обикновен път – с една "}
{"url": "https://www.monitor.bg:443/bg/a/view/vijte-kakvo-reshava-ministerskija-syvet-na-utreshnoto-zasedanie-143399", "text": "1. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ИЗОБРАЖЕНИЕТО НА ОСНОВНАТА СТРУКТУРНА ФОРМА НА ГЕРБА НА РЕПУБЛИКА БЪЛГАРИЯ ДА БЪДЕ ВКЛЮЧЕНО В МАРКАТА НА ДЪРЖАВНА АГЕНЦИЯ „ТЕХНИЧЕСКИ ОПЕРАЦИИ“. Внася: министър-председателят   2. ПРОЕКТ НА РЕШЕНИЕ ЗА ПРИЕМАНЕ НА ОПЕРАТИВЕН ПЛАН ЗА ИЗПЪЛНЕНИЕ НА ПЪРВИЯ ЕТАП НА НАЦИОНАЛНАТА СТРАТЕГИЯ ЗА РАЗВИТИТЕ НА НАУЧНИТЕ ИЗСЛЕДВАНИЯ В РЕПУБЛИКА БЪЛГАРИЯ 2017-2030 Г. Внася: министърът на образованието и науката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ЧАВДАР СЛАВОВ С ОРДЕН „СТАРА ПЛАНИНA“ ПЪРВА СТЕПЕН. Внася: министърът на здравеопазването 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. Внася: заместник министър-председателят по правосъдната реформа и министър на външните работи 5. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ДЕЙНОСТТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“ ЗА 2017 Г. Внася: министърът на енергетиката 6. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТ - ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩОТО ТРАСЕ НА ПЪТ I-8 „КАЛОТИНА - СОФИЙСКИ ОКОЛОВРЪСТЕН ПЪТ“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447.20“, НАМИРАЩ СЕ НА ТЕРИТОРИЯТА НА ОБЩИНА ДРАГОМАН, СОФИЙСКА ОБЛАСТ. Внасят: министърът на регионалното развитие и благоустройството министърът на финансите 7. ПРОЕКТ НА РЕШЕНИЕ ЗА ПРИВАТИЗАЦИЯ НА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА АГЕНЦИЯ ЗА БЕЖАНЦИТЕ ПРИ МИНИСТЕРСКИЯ СЪВЕТ. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА ДВУСТРАННИ СПОГОДБИ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВАТА НА РЕПУБЛИКА БЕЛАРУС И НА ГРУЗИЯ ЗА РЕГУЛИРАНЕ НА ТРУДОВАТА МИГРАЦИЯ. Внася: министърът на труда и социалната политика 10. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ФЕДЕРАЛНИЯ СЪВЕТ НА КОНФЕДЕРАЦИЯ ШВЕЙЦАРИЯ ЗА ПОЛИЦЕЙСКО СЪТРУДНИЧЕСТВО В БОРБАТА С ПРЕСТЪПНОСТТА. Внася: министърът на вътрешните работи 11. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 622 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И МИНИСТЕРСТВОТО НА ТУРИЗМА НА РЕПУБЛИКА ИНДИЯ ЗА СЪТРУДНИЧЕСТВО В ОБЛАСТТА НА ТУРИЗМА. Внася: министърът на туризма 12. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „РЕКА ВАЯ”, ОБЩИНА НЕСЕБЪР, ОБЛАСТ БУРГАС. Внася: министърът на туризма 13. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КЪМПИНГ ЧЕРНОМОРЕЦ”, ОБЩИНА СОЗОПОЛ, ОБЛАСТ БУРГАС. Внася: министърът на туризма 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КАВАРНА“, ОБЩИНА КАВАРНА, ОБЛАСТ ДОБРИЧ. Внася: министърът на туризма 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РАТИФИЦИРАНЕ НА КОНВЕНЦИЯТА ЗА ПРЕМАХВАНЕ НА ИЗИСКВАНЕТО ЗА ЛЕГАЛИЗАЦИЯ НА ЧУЖДЕСТРАННИ ПУБЛИЧНИ АКТОВЕ. Внася: министърът на образованието и науката 16. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА КОМАНДИРОВЪЧНИТЕ СРЕДСТВА ПРИ ЗАДГРАНИЧЕН МАНДАТ. Внася: заместник министър-председателят по правосъдната реформа и министър на външните работи", "date": "2018.09.03", "title": "Вижте какво решава Министерският съвет на утрешното заседание"}
{"url": "https://www.monitor.bg:443/bg/a/view/vseki-nov-shofior-6-meseca-s-pridrujitel-143405", "text": "Всеки нов шофьор без значение от възрастта ще кара шест месеца кола задължително с придружител с опит. Това са част от промени, които в момента се обсъждат в работната група от Министерството на транспорта и Министерството на вътрешните работи и Министерството на регионалното развитие, която разделя на три части сега действащия обемист Закон за движение по пътищата. Едва след като минат изпитателния период с придружител, младите водачи ще получават книжка, а през следващите няколко години поведението им на пътя ще бъде следено изкъсо, предвижда новият закон за водачите. Годишно 120 000 изпита за шофьорски книжки се провеждат от изпитващите на бившата ДАИ. Първоначалното издаване на книжки на нови шофьори е между 60-65 000 годишно показва статистиката на Пътна полиция. Идеята датира от преди 5 години, но тогава предвиждаше само младите шофьори да карат с опитен човек до себе си. Сега промените са вкарани в Закон за водачите на МПС и ще важат за всички нови шофьори без значение дали на 18 или 65 години са си взели книжката. В Закон за движения по пътищата ще бъдат въведени нови правила, които ги няма никъде в нормативна база. Завиващите пътни превозни средства ще трябва да пропускат движещите се колоездачи по велоалея В закона са разписани и промени в определението пешеходна пътека. С тях ще се променят текстове, въведени от преди двадесет години, че продължението на тротоара е пешеходна пътека. Тази разпоредба дълго време създаваше сериозни проблеми при възникнал инцидент на такова място. Скоро пешеходците вече няма да са с предимство. В стария закон е посочено, че между два тротоара на кръстовище е пешеходна пътека, но пък имаше и задължение да е сигнализирана с пътен знак. Пътните полицаи все още бистрят при писането на протоколите си при инциденти дали тези места са пешеходни пътеки, или не са. В новия закон обаче ще е записано изрично, че пешеходна пътека трябва да е маркирана и сигнализирана Посочено е, че ще има предупредителен пътен знак преди мястото за пресичане, както и на самото място. Към най-опасните и агресивните водачи на пътя също ще има допълнителни мерки. Изписани са седем нарушения, ако водач направи 3 от тези 7 нарушения в рамките на две години, ще губи своята правоспособност, както и загубата на контролни точки. След това ще трябва да извърви цялата процедура за възстановяването им. Има голяма вероятност да бъде премахнат т.нар. златен талон и всички привилегии, които той предоставя на водачите. Този вид документ по закон се нарича контролен талон „Водач на МПС без наказания“. Издава се от Пътна полиция след изрично поискване от водача с подадено заявление и платена такса от 2 лева без банковите комисиони. Шофьорът може да получи златен талон, когато няма нарушения не по-малко от 6 г. Клиентите на такситата вече няма да заплащат престой. Промени ще въведат на нейно място тарифа, която ще таксува цялото време за пътуване. Така ще бъдат ограничени и помпите в колите на таксиметровите водачи. Сега няма как да се провери стоенето в задръствания, докато времето за цялото пътуване можело да бъде измерено. Сред останалите мерки е изграждането на защитена връзка между генератора на сигнала на фискалния апарат и таксиметровия апарат. По евродиректива апаратът трябва да отчита времето на движението или изминатите километри, или комбинация от двете. Сигналът от скоростната кутия до таксиметровия апарат трябва да е защитена връзка, за да не може да се вкара помпа. Сега масово се слагат устройства, в които се слагат жиците, и те подават грешен импулс при натискане. В новия закон ще се уточнят и новите зони за споделено движение или т.нар. зони 30, каквито има в повечето големи градове в Европа. По преценка на кметовете ще се обособяват такива зони, в които превозните средства не трябва да надвишава 30 км в час и с предимство ще бъдат пешеходци и велосипедисти. Тези зони ще се маркират с пътни знаци на входа и изхода им, а вътре ще важат еднакви правила. Това ще се спести на кметовете допълнителни маркировки и знаци. Спазването на ограничението ще се контролира от полицията.", "date": "2018.09.03", "title": "Всеки нов шофьор  6 месеца с придружител  "}
{"url": "https://www.monitor.bg:443/bg/a/view/kompensacii-za-afrikanska-chuma-samo-za-registrirani-jivotni-143402", "text": "Компенсации заради африканската чума по свинете ще се изплащат само на стопани, чиито евтаназирани животни са били регистрирани. Това съобщи вчера шефът на Българската агенция за безопасност по храните д-р Дамян Илиев. Първото огнище на заразата у нас която не е опасна за хората, беше регистрирано на 31 август в провадийското село Тутраканци и започна евтаназирането на животни. Досега са унищожени 87 от тях. „Вирусът носи най вече финансови загуби, в индустрията имаме близо 500 000 прасета. Колкото по-рано предприемем мерки, толкова по-вероятно е да не се разпространи от мястото, където е“, обясни Дамян Илиев. Той допълни, че резултатите за заразата са били потвърдени в петък следобед. Ако заразата е станала с фураж, то той е нямало законово как да бъде спрян, тъй като е с изрядни документи и водещ е принципът за свободно движение на стоки, припомни д-р Илиев. Според него най-страшното на този вирус е неговата устойчивост. Възможно е хора да са го пренесли Проверява се всичко, допълни шефът на БАБХ. “Регистрираните са само в големите фирми и хората се притесняват дали ще бъдат обезщетени. Това е главният проблем. Те вече преглътнаха голямата хапка”, каза кметът на Тутраканци Росен Горанов. Междувременно вчера кризисният щаб във Варна заседава за пореден път заради огнището на африканска чума в Тутраканци. Институциите обмислят мерки, които да попречат на заразата да се разпростре. По данни на кризисния щаб, прасетата не са били регистрирани каквото е изискването на закона. Данните, събрани в община Провадия, сочели, че на територията на село Бозвелийско има 55 прасета, толкова са регистрирани. В Тутраканци обаче прасетата се оказали тройно повече от регистрираните. Кметовете на всичките 44 села в община Провадия са предупредени да предприемат преброяване на прасетата в личните стопанства, за да се разбере реалният им брой. Това заяви градоначалникът на Провадия Филчо Филев и допълни, че кметовете на селата ще бъдат заставени да проведат и разяснителна кампания сред населението, за да може хората да са запознати с мерките, които се вземат. Дворовете на всички стопани, чиито прасета са умъртвени, са били дезинфекцирани. Очаква се да бъдат взети проби от всички 55 прасета в село Бозвелийско, намиращо се в близост от Тутраканци. След това пробите ще бъдат изпратени за изследване в София. До момента в Бозвелийско няма открити болни животни каза пред БНР областният управител на Варна Стоян Пасев. По думите му най-важният въпрос е дали заразата е излязла от село Тутраканци или не. \"Може би трябва в 10-километровата зона да се забрани въобще ловуването на всякакъв вид животни. Там обаче е разрешен вносът на хранителни продукти, включително и месо, след като се докаже произходът на стоката и се направи дезинфекция на колите\", посочи Пасев. Той добави и че забраната за ползване на фураж от Тутраканци остава, поне докато не мине инкубационният период, който продължава между 15 и 20 дни.", "date": "2018.09.03", "title": "Компенсации за африканска чума само за регистрирани животни "}
{"url": "https://www.monitor.bg:443/bg/a/view/kleyr-dejns-gushna-sin-143333", "text": "Актрисата Клеър Дейнс роди второто си дете преди дни. Чаровната блондинка и съпругът й и колега Хю Данси, които пазиха в тайна по време на бременността пола на бебето, отново станаха родители на момченце. Още не е ясно какво име са избрали за отрочето си. Че 39-годишната красавица чака посещение от щъркела стана ясно през април. Причината за признанието й - тя влезе в шестия месец и не можеше да крие повече наедрялото си коремче. Тогава тя бе категорична, че с Данси са планирали бебето и са опитвали дълго време да заченат. Звездната двойка възпитава и малкия Сайръс Майкъл Кристофър, който се появи на бял свят през 2013 г. През май Дейнс призна пред сп. People, че той много се вълнува от факта, че ще става батко.", "date": "2018.09.03", "title": "Клеър Дейнс гушна син"}
{"url": "https://www.monitor.bg:443/bg/a/view/katastrofa-s-avtobus-v-ispanija-143398", "text": "Петима загинаха и 17 бяха ранени, след като автобус се вряза във виадукт в Испания. Инцидентът е станал край град Авилес в Северозападната испанска провинция Астурия. Инцидентът се е случил този следобед, около 13.40 местно време. Това информира електронното издание на El Pais. Някои от по-тежко пострадалите са транспортирани с хеликоптер до най-близките лечебни заведения. Обстоятелствата и причините, довели до катастрофата, се изясняват.", "date": "2018.09.03", "title": "Катастрофа с автобус в Испания "}
{"url": "https://www.monitor.bg:443/bg/a/view/ac-dc-zapisva-novija-album-s-malkylm-jyng-143359", "text": "Вече цял месец музикални експерти се прескачат да правят догадки за очевидното – записва ли AC/DC нов албум, след като Ангъс Йънг, племенникът му Стив Йънг, барабанистът Фил Руд и гласът Брайън Джоуйнс се мотаят около студио Warehouse във Ванкувър, където натвориха последните си три тави. Да, записват! Какво друго да правят (ако се бяха събрали на другарска среща, нямаше да я точат цял месец). Поредно потвърждение за намеренията на самовъзобновяващата се машина за рок идва от кликата на музикантите пред далаското списание JAM. “Надежден източник от лагера на AC/DC” разказа в подробности какви са творческите планове на бандата, въпреки на пръв прочит непреодолимата загуба на един от основателите и китарист Малкълм Йънг – Големия брат. Плановете са същите като след загубата на Бон Скот и същите като след новината за почти пълната глухота на Брайън Джоунс. А именно - да продължават да правят музика и то сега, веднага. Новият албум се задава и той ще е повече от уникален. казва източникът. За Ангъс това ще е публично отдаване на почит към батко му, за феновете – невероятно, почти библейско, прераждане на легендарния музикант. Инструменталите са създадени от братята Йънг през 2003 г., когато двамата живеят заедно, в паузата между двата албума – „Stiff Upper Lip” и „Black Ice”. Освен всички добри новини за ценителите на класическия рок и блус, които нареждат албумите на AC/DC на най-показното си рафтче, информаторът на JAM твърди, че към бандата се е върнал и басистът Клиф Уилямс и всички заедно в Канада свирят до умопомрачение, като ползват за основа рифовете на Малкълм, записват демо версии и избират кое да превърнат в песни за новата тава. Естествено, самите музиканти още си мълчат какво се случва зад стените на студиото, както не е известна и датата на излизане на албума. Все пак китарите ги има записани от 15 години, така че не би трябвало да отнеме още толкова, за да запишат останалата част от инструментите, гласа и да смесят. Малкълм Йънг, който основава AC/DC и взима малкото си лудо братче Ангъс да вилнее на китарата, почина едва на 64 години миналия ноември. Това се случи малко след като самият той обяви, че напуска групата, защото страда от деменция. Малко преди това бандата понесе и друг шамар – лекарите забраниха на вокалиста Брайън Джонсън да се изявява по концерти, защото е изгубил почит напълно слуха си. Това се случи в разгара на турнето на групата и се наложи Аксел Роуз от Guns N' Roses да го замести зад микрофона. През 2014-та пък бандата отлъчи Фил Руд заради проблемите му със закона, след като беше обвинен в заплаха за убийство и пристрастяване към амфетамини и марихуана. Още тогава обаче барабанистът се зарече, че ще се поправи и ще се върне в AC/DC – явно така е и станало.", "date": "2018.09.03", "title": "AC/DC записва новия албум с Малкълм Йънг"}
{"url": "https://www.monitor.bg:443/bg/a/view/kypjat-s-jasmin-pametnika-na-syedinenieto-143351", "text": "С 15 литра шампоан със свежия мирис на жасмин и към 3 тона вода тази година ще бъде измит паметникът на Съединението на едноименния площад в Пловдив. Измиването на постамента е традиционно и се прави от общинската фирма „Чистота” винаги ден – два преди 6 септември – деня на Съединението и празник на Пловдив. Този аромат шефът на общинската фирма „Чистота” Иван Стоянов избрал за традиционното ежегодно измиване на скулптурната фигура в навечерието на 6 септември – Денят на Съединението и празник на Пловдив. В традиционното измиване на паметника ще се включат около 10 жени от общинската фирма, които ще метат пространството на площада. Отделно ще има и две машини, които ще мият и метат около паметника. На 6 септември работниците от общинската фирма „Чистота” ще направят машинно метене и миене на маршрута на Международен мемориален маратон „Съединение”. Бегачите тръгват от град Съединение и финишират 23 километра по-късно на площад „Съединение”. Машинното миене и метене по маршрута ще започне от Голямоконарско шосе, през бул. „Васил Априлов” и бул. „Шести септември” до самия площад „Съединение”, обясни шефът на фирма „Чистота” Иван Стоянов. Традиционното измиване на паметника на Съединението тази година ще се направи на 4 септември, във вторник. Паметникът първо ще бъде измит с пароструйка, след което ще бъде окъпан с чиста вода. „Обикновено отиват около 2-3 тона вода и около 15 литра шампоан”, казва Иван Стоянов, който в деня на измиването на паметника има и рожден ден. Наред с това от община Пловдив традиционно преди 6 септември сменят всички знамена на входно-изходните артерии на града. Екипи на общинската фирма „Чистота” вече са монтирали по всички шосета около 300 нови флага. 100 от тях са национални трибагреници, а други 100 са с герба на Пловдив. Останалите са с логото „Заедно” на „Пловдив – Европейска столица на културата 2019”. По традиция от години, освен на 6 септември знамената на входно-изходните артерии на града, се обновяват и в навечерието на националния празник 3 март. Всички поставени в Пловдив знамена отговарят на изискванията на Закона за държавния печат и националното знаме. Флаговете са произведени от лицензирана за целта българска фирма, базирана в Първомай. Трите вида знамена са с размери 80/150 см. Върху 15-метровите пилони по входовете на Пловдив вече се веят и големите трикольори  7,5/4,5 метра. Флагове са поставени също край Римския акведукт на „Коматевско шосе“ и на други знакови места в града.", "date": "2018.09.03", "title": "Къпят с жасмин паметника на Съединението"}
{"url": "https://www.monitor.bg:443/bg/a/view/potvyrdiha-kategorlichno-zapadnonilska-treska-za-pryv-pyt-ot-3-godini-143384", "text": "Западнонилска треска е потвърдена категорично за пръв път от трие години насам у нас при пациент от Пловдив. Това съобщи за агенция „Монитор“ проф. Тодор Кантарджиев – национален консултант по микробиология и директор на Националния институт по паразитология и микробиология. Миналата седмица в Бургас също има вероятен случай, но той не беше потвърден лабораторно на 100 роцента. 70-годишната жена от морския град вече е здрава и се занимава с обичайните си дейности, каза още проф. Кантарджиев. При новия случай обаче, младият мъж вече е развил енцефалит (възпаление на мозъка) и е в болница. Точно в 13.30 часа в понеделник в Националната референта лаборатория в Националния център по паразитни и заразни инфекцията му е потвърдена чрез реакция на PCR доказване на циркулираща РНК диагнозата западнонилска треска при болест с възпаление на мозъка при пациент от Пловдив. По думите на проф. Тодор Кантарджиев при такива пациенти вероятността за пълно оздравяване и възстановяване е между 10 и 20 процента. Западнонилската треска се пренася от комари и в по-редки случаи от птици.Не е ясно в кои части на страната към момента има заразени преносители. Затова родителите да пазят децата си от ужилване, да се пазят и възрастните, предупреди националният консултант проф. Тодор Кантарджиев. Той препоръча да не се правят пикници и да се избягват заблатените места, разходките около реките и други водоизточници. Хората да използват репеленти срещу комарите, каза още проф. Кантарджиев. На работещите на открито той препоръча да обличат по две фланелки една върху друга, а откритите места от тялото да пръскат с препарати срещу комарите.", "date": "2018.09.03", "title": "Потвърдиха Западнонилска треска за пръв път от 3 години (Обновена)"}
{"url": "https://www.monitor.bg:443/bg/a/view/ne-svinska-a-djavolska-opashka-143392", "text": "Родният дяволък е безкраен. Но когато стане напечено, тези, които са дърпали дявола за опашката, вместо да поемат своята вина, вдигат вой до небесата – къде е държавата, искаме да ни компенсира!... А дежурните политически спекуланти само това чакат, за да пристигнат при тях и им пригласят пред медийните микрофони. Няма значение, че повторението на странджанската козя афера ще е вече фарс. Затова никак не е чудно, че след първите избити заразени с чума прасета стопани се завайкаха, че нямало да бъдат компенсирани, защото не били регистрирали добичетата. Не е много ясно защо не са го направили, още повече, че регистрацията дава възможност за субсидиране. Най-вероятната причина е немарливост. Тази немарливост обаче създава проблем. Оказа се, че още в Тутраканци, първото село с избити прасета, те са три пъти повече от регистрираните. По тази логика излиза, че никой в страната не знае колко са отглежданите прасета. За дивите е ясно, че там преброяването е трудно. Затова, макар и късно, в някои области са започнали да броят прасетата. Но това че са били три пъти повече прасетата означава още, че държавата изразходва много повече наши пари, за да извърши евтаназията. Този факт като че ли не прави на никой впечатление. Важното е да се вдига шум. Липсата на отговорност обаче не е оправдание за стопаните. Точно заради такава липса, става и пренасянето на заразата – било с фураж с неясен произход, било с изхвърлени отпадъчни животински продукти. Също така се вижда, че заради подобни причини чумата с лекота е прехвърлила морета и океани. И изградената гранична ограда е пречка, но не достатъчна. Това трябва да имат предвид всички, които се опитват да жонглират с мрачната тема за чумата по прасетата. Твърде дълго демагогстваха с козите в Странджа. Сега просто трябва да да оставят институциите да си вършат работата, а животновъдите да следват указанията. Разбира се, че малките стопани, особено тези в близост до зоните на зараза, е по-добре да транжират и сложат във фризерите прасетата си, преди да се наложи да ги загубят. Това е само едно от възможните действия. По-същественото е тези, които гледат животни, да се научат да спазват правилата. И да не си мислят, че са по-дяволи от дявола. В противен случай ще опрат до неволята от онази приказка, а тя със сигурност учи и вкарва в правия път.", "date": "2018.09.03", "title": "Не свинска, а дяволска опашка"}
{"url": "https://www.monitor.bg:443/bg/a/view/chavdar-kostov-aut-za-machovete-s-francija-i-rusija-143386", "text": "13 баскетболисти попаднаха в състава на мъжкия ни национален отбор за предстоящия прозорец от квалификациите за световното първенство догодина. Националният селекционер Любомир Минчев събира тима в събота (8 септември), а тренировките започват на следващия ден в „Арена Ботевград“. Националите посрещат фаворита в групата Франция на 13 септември (четвъртък) от 18:00 часа, а на 16-и гостуват на Русия. Поради болки в крака мачовете ще пропусне капитанът на тима ни Чавдар Костов. Той не е напълно възстановен от контузия и няма да играе срещу Франция и Русия. В състава обаче са и двамата играчи от Евролигата – Александър Везенков от „Олимпиакос“ и Дий Бост от „Химки“. Ето и съставът: Дий Бост, Станимир Маринов, Венцислав Петков, Николай Стоянов, Божидар Аврамов, Павел Маринов, Христо Захариев, Александър Везенков, Александър Янев, Димитър Димитров, Станислав Ваклинов, Николай Вангелов, Цветомир Чернокожев.", "date": "2018.09.03", "title": "Чавдар Костов аут за мачовете с Франция и Русия"}
{"url": "https://www.monitor.bg:443/bg/a/view/1600-pyrvokursnici-sa-se-zapisali-dosega-v-rusenskija-universitet-143387", "text": "1600 първокурсници са се записали досега в Русенския университет, но броят им може да нарасне до началото на учебната година, тъй като е обявен допълнителен прием. Това съобщи днес на пресконференция в Русе ректорът на висшето училище чл.-кор. проф. Христо Белоев. Незаети са около 250 места и те са предимно в инженерните специалности. Още при първо класиране са запълнени бройките за акушерки, медицински сестри и кинезитерапевти. В бизнес специалости са заети всички места държавна поръчка и още 30 души са се записали за платено обучение. При първо класиране са запълнени и 60-те места за педагогическите специалности. Досега 130 първокурсници са заявили желанието си да учат във филиала на висшето училище във Видин. Проф. Белоев каза още, че Русенският университет започва академичната година с изключително висока акредитационна оценка. В края на юли след извършени редица проверки Националната агенция по оценяване и акредитация му е дала оценка 9,44 по десетстепенната скала. „Всяко покачване в скалата след 9 в системата е изключително трудно. Предишната оценка от акредитацията ни бе 9,28, а ние успяхме да я повишим, доказвайки, че сме университет-гарант за развитието на региона“, допълни проф. Белоев.", "date": "2018.09.03", "title": "1600 първокурсници са се записали  досега в Русенския университет"}
{"url": "https://www.monitor.bg:443/bg/a/view/nad-10-15-mln-v-djakpotite-za-tiraj-71-143385", "text": "Обща сума над 10,15 млн. лева се събира в джакпотите за тираж №71 на БСТ. В \"6 от 49\" има 6 406 756,62 лв. с последните 104 290,31 лв. от последните 3 дни преди тегленето в неделя на 70-и тираж. До четвъртък се очакват още поне 120 000, защото тиражът е специален и 1 комбинация е по 1,20 лв. В \"6 от 42\" има 469 270,85 лв. и към тях ще се прибавят към 20 000. в \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще се натрупат към 20 000. В тираж №70 късметлия, пуснал във Варна четворен фиш \"6 от 49\" за 4 лв. спечели автомобил \"Форд ЕкоСпорт\" от \"Втори шанс\". Други двама - от Русе и от Първенец пък си осигуриха по 5000 лв. от \"Втори шанс\" за \"5 от 35\". Най-голямата парична печалба - 8556,30 лв. обаче дойде от \"Тото Джокер\". Тя е от тройка за 8344,80 лв. и 9 двойки по 23,50 лв. Ще я вземе играч, пуснал 4 комбинации за \"6 от 49\" и 20 за \"джокера\" за 8 лв. : Числа - (1, 12, 13, 26, 34, 39); 6 - няма, 5 - 5 по 6952,70 лв., 4 - по 65,10 лв., 3 - по 4,30 лв.; ДЖАКПОТ: 6 406 756,62 лв.  Числа - (4, 13, 28, 33, 39, 42); 6 - няма, 5 - 8 по 1301,50 лв., 4 - по 24,30 лв., 3 - по 2,60 лв.; ДЖАКПОТ: 469 270,85 лв.  I теглене - (3, 7, 13, 16, 17); 5 - 3 по 7841,50 лв., 4 - по 46,70 лв., 3 - по 3,10 лв.; II теглене - (7, 12, 21, 23, 32); 5 - 3 по 7841,50 лв., 4 - по 66,80 лв., 3 - по 4,00 лв.  Числа - (4, 13, 17, 20, 34); Зодия 8 - Скорпион; 5+1 - няма, 5 - няма, 4+1 - няма, 4 - 11 по 500,00 лв., 3+1 - 30 по 100,00 лв., 3 - 253 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 5, 6); Цифри – (3, 4, 8); 3 - 3 по 8344,80 лв., 2 - 1067 по 23,50 лв.; ДЖАКПОТ: 0,00 лв.  Година 30, месец 02, дата 20, ден 6; I група - няма, II - няма, III - 1 от 369,00 лв., IV - 1 от 230,60 лв., V - 2 по 115,30 лв., VI - 10 по 18,50 лв., VII - 4 по 57,70 лв., VIII - 6 - по 30,80 лв., IX - 52 по 5,30 лв., X - по 3,90 лв., XI - по 9,20 лв., XII - по 2,40 лв., XIII - по 1,90 лв., XIV - по 1,40 лв., XV - по 1,20 лв.; ДЖАКПОТ: 16 388,05 лв. Печалба Игра Фиш№ Район Лека кола \"6 от 49\" 094985914 Варна 9000 лв. \"5 от 35\" 234596656 Русе 9000 лв. \"5 от 35\" 079826680 Първенец", "date": "2018.09.03", "title": "Над 10,15 млн. в джакпотите за тираж №71"}
{"url": "https://www.monitor.bg:443/bg/a/view/prezidentyt-se-objavi-sreshtu-skoroshni-izbori-143391", "text": "„Нов изборен цикъл в непосредствено бъдеще няма да отвори нова перспектива“. Това обяви в обръщение към нацията президентът Румен Радев за новия политически сезон. Той обаче е категоричен, че страната се нуждае от такава перспектива. „Отговорното поведение диктува управляващата коалиция да се фокусира върху най-острите проблеми на обществото“, заяви Радев, който маркира демографската криза и проблемът с фалита на застрахователната компания „Олимпик“, който доказал, че има пробив в държавността. По думите на президента страната има нужда от идеи и оставките не са решение на съществуващите проблеми.", "date": "2018.09.03", "title": "Президентът се обяви срещу скорошни избори"}
{"url": "https://www.monitor.bg:443/bg/a/view/karakachanov-dojde-na-koalicionnija-syvet-sys-sinja-kaska-143397", "text": "Красимир Каракачанов e пристигнал на предстоящото заседание на съвета на коалицията със синя каска. Това написа в профила си във фейсбук шефката на правителствената пресслужба Севделина Аранаудова: Така се идва на коалиционен съвет - със синя каска! Благодаря на вицепремиера Каракачанов, че ми позира! Премиерът и лидер на ГЕРБ Бойко Борисов, заместникът му в ГЕРБ и лидер на депутатите от най-голямата партия Цветан Цветанов, шефът на парламентарната група на \"Обединени патриоти\" Волен Сидеров и вицепремиерите Валери Симеонов и Красимир Каракачанов се затварят на коалиционен съвет, на който ще обсъдят предстоящите промени в правителството, наложени след трагедията на пътя до Своге.", "date": "2018.09.03", "title": "Каракачанов дойде на коалиционния съвет със синя каска"}
{"url": "https://www.monitor.bg:443/bg/a/view/napadatel-kla-turisti-na-majorka-143393", "text": "Полицията на испанския остров Майорка простреля мъж, въоръжен с нож, след като той нападна двама германски туристи на плажен бар, предаде ДПА, като се позова на властите. Според полицията мъжът нападнал и леко ранил двамата туристи тази нощ в бар на плажа \"Плая де Палма\". После се опитал да нападне служителите на реда, които го простреляли в крака. След това той бил откаран в болница. Местни медии съобщиха, че мъжът, за когото се предполага, че е от Либия, започнал да крещи на арабски, когато му било казано да предаде ножа. Полицията е започнала разследване за установяване на точните обстоятелства по случая. По първоначални данни е изключена възможността за тероризъм. Двамата туристи са изписани от болница.", "date": "2018.09.03", "title": "Нападател кла туристи на Майорка "}
{"url": "https://www.monitor.bg:443/bg/a/view/8-godini-zatvor-za-migrant-ubil-gadjeto-si-v-germanija-143394", "text": "Мигрант беше осъден в Германия на осем години и половина затвор за убийството на своята бивша приятелка, предадоха Асошиейтед прес и ДПА. Убийството на 15-годишното германско момиче в аптека в град Кандел през декември 2017 г. потресе Германия и разпали дебати за насилието, извършвано от мигранти. Напрежението се повиши след друго убийство миналия месец в град Кемниц, за което се твърди, че е дело на мигранти. То предизвика протести на крайнодесни групи. Властите не потвърдиха националността и възрастта на извършителя, но германски медии съобщиха, че той най-вероятно е афганистанец и е бил съден като непълнолетен. Обвиняемият е казал, че е бил на 15 години по време на убийството, но според направена по време на съдебния процес оценка на възрастта той е бил поне на 17. Жертвата е прекратила връзката си с мигранта няколко седмици преди убийството. Дванайсет дни преди да бъде намушкана с нож, тя е отправила обвинения срещу него, включително за обида и заплаха. Според прокуратурата той е действал от ревност и желание за отмъщение и е искал да я накаже. Адвокат на мигранта каза, че клиентът му няма да обжалва присъдата.", "date": "2018.09.03", "title": "8 години затвор за мигрант, убил гаджето си в Германия "}
{"url": "https://www.monitor.bg:443/bg/a/view/vilner-obzavede-mercedes-benz-250-ce-s-abanos-ot-jahta-143369", "text": "Историята на този Mercedes-Benz 250 CE е доста заплетена, но не толкова, колкото тази на дървесината, използвана от Vilner за цялостната промяна на салона на уникалния ретро автомобил.  Преди да попадне в България и в салона на този Mercedes-Benz 250 CE от 1970 г., дървесината е била част от интериора на специална лодка - класическа Riva Aquarama, изработена предимно от махагон, но с със специално поръчани абаносови апликации. Лодката била същата година на производство, като колата и собственост на същия предприемач от Саудитска Арабия. Той грижливо съхранявал своята Aquarama в климатизирано помещение като любима вещ, с намерението да я запази за поколенията. Уви, през 1988 г. плавателният съд изчезва безследно, за да бъде открит едва през 2007 г. в близост до Кайро, за голямо съжаление в окаяно състояние. Властите така и не успяват да открият извършителите на кражбата, а какво точно се е случило с лодката, остава мистерия. Законният собственик получава обратно остатъците от вече отписаното си движимо имущество, което не подлежи на реставрация. Тогава предприемачът решава да възстанови своя Mercedes-Benz 250 CE, като ползва сравнително запазени фрагменти от абаноса в комбинация с орех. Атанас Вилнер не издава подробности около това как предприемачът се е свързал с ателието му в България, но подчертава, че това е първата поръчка от Близкия Изток, след няколко години затишие. Задачата не е никак лека. Автомобилът е транспортиран по море, а остатъците от дървесината са допълнени с нова от същия тип и орех, пресовани във фурнир, за да могат да бъдат положени в автомобила. Резултатът е впечатляващ, без да бъде натрапчив, а идеята е салонът да бъде максимално класически, с едно изключение – стерео системата и амбиентното LED осветление. Докато сърцето на музикалната инсталация е маскираният като старо радио съвременен Becker Mexico, решетките на говорителите са изработени от перфориран лексан и сияят в синьо. Комбинацията от специфично перфорирания лексан със сребристите белези на тонколоните и с изобилието от заобикалящите ги фурнир и синя кожа, създава уникална класическа атмосфера с леки стиймпънк нотки, които са заимствани от миналото, но в същото време хвърлят поглед в бъдещето. Същото синьо се изпъчва и от LED ивиците, монтирани в пода, от вратите и дори тавана на колата. Самият таван пък е покрит със сива перфорирана алкантара, като дупчиците не са случайни. „Използвахме перфориран материал, за да се доближим присъствието и максимално до оригиналната кожена тапицерия”, казва Атанас Вилнер. В контраст, подът на този Mercedes-Benz 250 CE е кафяв, а салонът основно покрит със синя кожа. Кокпитът на пръв поглед е изчистен като дизайн, но в същото време е изпълнен с висококачествени детайли, като например покритата със синя алкантара рамка около скоростния лост, кожените ограничителни ленти на вратите и джобовете в корите, кафявите колани, както и воланът, който изцяло преоблечен с черна кожа и синя за сърцевината. В знак на комплимент към клиента, от Vilner предават проекта с подарък чанта, изработена от същите фини кожа и алкантара, използвани в салона на този уникален Mercedes-Benz 250 CE. „Създадохме забележителен автомобил, който едновременно е отражение на философията на своя собственик, както и стилно убежище на духа на неговата обичана Aquarama”, допълва Вилнер.", "date": "2018.09.03", "title": "Vilner обзаведе Mercedes-Benz 250 CE с абанос от яхта"}
{"url": "https://www.monitor.bg:443/bg/a/view/guinet-poltrou-pazi-familijata-na-kris-martin-143327", "text": "Актрисата Гуинет Полтроу още се подвизава с фамилното име на бившия си съпруг – певеца Крис Мартин. Макар да узакониха раздялата си в съда през 2016 година,, чаровната блондинка по документи още е Гуинет Полтроу Мартин. Тя разкри, че решението е в името на двете им деца – Епъл и Моузес. В училището на наследниците им я познават като „г-жа Мартин“, като така я наричат и приятелчетата им. Полтроу и Мартин тръгнаха по различни пътища още през 2014 година, но запазиха добрия тон в отношенията си. Актрисата е казвала, че съвместните грижи за децата им са направили раздялата по-лесна. През февруари тази година звездата от „Железният човек“ се сгоди с продуцента Брад Фалчък.", "date": "2018.09.03", "title": "Гуинет Полтроу пази фамилията на Крис Мартин"}
{"url": "https://www.monitor.bg:443/bg/a/view/vodjat-bah-na-izlojbata-na-bojan-radev-143377", "text": "Президентът на Международния олимпийски комитет (МОК) Томас Бах пристига в България на 13 септември и ще остане до 15-и. Това ще е първа визита на германеца в качеството му на президент на МОК и тя ще е с много наситена програма. Той ще има срещи с български олимпийски медалисти, с изтъкнати наши спортни и олимпийски деятели в Националната галерия - Двореца, където продължава уникалната изложба с 91 живописни произведения от колекцията на легендарния шампион Боян Радев. Изложбата е посветена на 50-ата годишнина от спечелването на златния олимпийски медал на Радев от Мексико 1968. Очаква се Бах да се срещне и с първите мъже на държавата – президента Радев и премиера Борисов, както и със спортния министър Красен Кралев и президентът на БОК Стефка Костадинова. Президентът на МОК ще бъде удостоен със званието \"Доктор хонорис кауза\" на НСА \"Васил Левски\", ще бъде и официален гост на световните първенства по художествена гимнастика в София и по гребане в Пловдив.", "date": "2018.09.03", "title": "Водят Бах на изложбата на Боян Радев"}
{"url": "https://www.monitor.bg:443/bg/a/view/enrike-iglesias-shte-pregryshta-publikata-v-sofija-143376", "text": "Латино блянът Енрике Иглесиас е планирал да подлуди публиката в София с „интимно“ шоу в зала „Арена Армеец“ на 6 ноември. Той пристига с уникална сцена, благодарение на която почитателите му не само ще могат физически да са близо до него, а дори да го докоснат. От основната сцена ще излизат два „езика“, които ще достигат трибуните и изпълнителят на „Bailando“ ще преминава по тях, за да се здрависа с феновете. Чрез коридор пък ще стига до платформа в другия край на залата, където да могат да му се порадват и по-задните редове и дори да си направят селфи с него. Шоуто на Енрике - All The Hits Live, ще бъде допълнено от цяла стена с 500 кв. м видео екран и нови пироефекти, носещи многозначното название „огнен водопад“. За да може максимално много фенове да се насладят на концерта, организаторите от АРТ БГ пускат в продажба билети за още 6 сектора – тези до които достигат езиците. Пропуските са на цени от 69 до 159 лв.", "date": "2018.09.03", "title": "Енрике Иглесиас ще прегръща публиката в София"}
{"url": "https://www.monitor.bg:443/bg/a/view/b-ch-k-pravi-opresnitelen-kurs-na-shofiori-za-pomosht-pri-ptp-143378", "text": "Българският червен кръст ще прави опреснителни курсове на шофьори за първа помощ при пътно-транспортни произшествия. Това съобщиха от червенокръстката организация и посочиха, че те са посветени на Световния ден на първата помощ, който се отбелязва всяка втора събота на месец септември. Събитието има за цел да акцентира върху приноса на доброволците, обучени по първа помощ, които спасяват човешкия живот, без да правят разлика между хората по пол, етническа принадлежност, раса, възраст и образование, казаха от БЧК и уточниха, че тази година той се пада на 8 септември. Всички столичани – шаофьори, които искат да опреснят знанията и уменията си по оказване на първа долекарска помощ при катастрофи и инциденти могат да го направят безплатно в рамките на деня в Центъра за обучение по първа помощ (бул. „Дондуков” № 61), от 10.00 часа. Доброволци на Българския младежки червен кръст София и членове на Младежкия авариен екип ще демонстрират техники и умения в оказването на първа помощ. Желаещите да се включат в курса могат да се запишат на тел. 02/81 22 822 най-късно до 5 септември (сряда). От 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. В същия ден на Централната автогара София, от 10.00 часа, доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие. Пак в събота, в парк ”Гео Милев”, от 10,30 до 12,00 часа, доброволци на БМЧК-София ще направят демонстрации по оказване на първа помощ за спасяване на пострадали и ще раздават информационни материали.", "date": "2018.09.03", "title": "БЧК прави опреснителен курс на шофьори за помощ при ПТП "}
{"url": "https://www.monitor.bg:443/bg/a/view/boris-djonsyn-obvini-mej-v-kapitulacija-pred-bruksel-143383", "text": "Бившият британски външен министър Борис Джонсън отново отправи остри критики към плана на премиера Тереза Мей за Брекзит и заяви, че Брюксел ще излезе победител в преговорите с Лондон. Джонсън обвинява кабинета, че дори не се е опитало да намери решение на въпроса с ирландската граница. Позицията му е сходна с тази на бившия министър за Брекзит Дейвид Дейвис, който заяви, че \"планът на Мей\" е по-лош от оставане в Европейския съюз. Тереза Мей обеща да отстоява своя план и твърди, че предпочита липса на споразумение пред отстъпки към Брюксел. Главният преговарящ на ЕС Мишел Барние прикани Лондон спешно да представи подробности по предложението за границата с Ирландия, напомня АФП.  Наближаващото излизане на Великобритания от Европейския съюз може да засили подкрепата за независима Шотландия и за обединена Ирландия, сочи анкета, поръчана от проевропейската кампания \"Най-доброто за Великобритания\". Според нея 47% от шотландците биха подкрепили независимост, ако бъде свикан референдум след Брекзит, а 43% биха гласували за оставане в Обединеното кралство. Анкетата сочи също, че подкрепата за обединена Ирландия ще се увеличи, когато Великобритания напусне ЕС, особено ако бъде наложена \"твърда\" граница между Северна Ирландия и Република Ирландия.", "date": "2018.09.03", "title": "Борис Джонсън обвини Мей в капитулация пред Брюксел"}
{"url": "https://www.monitor.bg:443/bg/a/view/krychmar-obezvredi-prilichasht-na-terorist-myj-143381", "text": "Кръчмар обезвреди пиян и агресивен мъж, който туристи и граждани на Поморие помислили за терорист. Облеченият изцяло в бели дрехи агресор награбил сатър и тръгнал по улиците, бръщолевейки несвързани думи и сипейки закани към минувачите, съобщи Флагман. Чудатият екземпляр говорил на турски, но тъй като бил здраво фиркан, почти нищо не му се разбирало и речта му звучала като странен арабски акцент. По-лабилни поморийци, изпаднали в паника, защото го помислили за терорист. Подадени са няколко сигнала на телефон 112, но междувременно пишман-атентатора със сатъра си е намерил майстора. Той влязъл в едно от заведенията край Централния плаж на Поморие, където бил посрещнат от управителя и набит, а оръжието му отнето. Дошлите на място полицаи само са го арестували и обискирали. Единственото, което открили в него било шише с алкохол.  Оказало се, че това е 45-годишен мъж, родом от Разград, но от известно време живеещ в Поморие. Той бил общ работник в местно заведение.", "date": "2018.09.03", "title": "Кръчмар обезвреди приличащ на терорист мъж"}
{"url": "https://www.monitor.bg:443/bg/a/view/desislava-georgieva-s-evropejska-titla-na-skif-143401", "text": "Десислава Георгиева спечели титлата на скиф на европейското първенство по гребане за младежи и девойки до 23 години в Брест (Блрс). Георгиева беше най-бърза на финал А с време 7:34,27 минути. Втора и трета завършиха съответно Катерина Дудченко (Укр) - 7:37,31 и Екатерина Питиримова (Рус) - 7:38,81 минути. Деси Георгиева има и бронз от световно за девойки. Тя и треньорът й Андреан Ангелов трябваше да решат след това състезание дали ще участва на световното за жени в Пловдив от 9 до 16 септември. На скиф лека категория при младежите Лазар Пенев завърши 6-и във финал А за 7:23,08 минути. Николай Георгиев е 5-и във финал Б на скиф със 7:15,83, което му отреди 11-а позиция в крайното класиране при дебюта му на голямо състезание. На двойка без рулеви Рангел Кацарски и Станимир Халаджов финишираха трети във финал Б с 6:45,30 мин. и са 9-и в крайното подреждане.", "date": "2018.09.03", "title": "Десислава Георгиева с европейска титла на скиф"}
{"url": "https://www.monitor.bg:443/bg/a/view/semejstvo-dade-na-izmamnici-22-000-leva-143366", "text": "Възрастно семейство от Русе стана жертва на телефонни измамници и на три пъти им даде общо 22 000 лева. Сигналът е подаден в петък. На домашния телефон на семейството се обадил непознат мъж, който се представил за полицейски служител и поискал съдействие за залавяне на измамници. С него разговаряла 68-годишната съпруга. По разпореждане на мъжа жената изтеглила от два банкови клона в Русе общо 16 000 лева. Оставила на две места по 8000 лева – до контейнер зад блок на ул. „Борисова“ и до строеж на ул. „Ангел Кънчев“. След като оставила парите, звъннала на съпруга си и му казала да изхвърли през терасата 6000 лева, които държали в дома си. Мъжът изпълнил искането на жена си. По случая се води разследване.", "date": "2018.09.03", "title": "Семейство даде  на измамници 22 000 лева"}
{"url": "https://www.monitor.bg:443/bg/a/view/semejstvo-dade-na-izmamnici-22-000-leva-143368", "text": "Археологическият музей в Созопол вече носи името на проф. Божидар Димитров, съобщи директорът на музея Димитър Недев, който внесе предложението в местния парламент. На името на големия историк е кръстена и малка улица в центъра на Стария град. \"Смятам, че проф. Божидар Димитров заслужава това. Името му е емблема не само за Созопол, но е знакова фигура и за цяла България. Още в деня, в който прахът му бе разпръснат над морето, веднага след ритуала, общинският съвет заседава на редовна сесия и единодушно взе двете решения. Към днешна дата те вече са факт с всички надлежни административни актове\", коментира директорът на музея Димитър Недев. Той уточни, че вече е поръчал новата табела с новото име на музея и очаква тя да се появи върху фасадата след десетина дни, веднага след края на празниците \"Аполония\". Общинските съветници са определили името на проф. Божидар Димитров да носи и малка уличка в центъра на стария Созопол, която досега е била безименна. \"Става въпрос за наистина малка уличка, на която са разположени само две сгради - една къща и Музей Старинен Созопол, който е мултинационален музей за гостуващи изложби. В непосредствена близост до тази уличка е преминало детството на професора\", обясни Недев. Той допълни, че работи и върху идеята, в музея да се направи нова витрина в памет на проф. Димитров. В нея ще бъдат събрани в една експозиция всички находки, които историкът лично е предал на музея, а до нея ще бъде изложена и кратката му биография. Планира се този проект да бъде реализиран за следващия сезон.", "date": "2018.09.03", "title": "Музеят в Созопол вече носи името на проф. Божидар Димитров "}
{"url": "https://www.monitor.bg:443/bg/a/view/levski-shte-partnira-s-kaljari-143375", "text": "Ръководството на „Левски“ ще подпише дългогодишно партньорство с „Каляри“. Двата клуба поддържат връзка от миналата година, когато „сините“ изпратиха трима свои треньори в академията на италианците, като те имаха свободен достъп до всички тренировки на отделните възрастови групи. Сега работата между двата клуба ще се задълбочи в посока на обмяната на опит между школите, а в сряда 26-кратните шампиони ще приемат делегация от Италия и ще бъде дадена официална пресконференция с повече подробности по темата.", "date": "2018.09.03", "title": "„Левски“ ще си партнира с „Каляри“"}
{"url": "https://www.monitor.bg:443/bg/a/view/merkel-i-makron-reshavat-bydeshteto-na-es-v-marsilija-143382", "text": "Канцлерът на Германия Ангела Меркел и френският президент Еманюел Макрон възнамеряват да се срещнат в петък в Марсилия, съобщи говорителят немското правителство Щефен Зайберт. Целта на срещата е не толкова лидерите да разнообразят срещите си в столиците с разговори в други градове, колкото да осъществят обстойни контакти, както помежду си, така и между екипите си. Точно дефинирани теми на разговорите няма, но те са повече от ясни и в последно време играят определяща роля – бъдещето на ЕС, политиката относно мигрантите (Марсилия е подходящо място за това). Преди няколко месеца Макрон излезе с предложения за реформи в ЕС, на които Меркел реагира достатъчно резервирано, като го подкрепи са в някои точки от визията му за бъдещето на съюза. След посещението при Макрон Меркел заминава за Скопие, където й предстои среща с премиера Зоран Заев. Фокусът на срещата ще бъдат „регионалните събития и двустранните отношения“, като Меркел е изразила желание сама от първо лице и на място да формира своите впечатления преди референдума за името на страната, който ще се проведе в края на септември, съобщи още Зайберт. Междувременно Еманюел Макрон отправи поредна критика към руския президент Владимир Путин, като заяви, че според него визията на руския лидер за бъдещето включва и разпадането на Европейския съюз. Макрон също така допълни, че източният европейски съсед не споделя същите ценности по отношение на човешките права като Стария континент. „Уважавам Владимир Путин и съм един от лидерите, които твърдят, че трябва да се създаде нова архитектура на сигурност и отбрана с Русия. Нуждаем се от тази дискусия с Русия“, заяви френският държавен глава пред шведска телевизия. „Но мечтата на Путин е за разпадането на ЕС“, заяви Макрон, цитиран от Bloomberg.", "date": "2018.09.03", "title": "Меркел и Макрон решават бъдещето на ЕС в Марсилия"}
{"url": "https://www.monitor.bg:443/bg/a/view/iva-atanasova-parodira-paris-hiltyn-v-klip-143380", "text": "С намигване към момичетата, чиято мечта е да влязат в бляскавите токчета на Парис Хилтън, Ива Атанасова-Ivy прави поредната си заявка за хит. Новото й парче Boom Boom е опит за ирония на героините, парадиращи с лъскавите си придобивки, но далеч от светлините на прожекторите всъщност тупат килими вкъщи и събират и последните жълти стотинки от прасенце-касичка. „Проектът е сатиричен, като осмива социални прищявки и човешки пороци, неизменна част от съвременното общество. Видеото изобразява скандалната българска версия на американската мечта“, издават от екипа на парчето. За Ivy това е поредният проект-предизвикателство, след успешни колаборации с Кристо и DIM4OU. Само за две седмици песента – микс от мумбатон, денсхол и реге фюжън, се радва вече на близо 700 хиляди гледания. Продуцент, мениджър и издател е Денис Касъмов и неговата музикална компания BG MUSIC. Музиката и аранжимента са дело на наградения за „Най-добър хитмейкър“ в БГ музиката – Jaay Cee, а текстът е на самата певица, която се грижи сама и за визията си пред камерата на видеото. Режисьор на провокативния клип пък е ShoSho.", "date": "2018.09.03", "title": "Ива Атанасова пародира Парис Хилтън в клип"}
{"url": "https://www.monitor.bg:443/bg/a/view/georgi-milanov-podpisa-s-mol-vidi-143367", "text": "Българският национал Георги Миланов официално подписа договор с унгарския МОЛ Види, който отстрани Лудогорец в Шампионската лига. Договорът на офанзивният футболист, който доскоро бе част от ЦСКА (Москва), е за 2,5 години, а нападателят ще играе в груповата фаза на Лига Европа срещу \"Челси\", ПАОК и БАТЕ (Борисов).  МОЛ Види е любимият тим на унгарския премиер Виктор Орбан. Той дори присъства на трибуните на \"Лудогорец Арена\" в двубоите на тима срещу българския първенец. МОЛ Види отстрани \"Лудогорец\" след 0:0 в Разград и 1:0 на свой терен, но след това отпадна от Шампионска лига и влезе в групите на Лига Европа.", "date": "2018.09.03", "title": "Георги Миланов подписа с \"МОЛ Види\""}
{"url": "https://www.monitor.bg:443/bg/a/view/chovekyt-kojto-ubi-don-kihot-s-premiera-na-cine-libri-143353", "text": "„Човекът, който уби Дон Кихот“ - филмът, коствал близо две десетилетия и съдебен спор за авторските права на режисьора Тери Гилиъм, ще получи българска премиера в рамките на четвъртото издание на единствения по рода си фестивал за литература и кино – CineLibri. Прожекцията ще се състои на 16 октомври в зала 1 на НДК, а началният час е 19 ч. Преди да бъде излъчена и първата сцена, ще бъде обявен и победителят в конкурсната програма на форума за най-добра екранизация. Отличието ще бъде връчено от професионалното жури в състав Мартичка Божилова (продуцент, „Не ме докосвай“), Давид Фоенкинос (френски романист и киносценарист), Майкъл Маккел (актьор) и Анди Делиана (продуцент, сценарист, режисьор и актьор). Припомняме, че броени дни преди премиерата на „Човекът, който уби Дон Кихот“ на кинофеста в Кан, се завъртя скандал около правата на лентата. Първоначалното решение на съда бе в полза на Гилиъм. След обжалване на решението от страна на продуцента Пауло Бранко обаче апелативният съд в Париж отсъди на компанията му Alfama Films. Сюжетът на „Човекът, който уби Дон Кихот“ се завърта около циничния рекламист Тоби, който заминава в Испания, където попада на странен филм. Той се отправя на път, но един възрастен обущар, който си въобразява, че е Дон Кихот, го обърква с оръженосеца Санчо Панса. За режисьора на реклами илюзията и реалността стават неразличими. По пътя от днешен Лондон към Ла Манча от 17 век, в хода на едно комично и все по-сюрреалистично приключение, Тоби е принуден да се изправи срещу трагичните последици от един филм, който е направил на младини", "date": "2018.09.03", "title": "„Човекът, който уби Дон Кихот“ с премиера на CineLibri"}
{"url": "https://www.monitor.bg:443/bg/a/view/obvinjavat-naroden-predstavitel-v-zaplaha-i-napadenie-143370", "text": "Срещу народния представител от НФСБ Йордан Апостолов ще бъде повдигнато обвинение в заплаха и нападение срещу земеделски производител, съобщи в Добрич на специална пресконференция Костадин Костадинов, председател на ПП „Възраждане”. За случая е сезирана Софийска градска прокуратура, тъй като тя се занимава с извършени престъпления от общ характер от депутати, уточни той. На пресконференцията присъства и потърпевшият земеделец – Евгени Минчев, от добричкото село Славеево, който разказа за случая. Инцидентът се е случил на 27 август. „От три години спрямо нас се упражнява косвен тероризъм.  Йордан Апостолов се почувства недосегаем. Много често отпадните води на рибарника на народния представител се изливат в моя и в съседните имоти. Затова поисках проверка от РИОСВ – Варна”, разказа Минчев. В деня на проверката на място е и депутатът Йордан Апостолов. „Дойде  с  един заплашителен вид и каза: Ще те закопая и никой няма да те намери!”. Последва удар или сблъсък и когато се отдръпнах, той посегна и ми скъса тениската. В момента, в който видях, че нещата загрубяват, се обадих на тел. 112. Дойдоха полицаи. Поведението на Апостолов коренно се промени”, обясни още земеделецът. Резултатът от проверката на РИОСВ – Варна и до момента не е известен на потърпевшия.Той бе категоричен, че ще търси правата си по съдебен път. „Когато един народен представител се държи като престъпник, той трябва да си понесе съответната наказателна отговорност, а първо да понесе политическа отговорност, т.е. да подаде оставка”, коментира Костадин Костадинов. Йордан Апостолов е бизнесмен от Добрич, а в настоящето Народно събрание е депутат от Бургас, където бе кандидат за народен представител под номер 3 в листата на „Обединени патриоти” – Бургас.", "date": "2018.09.03", "title": "Обвиняват народен представител в заплаха и нападение"}
{"url": "https://www.monitor.bg:443/bg/a/view/sydyt-pusna-bivshija-nadziratel-pregazil-stanislav-sreshtu-10-000-lv-garancija-143373", "text": "Пазарджишкият Окръжен съд пусна срещу парична гаранция от 10 000 лв. бившия надзирател от местния затвор Георги Доков, който на 30 август удари с колата си и уби 16-годишния Станислав Стоянов от село Ивайло. Съдия Ирина Джунева не се съгласи с прокуратурата, че има опасност обвиняемият да се укрие или да извърши друго престъпление, ако не бъде оставен в ареста. Държавното обвинение в лицето на прокурор Димитрия Ганчева заяви в залата, че в досието на Доков има 9 пътни нарушения за превишена скорост, 8 от които са с изтекла давност. Само едно наказателно постановление е от 2017 г., отново за шофиране с превишена скорост. От разпита на свидетелите е станало известно и това, че още две деца са щели да станат жертва на същата катастрофа, но са имали късмет, защото возилото на обвиняемия спряло половин метър преди да ги засегне, след като вече било блъснало починалия Станислав. Според близки на прегазеното дете преди да седне зад волана и потегли за Пазарджик Доков бил изпил две големи ракии в заведение в село Сарая. Когато негови съселяни го питали как ще кара като е пил, той се пъчил със служебната си карта и казвал, че ще се оправи, ако полицаите го спрат за проверка. Освен това парадирал и с много добро материално състояние. В мотивите си за взетата мярка“ парична гаранция“ съдията взе предвид и факта, че Доков не е направил опит да се прикрие и да избяга от местопрестъплението, той е останал там и е направил пълни самопризнания. Тестът с дрегер пък установил, че Доков е карал с 1,58 промила алкохол в кръвта. Трагедията се разигра 30 август т.г. по пътя между двете съседни села Сарая и Ивайло. Група от 6 момчета били на мач в Сарая и тръгнали да се прибират с велосипеди към родното си село Ивайло. Било към 20,30 ч., когато ги застигнал „ Опел Астра“, шофиран от 46-годишния Георги Доков. Колата криволичела по шосето и скоростта била висока, разказали останалите деца, станали свидетели на драмата. Това ги накарало да спрат и се оттеглят в тревната площ покрай пътя.  Само Станислав останал на колелото и задната гума била на шосето, когато върху него връхлетял Доков. Заради изпитото количество алкохол той нямал адекватни реакции и не могъл да спре, на разпитите твърдял, че не е видял детето дори в последния момент.  „Опел“-ът ударил задната част на колелото, от силния удар момчето буквално изхвръкнало от седалката на велосипеда и си ударило главата. От темето му зашуртяла кръв, а Доков слязъл от возилото си и придържал главата му, докато дойде линейката. Пристигналият медицински екип обаче не успял да спаси момчето и въпреки усилията на лекарите Станислав починал на път към болницата. Станислав е единствено дете на родителите си. Той бе погребан в събота. На следващия ден след трагедията по разпореждане на Главна дирекция „ Изпълнение на наказанията“ Георги Доков е бил уволнен от затвора в Пазарджик и срещу него е образувано дисциплинарно производство.      ", "date": "2018.09.03", "title": "Съдът пусна бившия надзирател, прегазил Станислав, срещу 10 000 лв. гаранция"}
{"url": "https://www.monitor.bg:443/bg/a/view/barselona-gazi-8-2-suares-plue-po-var-143372", "text": "Испанският шампион „Барселона“ демонстрира впечатляваща мощ и размаза с 8:2 абсолютния дебютант в Ла Лига „Уеска“. Така каталунците се движат без грешка от началото на шампионата и заедно с „Реал“ са лидери в класирането с по 9 точки след три кръга. Мачът на „Камп Ноу“ започна с изненадващ гол на гостите в третата минута, който обаче само раздразни домакините. Лионел Меси (16, 61), Хорхе Пулидо (24 - автогол), Луис Суарес (39, 92 - дузпа), Усман Дембеле (48), Иван Ракитич (51) и Жорди Алба (82) попиляха защитата на „Уеска“. Меси пък стана първият футболист в историята на шампионата със 150 асистенции. След мача пък сериозен залп по ВАР изстреля Луис Суарес. Голаджията на „Барселона“ се оплака, че системата за видеоповторения убива радостта от головете. Причина за гнева на Суарес стана негово попадение в мача с „Уеска“, след което съдията гледа ВАР и чак след минута зачете гола. \"Вече я няма онази тръпка да вкараш топката в мрежата и да видиш как феновете празнуват. Това е така, защото трябва да изчакаш решението на рефера. Как да празнуваш, ако не си сигурен какво ще каже съдията\", коментира уругвайският нападател.", "date": "2018.09.03", "title": "“Барселона“ гази 8:2, Суарес плюе по ВАР"}
{"url": "https://www.monitor.bg:443/bg/a/view/kervan-ot-gastarbajteri-zatapi-kapitan-andreevo-i-magistralata-do-sofija-143354", "text": "Керванът от турски гастарбайтери, които се връщат от летните си отпуски към Западна Европа затапи ГКПП Капитан Андреево и претовари магистралата до София. Опашката от чакащи да преминат леки автомобили пред турския граничен пункт Капъкуле достигна до 10 км в посока Одрин в събота и неделя. „Ходихме при познати в Одрин. На връщане чакахме 10 часа да влезем в България. Знаехме, че има тапа на границата, но не очаквахме да е толкова огромно задръстването“, казаха препатило семейство от Хасково. „Работят всички 10 платна за обработка на леки автомобили. Смените са подсилени с още служители, взели сме всички мерки, но трафикът е огромен. Преминават 7-8 хил. леки коли на денонощие, при нормален трафик от 2200 до 3000 леки автомобила“, казаха гранични служители. Очаква се пред цялата седмица трафикът през Капитан Андреево да е тежък, а следващия уикенд може да се достигне пик и през границата да минат над 10 хил. автомобила на ден. Такъв рекорден трафик вече имаше в края на юли, но тогава турските отпускари пътуваха към Родината си. Заради огромните опашки и дългите часове чакане са спрели да пътуват дори т. нар. „куфарни търговци“. Те пътуват почти ежедневно до Одрин и печелят от разликата в цените на различни стоки от двете страни на границата. В момента е изключително изгодно да се пазарува в Турция заради ниския курс на лирата. Въпреки това, мнозина се въздържат от пътуване или търсят алтернативни маршрути. Най-удобно е да се заобиколи тапата, като се влезе през пункта Капитан Петко войвода в Гърция, а от там през пунктовете Кипи-Ипсала да се влезе в Турция. Пътуването се удължава с около 50 км до Одрин, пресичат се два пъти граници, но могат да се спестят часове. Заради гастарбайтерите в почивните дни е изключително натоварена и цялата магистрала до София. Огромни са опашките по бензиностанциите и заведенията за бързо хранене по целия аутобан до столицата.  ", "date": "2018.09.03", "title": "Керван  от гастарбайтери затапи Капитан Андреево и магистралата до София"}
{"url": "https://www.monitor.bg:443/bg/a/view/borisov-poiska-ednakvi-tol-taksi-na-balkanite-143371", "text": "Да се уеднаквят тол таксите във всички балкански държави, това предложи премиерът Бойко Борисов от Подгорица, където се срещна със своя колега от Черна гора Душко Маркович. Tой изтъкна значението на инфраструктурните проекти за развитието на Западните Балкани и за целия регион въобще. В тази връзка той напомни, че част от финансирането за тях ще дойде от няколко европейски финансови институции – Световната банка, Европейската инвестиционна банка и други. По думите част от тези кредити ще се връщат чрез националните бюджети или чрез тол системите. „Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени“, каза Борисов. За тази цел още от сега да осигурим лесно преминаване през КПП-та на всички балкански държави, да уеднаквим таксите и дори времето и „ако щете да уеднаквим километрите“. Според него така Балканите могат да станат \"мощна икономическа зона\". „Стигнеш ли до Албания, оттатък са ти терминалите в Италия, а съм убеден, че Азия и Европа през Балканите ще правят много бизнеси“, каза Борисов. Премиерът припомни отново колко усилия е коствало да вдигнат темата за Западните Балкани като водеща за ЕС. „Много рисковано, но и с много воля, постигнахме значителни резултати по процеса за евроинтеграцията на Балканите“, каза Борисов. В тази връзка той заяви, че до края на годината Черна гора трябва да положи всички усилия да проключи двете преговорни глави за членство в ЕС, защото след това идва евровотът, изборът на нова ЕК и „ще загубим много време“.Според него в много страни от ЕС „страхът е голям“ и след изборите за ЕП няма да е „удобно и модерно“ да се говори за Западни Балкани. Именно затова трябва се използва времето до Нова година да се поставя темата отново. „Мисля, че до края на годината Черна гора има реалния шанс\", каза министър-председателят Борисов. Премиерът заяви още, че с Черна гора ще бъде създадено смесено дружество за пренос на електроенергия. Това обаче е все още идея и следващите няколко месеца експертите ще я подготвят и евентуално на следващ икономически форум в София или в Черна гора новата структура да бъде представена. „Мен много повече ме интересува преноса на ток между Черна гора и Италия. Ние имаме два ядрени реактора. Договорихме да създадем едно смесено дружество от символично участие в ядрената ни централа до пренос на ел.енергия , включително с колегите ни от Сърбия към Италия“, каза Борисов и добави: „Черна гора и Италия правят чудеса с този подводен кабел, а ние имаме енергия“. По думите му България има опит и в хидроцентралите. Според него това ще бъде един много добър, успешен и работещ балкански проект. „Стига сме говорили за мигранти. Да пренасяме туристи, енергия, бизнес. Омръзна ми последните 3-4 години в Европа да говорим само за мигранти“, каза още премиерът. По темата за миграцията Борисов отново подчерта, че всяка държава на външна за ЕС граница, трябва да полага усилия за справяне с миграционната вълна. \"България го е направила – изграждане на съоръжение, много техника, видеокамери, и имаме нула миграция. Така че ние показахме, че можем\", допълни Борисов. На свой ред премиерът на Черна гора Душко Маркович благодари за усилията на България за поставянето на европейската перспектива за страните от Западните Балкани във фокуса на обсъжданията в Европейския съюз. Той оцени положително резултатите от проведените срещи по време на БГ председателството. По-късно пък Борисов бе награден с орден \"Черна гора\" с лента от президента на страната Мило Джуканович. Най-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора. В своята реч Борисов благодари за наградата и заяви, че това е оценка за България по време на европредседателството. Българският министър-председател припомни, че през тези 6 месеца страната ни положи огромни усилия за европейското приобщаване на страните от Западните Балкани. „Всички дойдоха в София, направихме много срещи, след това инициативата „16+1“ и Берлинския процес в Лондон. Ще продължаваме активно да си сътрудничим в рамките на НАТО и съм убеден, че ще продължим да работим заедно и в ЕС“, заяви още премиерът Борисов. „Приятелството и подкрепата, която Бойко Борисов оказа, е много по-дълга от тези 12 години независимост на Черна гора. Бойко Борисов, като министър-председател, сложи един своеобразен отпечатък в двустранните отношения“, заяви по време на награждаването президентът Джуканович.", "date": "2018.09.03", "title": "Борисов поиска еднакви тол такси на Балканите"}
{"url": "https://www.monitor.bg:443/bg/a/view/zatvarjat-vanko-1-vyv-vip-bradyr-143374", "text": "Рапърът Ванко 1 отново ще изгуби свободата си, този път за да прекрачи прага на „женското царство“ на „ВИП Брадър“. „Подобно на Мария-Антоанета, в Къщата ще има дама, която е осъждана от народа за фриволно поведение. Елизабет I се озовава в плен на Тауър преди своята коронация, а бъдещ участник във „ВИП Брадър 2018“ пребивава известно време в български затвор.“, с тези думи от екипа на риалити формата потвърдиха спекулациите, че изпълнителят на „Божията присъда“ ще следва инструкциите на цариците в Нови хан, какъвто е сюжетът на актуалния сезон. Ясно е, че другият излежавал присъда участник е скандалната миска Анита Мейзер. „Любовта към руската култура и страстта към лукса препращат от Екатерина II Велика към един от участниците, който обича да бъде в центъра на хайлайф обкръжението.“, гласи друга подсказка. По всяка вероятност описанието се отнася за футболиста Благой Георгиев-Джизъса, който дори забърка руски манджи за гостите си в „Черешката на тортата“. В списъка с почти сигурни съквартиранти влизат още Николета Лозанова, Ники Михайлов, Алисия, Константин Трендафилов и Рут Колева. „Този сезон още от сега е любимият ми „ВИП Брадър“. Вкъщи цари женско царство и аз като една императрица на дома изгарям от нетърпение да видя същия матриархат и в Къщата“, намигна Алекс Сърчаджиева. Сред основните коментатори този сезон се нареждат журналистът Кристина Патрашкова, поп-фолк певицата Кали и продуцентът Джуди Халваджиян. Новата порция епизоди на „ВИП Брадър“ стартира на 10 септември, като времетраенето ще се удължи до час и половина.", "date": "2018.09.03", "title": "Затварят Ванко 1 във „ВИП Брадър“ "}
{"url": "https://www.monitor.bg:443/bg/a/view/burgas-sybira-v-park-arhitekturnite-shediovri-na-evropa-143355", "text": "Разкошен парк, в който са събрани на едно място най-известните архитектурни шедьоври на цяла Европа ще бъде най-новата атракция в Бургас. Местните власти вече одобриха проекта и дадоха \"зелена светлина\" за изграждането му. До момента, в който оригиналната експозиция ще отвори врати за посетители обаче има дълъг път и поне една година време. В момента реализацията е на начален етап, но вече е избран проектант. Неговата задача е да оформи цялостната визия на парка и разположението на умалените копия на сгради в него. След това ще стартира процедура по избор на фирма, на която ще бъде възложено изграждането на миниатюрите. Според плановете на местната власт, строежите ще започнат догодина. Бъдещият Парк \"Европа\" ще се намира в комплекс \"Славейков\", в непосредствена близост до новия плувен басейн. Проектът предвижда върху паркова площ с размери 12 дка да бъдат изградени над 30 макета на най-прочутите Европейски шедьоври. Забележителностите ще бъдат вдигнати в мащаб 1/25 и ще са високи до 3 метра. В него ще се появят Айфеловата кула в Париж, Биг Бен в Лондон, Колизеума в Рим и атинския Акропол. В парка ще бъдат изградени още прочутата базилика Саграда Фамилия в Барселона, Парижката „Света Богородица“, емблематичният Римски Фонтан ди Треви, Бранденбургската врата и Карловият мост в Прага. Място в парка е отредено и за наши архитектурни забележителности като Мадарския конник, покрития мост в Ловеч и Моста в Бургас. За шедьоврите, които са разположени на вода като Тауър бридж в Лондон и Белемската кула в Лисабон, ще бъдат изградени и миниатюрни водни площи, за да се пресъздаде автентичното им местоположение. Проектантите са се постарали да разположат обектите така, че паркът да се превърне в умалено копие на картата на Европа. Идеята им е да разположат така алейната мрежа, че тя приблизително да очертава границите на различните европейски държави.  Очаква се реализирането на проекта да залегне в строителната програма на Община Бургас за следващата година и бъдещият парк \"Европа\" да се превърне в най-посещавания атракцион край морето. Проектът за Парка на миниатюрите в Бургас бе представен най-напред пред общинските съветници. Според тях замисълът е невероятно оригинален и със сигурност ще увеличи туристите в града не само през лятото, но и в зимните месеци.", "date": "2018.09.03", "title": "Бургас събира в парк архитектурните шедьоври на Европа "}
{"url": "https://www.monitor.bg:443/bg/a/view/23-godini-poluchi-ubiecyt-na-damla-143365", "text": "23 години лишаване от свобода получи  Мехмед Хасан, който на 17 декември 2017 година уби 7-годишната си братовчедка Дамла в дома на родителите й в Момчилград. Решението е на 5-членен състав на окръжния съд в Кърджали. Убиецът ще трябва да заплати общо 400 000 лева кръвнина – по 150 000 на майката и бащата на детето и 100 000 лева на баба й. Делото мина по съкратено производство по искане на Мехмед Хасан и служебния му адвокат Георги Гатев. Убиецът призна всички факти и обстоятелства в обвинителния акт и по този начин присъдата му беше намалена с една трета. Присъдата беше посрещната с бурно недоволство от близките на убитото дете, които бяха в залата. Тялото на момичето бе намерено на 17 декември 2017 година около 7.30 ч. в семейното жилище в Момчилград от майка й Садет, която се връщала от нощна смяна във фабрика край Кърджали. Дамла е била сама в апартамента, тъй като баща й работи в Белгия, брат й в Истанбул, а бабата била заминала в Турция при болни близки. Момиченцето бе удушено, а главичката му - обвита с тиксо. Няколко дни по-късно за убийството бе задържан 25-годишния братовчед на Дамла - Мехмед Хасан, а гневни момчилградчани дори поискаха да го линчуват.", "date": "2018.09.03", "title": "23 години зад решетките получи убиецът на Дамла "}
{"url": "https://www.monitor.bg:443/bg/a/view/18-stolichni-uchilishta-i-zabavachki-v-remont-i-sled-pyrvija-zvynec-143356", "text": "18 столични училища и детски градини ще се ремонтират и след първия звънец. Това съобщи кметът на София Йорданка Фандъкова, която провери реконструкцията на 101 СУ „Бачо Киро“ в район „Надежда“. В началото на летния сезон от „Московска“ 33 започнаха обновление и модернизация на 48 сгради на училища и забавачки. 30 от тях ще бъдат готови до 17 септември, а останалите ремонти ще продължат и през следващата година. „Инвестицията в образователна инфраструктура е огромна. Само за тази година в ново строителство и модернизация на сгради влагаме 48 млн. лв.“, каза Фаднъкова и допълни, че общината е получила от оперативна програма „Региони в растеж“ още 27 млн. лв. за обновяване на учебни сгради. Ремонтът на основната сграда на 101 СУ също ще бъде готов за 17 септември. След това ще остане само реконструкцията на малката сграда, като децата от нея ще се обучават в основната. „В него има приети 5 паралелки след първи клас и три паралелки след седми клас“, каза още кметът. По думите й това е  перспективно училище, и то трябва да работи с едносменен режим. От общината са заложили в периода 2018-2020 г. реконструкция и разширение на други девет градини, с които ще бъдат разкрити нови 900 места. До края на годината пък в столицата врати ще отворят три нови детски градини в „Драгалевци“, „Младост“ и „Красно село“. От своя страна, директорката на Дирекция „Образование“ към общината Мария Минчева уточни, че се очаква около 11 хиляди деца да прекрачат за първи път учебния праг в столичните училища.", "date": "2018.09.03", "title": "18 столични училища и забавачки в ремонт и след първия звънец"}
{"url": "https://www.monitor.bg:443/bg/a/view/tri-dni-rok-na-antichnija-sys-sounds-of-the-ages-143358", "text": "По-малко от три седмици остават до серията от три невероятни концерта в рамките форума SOUNDS OF THE AGES 2018, който отново ще бъде на древната сцена на Античния театър в Пловдив. На 21 септември (петък) е концертът на звездата на Ирландия – Имелда Мей. Протежето на великия Джеф Бек, кралицата на рокабили и на джазирания блус, ще омагьоса взискателната българска публика с шоу, което ще се помни с години. Имелда Мей е излизала да пее на сцена с най-големите - Лу Рийд, Том Джоунс, Дейвид Гилмор, Робърт Плант, U2 и много други. Най-новият й албум – ‘Life Love Flesh Blood’ хипнотизира критиката в Ирландия и Великобритания и с това, че в него, Имелда пое в неочаквана посока – нов груув, комбинация от джазиран блус, соул, госпъл, фолк, рок. Продуцент на албума е американската легенда – Ти Боун Бърнет, носител на най-големите музикални и филмови награди за работата си с Боб Дилън, Елтън Джон, Робърт Плант и Алисън Краус, Рой Орбисън, Грег Алман, Counting Crowes, филма за Джони Кеш и много други. В Пловдив ще видим на живо не само новите песните, но и предишните хитове,  които я направиха толкова голяма – рокабили и суинг сензацията 'Johnny's Got A Boom Boom' (2008) и ‘It's Good To Be Alive’ (2014). Концертът на Имелда Мей на Античния театър е със специалното участие на Ния Петрова. На 22 септември (събота) е концертът на SONS OF APOLLO с Оркестъра на Държавна опера Пловдив.  Майк Портной ще доведе виртуозите SONS OF APOLLO в България на върха на славата им. Новата американска прогресив метъл супергрупа ще свири в Античния театър в Пловдив на 22 септември 2018 (събота), като във втората част на шоуто, SONS OF APOLLO ще представят заедно с музикантите от Държавна опера Пловдив под диригентството на Левон Манукян серия световни хитове, при това изсвирени по виртуозен начин. Първоначално, те трябваше да бъдат избрани от феновете им в официално онлайн допитване, но Майк Портной, който е страстен музикален колекционер и фен обяви, че самият той е направил селекцията. Ден по-късно на вековната сцена на Античния театър ще бъде световната премиера на шоуто VIVALDI METAL PROJECT. Това е проектът на италианския пианист, продуцент и композитор Джузепе Йампиери, по-популярен като Маестро Мистерия. Метъл феновете го познават като сесиен музикант в солови албуми на Брус Дикинсън от IRON MAIDEN, Роб Рок от IMPELLITTERI и много други. Но голямото му приключение започва след това. Както подсказва и името на проекта - амбицията на Маестро Мистерия е да представи безсмъртната музика на Вивалди с метъл китари, но и с вокали. През 2016 най-после излезе албумът на VIVALDI METAL PROJECT - 'The Four Seasons', за реализирането на който Маестрото успява да привлече съдействието на много големи метъл музиканти от групи като Helloween, Testament, Symphony X, Angra, Within Temptation, Rage, Savatage, Soilwork и много други. В записите участват над 130 музиканти, оркестър, струнен квартет и три хора от целия свят, а сред най-близките съучастници на главния мозък са и няколко българи. Някои вече определят VIVALDI METAL PROJECT като \"Наследниците на NIGHTWISH\", не само защото плуват в бурните води на симфоничния метъл, но и заради връзката на българските музиканти в групата с първия учител по музика на финландските мега звезди - Пламен Димов. Последният е тясно свързан и с музикалната история на Пловдив, което се вписва чудесно и в духа на 'SOUNDS OF THE AGES 2018'. Проектът досега е имал само един концерт - при това акустичен - във Финландия през юли, а световната премиера на цялата електрическа сила на VIVALDI METAL PROJECT ще бъде именно в Античния театър в Пловдив. Проектът 'SOUNDS OF THE AGES 2018' се осъществява с финансовата подкрепа на Община Пловдив, като част от Културния календар на града и в подкрепа на Пловдив – Европейска столица на културата 2019.", "date": "2018.09.03", "title": "Три дни рок на Античния със SOUNDS OF THE AGES "}
{"url": "https://www.monitor.bg:443/bg/a/view/izchezna-syosnovatel-na-uikilijks-143357", "text": "Норвежката полиция обяви, че разследва изчезването на съоснователя на Уикилийкс и сътрудник на Джулиан Асандж Арен Кампхойс, видян за последно през август в Северна Норвегия, предаде Франс прес. \"Започнахме разследване\", каза говорител на полицията пред Франс прес, добавяйки, че няма никаква представа къде може да се намира Кампхойс, който е холандски гражданин. Уикилийкс написа в събота в профила си в Туитър за \"странното изчезване\" на Кампхойс и уточни, че той за последно е бил видян да излиза от хотел в град Будьо в Северна Норвегия на 20 август. Според Уикилийкс Кампхойс е имал самолетен билет за 22 август за полет от град Тронхайм, намиращ се на повече от 700 км от Будьо. Основателят на Уикилийкс Джулиан Асандж бе принуден да потърси убежище в еквадорското посолство в Лондон, за да избяга от американското правосъдие, което иска да го съди за публикуваните в Уикилийкс американски военни и дипломатически документи.", "date": "2018.09.03", "title": "Изчезна съосновател на \"Уикилийкс\" "}
{"url": "https://www.monitor.bg:443/bg/a/view/svilen-noev-ot-ostava-njama-scena-izvyn-sofija-143360", "text": "- „Different“ е почти готов и ще излезе на 17 октомври. Ще има 6 парчета в него. Имам още 20-30 демо версии и възнамерявам да добавя две от тях като бонус, които после ще запишем и като песни. Имам и няколко инструментала... Все още обаче имам въпросителни и изчаквам да влезем в есенния сезон, защото с хората, с които работя, не можем да се видим от два месеца. Всички песни са на английски с изключение на една. Нямам притеснения за това. Пък и това беше една от идеите ми как да се различава от музиката на „Остава“. Другата разлика е, че е по-електронен албума. - Много отдавна събирам парчета, които са по-различни и не стават за „Остава“. Постепенно започнахме да записваме „Beautiful“, което стана първи сингъл. Стана много бавно. Имаме песента от две години реално. Но и с „Остава“ си правим така бавно парчетата, а аз имам много идеи, свиря постоянно, всеки ден, и искам да издам тези неща. Имам още много енергия да творя. Сега направихме клип и на втория сингъл - „Different”, както се казва и албумът. Предстои да излезе в края на септември. Снимахме го на морето, този път с много хора. Ще има отделно и лирик видео. - Не, не съм. Не са отхвърлени от тях. Аз съм преценил, че не стават за групата. - С Георги Станев, който беше продуцент на Gravity Co. Другият, с когото работя, е барабанистът на „Остава“ Даниел Петров. За едно парче свирим и с Краси Тодоров от Jeremy?, който преди беше в D2. - С „Остава“ ще работим като излезе моят албума. Не искам да се блъскат нещата. Не мога да конкурирам моя проект с „Остава“. Все едно да се бия срещу себе си. - Ревнуват малко. Има такива смешни коментарчета тук-таме, но не ме интересува много. Всеки си прави каквото си иска. Понеже някои от хората в групата работят корпоративна служба и нямат много време за музика, а пък аз работя такава работа, че имам повече време и свиря много, затова и пиша много песни и искам да ги издавам. - Надявам се, че не. Жоро (б.а. Георги Георгиев – китарист и основател на „Остава“) има самостоятелна група от 20 години и нищо не е разклатил. - По принцип, ако говорим за „Остава“, аз много искам да пеем на английски, но всички останали мислят, че трябва да пеем на български и аз им казах „Ок“. И в моя си проект правя каквото си искам. Личният ми проект е доста различна форма на изява, правя го с много по-малко хора и отнема много по-малко време. Докато с групата, трябва да се съберем всички, да измислим мелодия, да направим демо версии, после да пишем текстове, да се избере и да се снима клип. Докато пуснем една песен минават 5-6 месеца от първото просвирване. Ако някой си мисли, че да напишеш текст е много лесно – не е. То си е професия. Аз пиша всички текстове по един и същи начин. Първо мисля за мелодията. Изниква ми някаква дума. Например „президент“. Започвам да измислям изречения – 1000, 5000, много изречения. Пиша ги по листове и в един момент, започва да излиза някакъв смисъл. Тогава текстът тръгва бързо. Трябва да се хване само моментът на смисъл, който искаш да разкажеш. За любовна песен е хубаво да измислиш интересен текст. Да не е „Обичам те, пък ти не ми обръщаш внимание“. Да е с различни думи, за да може хората да си кажат: „Този за какъв президент пее?... Ааааа, то е за любов всъщност!“. На места текстовете нарочно изглеждат детински, но това е съвсем умишлено. Все пак не пиша текстове от вчера. Трябва да е така, за да звучи сякаш нещо много чисто го е измислило и пуснало. - За тези концерти събрахме три различни стила в едно – електронна, инди и рок, за да станат по-нестандартни концерти. Но нещата извън големия град не са много розови. Хората, според мен, живеят залинял живот. Без да се обиждаме на столица и провинция, има 2-3 от известните имена в поп и естрадата, които пълнят зали, както и Стефан Вълдобрев, който в момента е много актуален. Другото е много по-надолу. В София има по 10 концерта на ден - и по клубове, и по зали, и хората са свикнали и знаят, че всеки ден може да си намерят нещо интересно за посещение. Но извън София много по-рядко се случват такива неща и като че ли хората ги обхваща някакъв мързел. Да не говорим пък за малките градове. Аз съм от Габрово. Там не мога да си представя дори да свиря, защото ако отида, ще дойде само майка ми на концерта. Дори и последният концерт в Бургас беше зле откъм посещаемост. Ние си въобразявахме, че три големи групи (б.а. - с Jeremy? и Gravity Co.) ще продадем цялата зала, а напълнихме само половината. Но не е проблем. Опитали сме, не е станало. Може би, в някакъв момент, ще тръгне някаква вълна, дали нова, дали от по-старите групи. И от медиите ще се прояви интерес, защото това не може да стане само на ъндърграунд ниво. - Всички ние работим и друго, за да не се обвиняваме после, че не ни стигат парите като не сме напълнили 5000 места. Изкарваш си хляба с други занимания. Но не изкарваме малко пари и от музика, и концерти, когато имаме. Но аз и не искам да имаме постоянно концерти, защото не искам да свирим кавъри, искам да пея само авторски песни. Нямаме издадени 60 песни за да свирим чужди парчета. - Със саунд дизайн се занимавам. Пак с музика е обвързано. Но това да работя на друго място не ми пречи, не ми отклонява вниманието. Музикантската професия всъщност е много мързелива. Взима супер много енергия и изисква много усилия като си млад да се научиш да свириш, но между албумите има много празни пространства, които да запълниш с друго. - Как да няма. Винаги е имало. Виж „Щурците“, Б.Т.Р. Те са любимци на народа. От новите течения също, въпреки че ние вече не сме ново течение. Но каквото сме си направили, никой не ни е помогнал. Не е дошъл някой милионер да ми каже: „Свилене, вземи тези 2 милиона и прави каквото искаш“. - Аз съм от 22 в групата. За себе си исках да имаме концерти в Казанлък и Габрово. Може би някой ден и в София. Но нещата започнаха да стават много бързо и в един момент решихме да дойдем в София. Веднага подписахме с „Рива Саунд“. Румен Бончев издаваше много готини групи едно време, въпреки че ние все се карахме с него, защото не инвестираше достатъчно. Но това е като си млад и искаш да си МТV звезда на 20 - не цениш какво другите правят за теб. В началото беше много трудно и скъпо, сега техниката е евтина. Затова издадохме първия си албум чак през 2000 г. Имахме един неиздаден. Част от неговите парчета като „Поля от слънчогледи“, „Ние сме волни“, „Смешен грим“, пуснахме в други албуми. Явно не сме имали топки тогава, защото някой трябва да дърпа машината.  - Аз и Жоро. Много отдавна. - Не мога да усетя такова нещо. По време на концерт ми харесва, че хората се забавляват, искат автограф, но като свърши всичко, не ми е интересно. И съм благодарен, че нашата публика е интелигентна и не ни тормозят по заведения и ресторанти. Няма такова глупаво преследване. - Да, голяма лудница става. И снощи имаш един сутиен хвърлен, че май и бикини имаше. Като много по-млад имах фикс идея, след като бях гледал концерти на Oasis и на Роби Уилямс, където момичетата се събличаха, и си виках: „Това ако го направят, значи съм рок звезда“, но така и не стана. Пробвах, но не се получи. Не сме толкова големи явно. - Никакви. Това, което сме искали, го правим. Всичките ни предишни продуценти, защото отдавна сами се продуцираме, ни казваха: “Свилене, Жоро, няма пари, не се занимавайте с глупости, много е зле“. Спряхме да слушаме всички, казахме им „Довиждане“ и си действахме както си знаем. - Не. Това е най-якото нещо. Привилегия е да можеш да правиш музика. А и като музиканти изкарваме прилични пари за средностатистически българин. Ако си малко по-талантлив и свириш с няколко групи, спокойно можеш да изкарваш много пари. Просто на мен не ми се занимава да свиря в 100 банди. Всичко зависи и от това кой колко иска да има и колко му позволява талантът. - Детето обръща всичко наопаки. Става номер едно. Но това не ме направи по-практичен. Моята жена е такава, а аз съм пълен хаос. Тя е организирана и се оправя с хората. Аз дори, преди да я срещна, бях като социопат. Срамувах се от хора. Като млад трябваше да пия, защото ме беше срам да говоря по време на концерта. Ужасно беше. Но с годините и с нея нещата се промениха и сега нямам чак такъв стрес преди концерти. Вече мога да стоя сам в заведение, преди много ме беше срам. Още ме е срам обаче да звъня на непознати хора. - Много хубаво танцува. Много хубаво пее, според мен, но не искам да го натискам. Искам първо да го запишем на танци - брейкденс, той е самобитен танцьор. Даже имаше идея да направим клипа на „Beautiful” с него, но не стана организационно. Пък и той вече се е появявал в наш клип – в „Океан“. Вкъщи не ги тормозя да свиря при тях. Имам си местенце на тавана. Но като измислям някоя песен и го видя, че той започва да пее и танцува, значи парчето е ок. Сега на морето написах ново парче и го чувам от другата стая, че пее припева. Записах демо и той постоянно ме караше да го пускам. Децата не могат да бъдат купени какво да им харесва.", "date": "2018.09.03", "title": "Свилен Ноев от „Остава“: Няма сцена извън София"}
{"url": "https://www.monitor.bg:443/bg/a/view/mobilnite-uslugi-v-rouming-za-klientite-na-a1-sa-vyzstanoveni-143363", "text": "Мобилните услуги в роуминг за клиентите на мобилния оператор А1 България вече са възстановени изцяло, съобщиха от компанията.  Затрудненията бяха причинени от технически проблеми извън мрежата на А1 България. Клиентите на телекома започнаха да изпитват затруднения при ползването на мобилна гласова услуга и мобилен интернет в роуминг в ранния следобед на 1 септември.  \"В момента всички клиенти на А1 България, които се намират в Гърция или друга дестинация в ЕС, могат да ползват роуминг нормално\", твърдят от телекома. Мобилният оператор ще предостави компенсации на всички засегнати клиенти. Всеки, който е имал затруднения с ползването на мобилни услуги в роуминг в Гърция или други части на ЕС в периода 1-2 септември г., може да заяви компенсация в седемдневен срок чрез попълване на електронна форма на https://www.a1.bg/compensation-form-mobile, на *88 или в магазините на А1 България.  Всички, подали такова заявление, ще могат да избират между 500 безплатни МB за роуминг в ЕС (валидни до 07.10.2018 включително) или 500 МB безплатен мобилен интернет в България (валидни до края на отчетния период на клиента). При активацията на избраната отстъпка, всеки клиент ще бъде уведомен със SMS.", "date": "2018.09.03", "title": "Мобилните услуги в роуминг за клиентите на А1 са възстановени"}
{"url": "https://www.monitor.bg:443/bg/a/view/vdignaha-zala-zlatnite-momicheta-za-800-000-lv-143362", "text": "Нова зала бе изградена на паркинга до „Арена Армеец“ специално за световното първенство по художествена гимнастика в София (10-16 септември). Тя е от подвижни конструкции, дълга е 70, широка 29 и висока 17 метра и е на обща стойност 800 000 лв., сподели изп. директор на НСБ Пламен Манолов. Залата се казва „Златните момичета“ и разполага с 4 килима, огледала, места за масажи и всичко необходимо. Изграждането й се наложи заради изискването на ФИГ за наличие на 10 състезателни килима за световното. 3 ще са в зала „София“, 2 в тренировъчната на „Армеец“ и 1 ще е в основната зала, където ще се провеждат състезанията. „Златните момичета“ ще има топла връзка с тренировъчната, а оттам директно се излиза в състезателната зала, което е уникално и ще го има за пръв път на световно първенство, увериха организаторите. В „Арена Армеец“ пък бяха изградени 4 ресторанта – за делегациите, за ВИП-овете, за орг.комитета и 110-те доброволци, както и един специално за 67-те световни шампионки в историята на художествената гимнастика, които са потвърдили, че ще присъстват в София. Сред бившите златни медалистки са Лили Игнатова, Диляна Георгиева, Бианка Панова, както и руските звезди Алина Кабаева, Евгения Канаева, Маргарита Мамун, украинката Анна Бесонова и др. След приключване на световното новата зала ще бъде демонтирана. Половината от нея ще се превърне в ледена пързалка пред стадион „Юнак“, а другата част още не е решено къде. „Златните момичета“ може да се завърне в същия размер на паркинга пред „Арена Армеец“ за следващите световни купи на грациите.", "date": "2018.09.03", "title": "Вдигнаха зала „Златните момичета“ за 800 000 лв."}
{"url": "https://www.monitor.bg:443/bg/a/view/2-bona-isk-za-umruka-v-liceto-na-vrystnichkata-katja-143341", "text": "2000 лева иска от танцьорката Габриела Медарова нейната връстничка Катя Андреева. Тя получила без причина юмрук в лицето, докато празнувала рожден ден в дискотека в Пловдив. Катя Андреева и Габриела Медарова се видяха за първи път от 11 май до момента в Районния съд в Пловдив по време на разпоредителното заседание преди същинския процес срещу Медарова. Срещу танцьорката прокуратурата е повдигнала общо 4 обвинения, едното от които е юмрукът в лицето на рожденичката. Другите три са за нашумелия случай от 15 април, когато пияна и дрогирана Габриела Медарова помля с джипа на приятеля си Пачо 10 паркирани коли в квартала си. Веднага след този авто екшън момичето било арестувано и седмица по-късно бе пуснато на свобода срещу 20 000 лева парична гаранция. След обжалване тя бе намалена на 5 000 лева, които бяха внесени от родителите й и Габриела излезе на свобода. Малко след това обаче – на 11 май, тя отново прекрачи границите и цапна в лицето връстничката си. Медарова бе закопчана повторно и остана в ареста до 27 юли – или с 15 дни повече от времето, в което може да бъде законно задържана в ареста, подчерта адвокатът й Орлин Търновалийски. Самата Габриела не крие, че първоначално й е било много трудно в арестантската килия. Вътре били по три легла. Тъй като тя останала най-дълго, останалите й съкилийнички се сменяли. Признава, че не е имала проблеми с тях, тъй като не била конфликтна личност и се разбирала с всички хора. „Имах два варианта – или да се побъркам, или да продължа напред. В началото се бях предала, но имах подкрепата на родителите ми, с които си говорехме и реших да се боря. Животът продължава”, казва Габриела Медарова. По време на престоя си зад решетките, който е продължил два месеца и половина, е била извеждана от килията за по един час на ден. „Разхождахме се в карето, което е 4 на 4 метра. Можеш да обикаляш карето, или пък да седиш на пейките. След това ни връщаха в килията и лежиш по цял ден”, си спомня Габриела. Тя обаче решила да си оползотвори времето в ареста, като вместо да лежи, чете. „Четях книги, вестници. Имахме телевизор”, обяснява 21-годишната красавица. „В началото тя се беше предала, но много й говорехме, че няма нищо непоправимо. Семейство сме и се държим всички заедно”, я подкрепя баща й Здравко Медаров. По време на престоя си зад решетките се е случило и друго важно житейско събитие за Габриела. Скъсала е с приятеля си Пачо. Негов бил джипът, с който Габриела в ранната сутрин на 15 април помляла 10-те паркирани коли в квартала си в Пловдив. „Нямам време за гаджета. Сега съм с мама и тате. Искам, когато всичко това свърши, да продължа образованието си и да работя. В момента се обучавам в семейната фирма, където ще започна работа скоро”, казва още Габриела Медарова. Именно заради проточилия й се арест тя не могла да си вземе всички изпити в университета. Габриела била първи курс в специалността „Маркетинг”, но в момента е с прекъснати права. „Нямам сега сили за университет, работа и съд. Нека мине една година, през която ще работя и ще се съвзема от всичко, което се случи”, признава тя чистосърдечно. Относно иска от 2 000 лева на връстничката си Катя Андреева и юмрука в лицето й казва, че съжалява. Че и тя, и родителите й, са търсили контакт с удареното момиче, за да й се извинят, но срещнали отказ. „Ние ги търсихме многократно да се извиним на Катя, но те отказаха всякакви контакти. Дори имах желание да платя на Катя още един рожден ден, за да не се чувства ощетена, че празникът й е бил развален, но отново категорично отказаха”, обясни бащата на Габриела. Делото срещу Медарова обаче така и няма да стартира след месец. Причината е, че адвокатът на Габриела Орлин Търновалийски посочи пред съдия Виолета Низамова няколко съществени процесуални нарушения, които е допуснала прокуратурата в лицето на прокурор Даниела Андреева в хода на досъдебното производство. Едното от тях е, че разследването така и не е било предявено на защитата, което е императивен текст от НПК и с което са били нарушени правата на Габриела Медарова. Той посочи, че разследването не е било предявено и на пострадалите 10 собственици на потрошени коли, което също е отстранимо процесуално нарушение. С това се съгласи съдия Низамова, която прекрати делото и го върна на прокуратурата за отстраняване на допуснатите нарушения. Преди това адвокат Търновалийски поиска отвод на прокурора поради предубеденост, но съдия Низамова прецени, че няма основания да уважи това искане. Междувременно обаче стана ясно, че, когато процесът все пак тръгне, Габриела Медарова ще се признае за виновна и няма да оспорва фактите и обстоятелствата в обвинителния акт. Целта й е да намали с една трета бъдещото си наказание. Това обаче ще се случи тогава, когато прокуратурата отстрани допуснатите нарушения и внесе отново делото в съда. -Бяхме на заведение. Отидох до тоалетната с моя приятелка, придружавах я. Пред огледалата стана случката. -Директно ме удари. Тя излезе от тоалетната с едно момче, погледнах я и в този момент видях как ме удря. Аз не я познавам междудругото. Никога не съм я виждала. Не знаех даже кое момиче ме е ударило. Имаше едно друго момиче, което я е посочило в бара и е казало кой ме е ударил. -Аз имах много кръв. -Не. - Имаме обща приятелка и родителите на Габриела са се опитвали да се свържат с нея, да разберат как съм, в какво състояние съм. Искали са да се срещнат с майка ми. - Майката на Катя Андреева: Отказах такава среща, защото исках всичко да стане по съдебен ред. Нищо повече. Нито искаме нещо. Искаме нормалните норми на поведение. Катя: Сега не искам да се срещам с нея. Още тогава случката ми беше много неприятна, защото никога не съм попадала в такива ситуации. -Катя: Да, човек винаги може да се промени. Майката: С лошо не трябва да се върви. Все пак и аз съм родител и знам какво е. Нямам нищо против дори да се видим след делото. Ние сме хора. - Начална и предучилищна педагогика следвам. Сега ще бъда в 3-и курс. Такива неща са непростими. Не оставихме така нещата, но се надяваме момичето да си вземе поука от грешките си. - Бях на лекарства, спрях ги. Много трудно беше първите 5 дни в ареста. Много беше трудно. Вътре съм сама, не знам кога ще изляза, не знам какво става навън, нищо не знам. С нашите  (б.р. родителите й) в началото не можех да се чувам, но после се стегнах. Няма начин. Или ще изляза утре и ще си продължа начина на живот нормално, или не. -Да, имахме карти и веднъж дневно по 10 минути имам право да говоря, като все едно е уличен телефон. -Да, разбира се. - Не, нямаше такива. Хората, които ме познават, знаят що за човек съм и нито са ме плюли, нито нищо. От тях съм получавала морална подкрепа и продължавам да получавам. (в блиц интервютата са използвани и въпроси на други медии)  ", "date": "2018.09.03", "title": "2 бона иск за юмрука в лицето на връстничката Катя ( ВИДЕО+ БЛИЦ)"}
{"url": "https://www.monitor.bg:443/bg/a/view/novata-sesija-na-parlamenta-zapochva-na-4-septemvri-143361", "text": "Новата сесия на Народното събрание започва на 4 септември, от 13.00 часа. Тогава заседанието ще бъде извънредно. На него ще бъде разгледан годишният доклад на БАН, както и поправките в Закона за здравето. Предвижда се да се разгледа и доклад за дейността на КРС. По правилник първото заседание на всяка сесия се открива с химна на Република България и химна на Европейския съюз. Очаква се политическите сили да започнат новия сезон с декларации. По правилник есенната сесия започва в първата сряда от септември, но преди лятната ваканция депутатите решиха да заседават извънредно на 4 септември, за да могат да почиват на 7 септември. Първото заседание на Столичния общински съвет пък ще е на 13 септември.  ", "date": "2018.09.03", "title": "Новата сесия на парламента започва на 4 септември "}
{"url": "https://www.monitor.bg:443/bg/a/view/chudotvornoto-kopie-na-svetogorskata-bogorodichna-ikona-pristiga-v-kustendil-143343", "text": "Чудотворното копие на Светогорската Богородична икона „Скоропуслушница” от град Ананиев, Украйна, пристига в катедралния храм „Свето Успение Богородично“ в Кюстендил. Тържественото посрещане на иконата ще бъде на 4-ти септември от 14:00 часа, обявиха от архиерейското наместничество в областния град. Иконата е зографисана в Света гора на Атон през 1893 година в манастир Свети Пантелеймон и е осветена в Дохиарската обител, където още през 10 век се е прочул оригинала на чудотворната икона „Скоропослушница“. До 1915 година иконата е била на Атон в светатата обител, а през 1915 г. братята от манастира \"Св. Пантелеймон\" подарили иконата на новопостроения храм  \"Св. Александър Невски\" в град Ананиев, Украйна. Иконата била донесена в деня на тържественото му освещаване на 12 септември същата година. Хиляди хора се стекли да посрещнат светинята от Атон, много вярващи получили утешение и изцеление на различни заболявания.", "date": "2018.09.03", "title": "Чудотворното копие на Светогорската Богородична икона пристига в Кюстендил"}
{"url": "https://www.monitor.bg:443/bg/a/view/kanjat-lili-ivanova-na-svetovnoto-na-graciite-143349", "text": "Примата на българката естрада Лили Иванова ще бъде сред специално поканените музиканти да гледат на живо световното първенство по художествена гимнастика, което ще се проведе от 10 до 16 септември в зала „Арена Армеец“. Идеята на организаторите е сред ВИП-гостите на шампионата да бъдат всички наши изпълнители, на чиито песни грациите ни играят съчетания. Именно на „Камино“ на Лили Катрин Тасева изпълнява своя обръч. Слави Трифонов е дал своята „Йовано, Йованке“ за лентата на Невяна Владинова, а Орлин Горанов и Марияна Попова пеят на три езика в изпълнението на топка на Боряна Калейн. И трите ни грации ще спорят с представителки на още 60 държави в отборното състезание, индивидуалния многобой и шампионата на уредите. Поканени са и жените от „Мистерията на българските гласове“, които пък са фон на съчетанието с обръчи на националния ни ансамбъл. Сред ВИП-гостите ще бъде и президентът на МОК Томас Бах, който ще присъства на първото си световно първенство по художествена гимнастика. „Тайничко се надявам да хареса нашия спорт и най-после да решат да се раздават олимпийски медали и на отделните уреди“, не скри президентът на БФХГ Илиана Раева. У нас пристига и президентът на ФИГ Моринари Ватанабе, който ще открие шампионата на 11 септември вечерта. Приветствие към гостите и участничките ще имат още спортният министър Красен Кралев и кметът на София Йорданка Фандъкова. В понеделник и вторник от 10 ч. са квалификациите на обръч и топка. На 11-и от 20:30 ч. започват финалите на тези два уреда, където играят първите 8. В сряда и четвъртък са пресявките на бухалки и лента, като вторият ден вечерта отново са финалите. След тях ще стане ясен и отборният шампион, както и първите 24 гимнастички, които в петък продължават от нула борбата за титлата в многобоя. В събота ще бъде излъчен шампионът при ансамблите, където ще участват общо 36 тима. Освен медали, първите 3 печелят и квоти за олимпиадата в Токио през 2020 г. В неделя са финалите на 5 обръча и на 3 топки и 2 въжета при ансамблите, а след закриването започва уникален гала-спектакъл, който ще бъде излъчен по целия свят.", "date": "2018.09.03", "title": "Канят Лили Иванова на световното на грациите"}
{"url": "https://www.monitor.bg:443/bg/a/view/syzdadoha-porno-film-sys-seks-robot-143352", "text": "Компанията, която открива из Европа бордеи със секс роботи обяви, че е произвела първия порно филм с участието на роботизирани актьори, пише в. \"Дейли стар\". Фирмата \"Лумидолс\", която има свой публичен дом с механизирани секс кукли в Барселона, е влязла в сътрудничество с порно студиото \"Прайвит\" за изготвянето на 21-минутната лента за възрастни. Тя е първата по рода си с участието на секс робот. Порно звездите София Кърли и Дориан Дел Исла дадоха висока оценка на кинотворбата. Нейният сюжет проследява как мъж е изловен от приятелката си да прави секс с кукла робот в бордей в Барселона. След като ги наблюдава известно време, и тя се включва в играта. София Кърли сподели, че да работи с механизираната кукла било като да надникне в бъдещето. \"Това ще бъде хитът на следващите няколко години!\", предрича порно звездата.  ", "date": "2018.09.03", "title": "Създадоха порно филм със секс робот "}
{"url": "https://www.monitor.bg:443/bg/a/view/fizicheskite-natovarvanija-krijat-smyrt-143345", "text": "Учени от университета в Британска Колумбия установиха, че спортистите, които се подлагат на големи и редовни физически натоварвания, са изложени на риск от преждевременна смърт. Специалистите анализирали данните на 798 атлета на възраст от 35 години нагоре, които били подложени на средни и големи физически натоварвания най-малко три пъти седмично. Доброволците отговорили на редица въпроси за своето здраве, за семейната си медицинска история и за спортните си занимания. На участниците било измерено кръвното налягане и с тях била проведена коронарна ангиография. От получените данни станало видно, че при 94 спортисти били открити признаци на сърдечносъдови заболявания, а при 10 от тях - тежки нарушения на функциите на коронарната артерия без проява на симптоми. Въпреки че е установено, че физическата активност помага при профилактиката на разстройства на сърцето, рак и депресии, прекомерните натоварвания могат да нанесат сериозни щети на здравето.", "date": "2018.09.03", "title": "Физическите натоварвания крият смърт "}
{"url": "https://www.monitor.bg:443/bg/a/view/tedi-burgazlieva-rajda-bliznaci-do-dni-143334", "text": "Броени дни, след като призна, че е в очакване на включване от щъркела, Мис България 2002 Теди Бургазлиева зарадва феновете си с новината, че ще роди не един, а двама наследници. Това тя направи отново чрез социалните мрежи, където красавицата отговаря на коментар, че се очаква бебетата да са зодия дева. Това означава, че малчуганите може да се появят на бял свят всеки момент. „Скъпи приятели, развълнувана съм, че най-накрая мога да обявя, че заедно със съпруга ми ще станем родители съвсем, съвсем скоро. Благодарна съм, че имам такъв страхотен и подкрепящ мъж до себе си и знам с цялото си сърце, че ще бъде най-добрия баща на света. Благодаря ти, любов моя, че ме правиш най-щастливата жена“, с тези думи Бургазлиева обяви бременността си, като разкри, че желанието й да се сдобие с бебе я е мотивирало и да напише дебютната си книга, която ще видим на пазара съвсем скоро. Чаровната брюнетка се омъжи за половинката си – бившия автомобилен състезател Симеон Иванов през 2017 г. в САЩ, където той е се занимава с коучинг.", "date": "2018.09.03", "title": "Теди Бургазлиева ражда близнаци до дни"}
{"url": "https://www.monitor.bg:443/bg/a/view/zehtinyt-bil-po-dobyr-ot-viagra-143346", "text": "Зехтинът може да засили представянето на мъжете в спалнята не по-зле от виаграта, съобщи в. \"Индипендънт\", позовавайки се на гръцки учени. Девет супени лъжици зехтин седмично са достатъчни, за да намалее импотентността с 40 процента, твърдят учените от университета на Атина. Зехтинът е много полезен за здравето, той поддържа кръвоносните съдове и кръвообращението.  Гръцките учени наблюдаваха 660 мъже на средна възраст 67 години. Те установиха, че хранещите се по средиземноморски - с много плодове и зеленчуци, риба, ядки и зехтин, са с много по-малко проблеми между чаршафите и дори подобряват показателите си в леглото. Зехтинът увеличава също нивата на тестостерона и това намалява риска от еректилна дисфункция. Здравословният начин на хранене и тренировките са особено важни за подобряване на сексуалните възможности при мъжете на средна и по-напреднала възраст, каза ръководителят на екипа д-р Кристина Крисохо. Виаграта помага на милиони мъже, но сред страничните й ефекти са главоболие, болки в гърба, нарушено зрение.", "date": "2018.09.03", "title": "Зехтинът бил по-добър от виагра"}
{"url": "https://www.monitor.bg:443/bg/a/view/pyrvata-djaz-pevica-na-bylgarija-s-koncert-v-ndk-143347", "text": "Първата българска джазпевица Лени Вълкова ще претвори емблематичната си песен „Тихо гасне тая вечер“ от Йосиф Цанков заедно с неговия внук Вили Стоянов на срещата-концерт на 4 септември в Литературен клуб „Перото“. Събитието е организирано от Джаз ФМ и НДК. Първата българска джаз певица ще разкаже за живота си, за утвърждаването и развитието на джаз сцената ни и ще изпълни общо 12 песни. Ще чуем джаз стандарти, популярни танцувални хитове и по-мако познати, но незабравими песни от 30-те до 50-те години на миналия век. На пианото ще бъде Калин Жечев. Входът е свободен. Лени Вълкова е първата вокалистка на Оркестъра на Асен Овчаров, чийто основен солист до тогава е Александър Николов – Сашо Сладура. Асен Овчаров първи създава нотни материали за пиесите на Глен Милър и Дюк Елингтън, с които свирят многобройните оркестри в страната. Овчаров сформира първия професионален бигбенд, с него осъществява първия излъчван на живо по радиото джаз концерт, а също така и създава първия джаз клуб в София. Лени Вълкова е солистка и на отделилия се от състава на Овчаров „Джаз на оптимистите“, чийто репертоар е с подчертано забавна насоченост. Често двата оркестъра се събират под диригентството на Асен Овчаров и със солистка Лени Вълкова и така изнасят концерти в София и в цялата страна. Тя е солистка на прочутите неделни матинета в зала „България“ под диригентството на Борис Симеонов. По същото време в залата на БИАД свирят „Джазът на младите“ – второ издание, които канят Лени Вълкова за солистка. Има изяви като част от триото „Трите Ел“ – първо Лени Вълкова, Люси Найденова и Леа Иванова със Сашо Сладура и с диригент Асен Овчаров, а след това – с Лиана Антонова вместо Люси Найденова и с диригент Христо Вучков.", "date": "2018.09.03", "title": "Първата джаз певица на България с концерт в НДК "}
{"url": "https://www.monitor.bg:443/bg/a/view/elizabet-ii-zabranila-film-za-jivota-si-143350", "text": "През 1969 г. излиза първият документален филм за Елизабет ІІ и семейството й. Въпреки огромен зрителски интерес лентата \"Кралското семейство\" обаче е забранен още същата година. Забраната остава в сила до 2011 г., когато е било разрешено само 90 секунди от филма да бъдат излъчени по време на изложби посветени на диамантения юбилей на кралицата. От кралския двор са притеснени, че видеото принизява кралските особи до напълно обикновени хора и унищожава мистиката на короната. Според традиционалистите било недопустимо хората да виждат как херцогът на Единбург пече наденички на барбекю, а кралицата пазарува в кварталния магазин и прави сандвичи.  ", "date": "2018.09.03", "title": "Елизабет II забранила филм за живота си"}
{"url": "https://www.monitor.bg:443/bg/a/view/robot-pohapva-ubijci-na-korali-143348", "text": "Австралийски учени представиха подводен робот, способен да открива и ликвидира морските звезди, убийци на корали, нанасящи големи щети на Големия бариерен риф, предаде АФП. Умната машина е кръстена \"Рейнджърбот\"като конструирането й бе финансирано чрез дарение на търсачката Гугъл. Тя бе изготвена от специалисти от Технологическия университет в Куинсланд. Роботът разполага с акумулатор, който му осигурява автономно придвижване в продължение на осем часа. Той може да патрулира и да картографира обширни зони с коралови образувания. Неговата главна цел са морските звезди Ancanthaster planci, познати също под наименованието Трънен венец. Това е инвазивен вид, който ще бъде унищожаван от робота със специална смъртоносна инжекция. Тя няма да бъде опасна за останалите морски обитатели.", "date": "2018.09.03", "title": "Робот похапва убийци на корали"}
{"url": "https://www.monitor.bg:443/bg/a/view/zapaliha-senovala-na-embaka-143342", "text": "Неизвестни засега извършители са запалили сеновала на националния кримигерой Емил Първанов – Ембака. Сигнала за пожара е подаден в 22:55 часа, пожарни екипи веднага се насочили към мястото на инцидента и са успяли да предотвратят разрастването на огъня. Десетки бали със сено от кравефермата на Ембака са изпепелени. Полицаите дошли на място са категорични, че пожара е умишлено предизвикан. Съседи са свидетелствали, че са видяли подпалвача, който е успял да избяга. Днес сутринта пожарникари още бяха при изгорелия сеновал, за да угасят окончателно тлеещите огнища.  Припомняме, че Ембака беше осъден от благоевградския Окръжен съд за убийството с камък на рейнджъра Николай Чивиев, което той извърши на строящата се магистрала Струма. Преди около 2 месеца  Емил Първанов – Ембака беше приведен в Централния затвор, където изтърпява наказанието си.", "date": "2018.09.03", "title": "Запалиха сеновала на Ембака"}
{"url": "https://www.monitor.bg:443/bg/a/view/objaven-za-izdirvane-arendator-se-pojavi-mesec-po-kysno-143338", "text": "Обявен за национално издирване от близките му  преди 3 седмици арендатор на близо 2 000 дка орехова градина в село Голямо Дряново, се появи мистериозно на 3 септември. Бившият кандидат за народен представител от БСП Спас Момов, който е и зам. председател на казанлъшката организация на социалистите, изчезнал безследно в началото на август. Седмица по-късно, сигналът бил подаден в РУ „Полиция“ от съпругата му Мария, коментира началникът на управлението Стойчо Крачолов. Всички опити да бъде намерен на познатите места останали безрезултатни, никой от познатите му съпартийци и приятели не знаели къде е. Не го намерили и в родния му град Велики Преслав, където живее баща му, някогашният депутат от Великото народно събрание и екследовател Ангел Момов. Униформените обиколили и околните язовири, защото имали информация , че 42-годишният дипломиран агроном е сред активистите на неправителствена организация , бореща се с нелегалния риболов, но и там „ударили на камък“. През цялото време не знаел къде се намира арендаторът кметът на Голямо Дряново Петьо Апостолов . В неведение бил и старейшината на  село Ясеново Пламен вълев, където е постоянната  адресна регистрация на семейство Момови. На 28 август служители на ДФ „Земеделие“ – Стара Загора дори „окачили“ името на Момов на табло сред собствениците на земеделски земи, които не били открити на посочените за връзка телефонни номера. Мъжът бил дирен заради препокриване на декларирани площи. „Изненадан съм, че са ме обявили за издирване. Имах си лични причини за известно време да отсъствам. Не съм напускал страната, не съм бил отвличан, жив и здрав съм и съм си у дома в Казанлък“, лаконично заяви по телефона на 3 септември Спас Момов.", "date": "2018.09.03", "title": "Обявен за издирване арендатор се появи месец по-късно"}
{"url": "https://www.monitor.bg:443/bg/a/view/naj-dobrite-djadji-ot-ifa-2018-143331", "text": "Най-големите имена в света на технологиите се събраха в Берлин, през изминалата седмица за IFA 2018, водещото европейско техническо изложение, което означава много нови продукти. Това са някой от най-добрите джаджи за носене, които бяха показани на изложението. Най-новият тракер на Fitbit или умен часовник, бе представен на IFA, въпреки че беше съобщено за него седмица по-рано. Fitbit Charge 3 с впечатлява с избора от цветове и видове каишки, гумена, силиконова, платнена или кожена. В сравнение с Charge 2 от 2016, Charge 3 има по-голям дисплей, който сега поддържа сензорно въвеждане, както и обичайните функции, крачкомер и проследяване на активността. Цената на Charge 3 започва от $ 149.95, като доставките започват през октомври. Garmin има почти толкова добра репутация, колкото Fitbit, а Vivosmart 4 е най-новата джаджа на компанията с извити линии и елегантни цветове. Vivosmart 4 се придържа най-вече към основното, като не поддържа приложения от трети страни, но се справя много добре. Тракера следи много от основните показатели - стъпки, активност, плуване, сърдечен ритъм, сън и надморска височина, както и основни известия от смартфон и още. Със избора от цветове и лек, стилен дизайн, Vivosmart 4 се присъединява към Fitbit Charge 3, при фитнес тракерите от висок клас. Garmin приема предварителни поръчки за Vivosmart 4 на цена от $ 129.99, като доставките се очаква да започнат в средата на октомври. Има и по-големи имена от Casio, в областта на умните часовници, но компанията продължава да създава много добри устройства, най-новото от които е Pro Trek Smart WSD F30, идеално решение за авантюристите, който искат да имат здрав и надежден умен часовник. Часовникът работи с Wear OS на Google, така че предлага голям избор от приложения, Google Assistant, както и известия от смартфон. Casio Pro Trek Smart WSD F30 ще се предлага от януари на цена от $ 549. Diesel On Full Guard 2.5 и Casio Pro Trek Smart WSD F30 са преки конкуренти за титлата най-голям умен часовник, от представените на IFA 2018, но Diesel определено не е джаджа за потребителите с тънки китки. С новата операционна система на Google, Wear OS, потребителите ще имат достъп до множество приложения, опции за различни дизйни на циферблата, както и Google Assistant, така че това е една от най-добрите умни часовници. Diesel On Full Guard 2.5 ще се продава през октомври, но все още цената му не е известна. Sony Fes Watch U впечатлява с иновации, а не толкова с практичност. Часовника използва хартия с електронно мастило не само за дисплея, но и за каишката. Sony Fes Watch U е по-скоро моден аксесоар, от колкото умен часовник, който ще се предлага на цена от около $ 700.   ", "date": "2018.09.03", "title": "Най-добрите джаджи от IFA 2018 "}
{"url": "https://www.monitor.bg:443/bg/a/view/anton-nedjalkov-otpadna-za-machovete-sys-slovenija-i-norvegija-143328", "text": "Защитникът на \"Лудогорец\" Антон Недялков отпада от състава на България за мачовете със Словения и с Норвегия поради контузия Бранителят почти сигурно щеше да е титуляр в мачовете. Неговото място в групата за старта на Лигата на нациите ще заеме футболистът на Берое Иван Бандаловски. Бандата не е бил част от националния отбор от 2015 година насам - последният му мач бе загубата с 0:1 от Италия в Палермо. България дебютира в новия турнир на УЕФА с гостуване на Словения на 6 септември, а три дни по-късно представителният ни тим приема Норвегия на стадион \"Васил Левски\".", "date": "2018.09.03", "title": "Антон Недялков отпадна за мачовете със Словения и Норвегия"}
{"url": "https://www.monitor.bg:443/bg/a/view/plemennik-zakla-chicho-i-bratovched-nasred-selo-143337", "text": "26-годишен жител на старозагорското село Християново е задържан след няколкочасов екшън късно вечерта в неделя по обвинение, че е нанесъл удари с нож по телата на двама свои съселяни. Сигналът за кървавия търкал на центъра на селото е бил получен на телефон 112 към 18,00 часа на 2 септември. При пристигане на местопроизшествието, униформените от Второ РУ „Полиция“-Стара Загора открили потънали в кръв 43-годишния Мишо Сашев и сина му, 19-годишния Калчо. Опасните наранявания били нанесени с кухненски нож от племенника на Мишо, 26-годишния Янек Стойчев, който направил опит да се укрие първо при свои роднини в ромската махала, а след това и в гориста местност. Видимо пияният млад мъж е бил задържан след като следово куче влязло в дирите му. Янек бил хванат и закопчан с белезници насред рекичка, където се опитвам да измие кървавите петна от ръцете си. По думите на кметицата на Християново Албена Динева, скандалът избухнал след като Мишо Сашев направил опит да защити свой познат от гнева на Янек и му ударил два шамара. Скандалът станал неконтролируем и само по случайност завършил без да има загинал. От УМБАЛ „Проф. д-р Стоян Киркович“ – Стара Загора уточниха, че Мишо Сашев е  прегледан и бинтован в спешния приемен кабинет, а в реанимацията с опасност за живота е настанен 19-годишният Калчо. Според лекарите състоянието на младежа засега било стабилно.  Образувано е досъдебно производство за извършено престъпление по чл.129, ал.2 от НК.", "date": "2018.09.03", "title": "Племенник закла чичо и братовчед насред село"}
{"url": "https://www.monitor.bg:443/bg/a/view/vandali-vilnjaha-v-haskovo-i-harmanli-143336", "text": "Двама вандали са задържани за нанесени щети по заведение в Хасково. Мъж, опустошил къща, беше пребит за отмъщение в Харманли няколко дни след погрома, съобщиха от полицията. Около 20,30 часа 53-годишеният собственик на заведение на улица “Акация” в Хасково съобщил, че двама мъже нанесли с метален прът щети в помещението. Изпратеният на място авто патрул установил, че са счупени 3 стъклопакета на врати, стъкло на хладилна витрина и е повреден телевизор. Хулиганите са 40 и 27 г. Те са издирени и задържани за денонощие в ареста. Няколко часа по-късно двама братя на 19 и 17 г. са задържани за побой в Харманли. На 1 септември в 3 часа е получено съобщение за сбиване на улица “Камчия”. Изпратеният на място авто патрул е установил побойниците и 40-годишната им жертва. Преди дни пострадалият нахлул в дома на братята на улица “Липа” и потрошил част от покъщината, което довело до побоя. Пострадалият е настанен за лечение в хасковската болница.", "date": "2018.09.03", "title": "Вандали вилняха в Хасково и Харманли"}
{"url": "https://www.monitor.bg:443/bg/a/view/nevijdan-fenomen-chereshite-v-kustendilsko-razcyfnaha-143335", "text": "На невиждан феномен се натъкнаха кюстендилци в началото на месец септември. Голяма част от черешите в региона разцъфнаха, въпреки, че преди около два месеца приключи беритбата на плодовете в региона. Такъв е и случаят със семейство от кюстендилското село Граница, което от няколко дни се радва на разцъфнала череша в двора на къщата им. „Ако се задържи така времето като нищо ще берем череши през октомври“, казват с усмивка кюстендилци. Според местни агрономи обаче явлението се дължи предимно на топлото време, което е спомогнало за развиването на плодни пъпки по дърветата. „Черешите обичат топлото и сухо време. Най-вероятно заради това и сега се наблюдава цъфтеж. Едва ли ще може да говорим за втора реколта от череши, тъй като очакваното застудяване през следващия месец ще доведе до окапване на оформилия се плод. За момента не можем и да кажем дали това ще повлияе на реколтата от череши през следващата година“, коментират агрономи от Кюстендилско. По техни думи черешовите сортове цъфтят обикновено през месец април, като зреенето на плодовете започва към края на май и приключва през месец юли. През тази година заради свръх производството на череши в Кюстендилско, голяма част от плодовете останаха по дърветата. Основната причина за това беше и липсата на пазар. „Чува ли сме, че ако по това време цъфне дръвче ни очаква люта и тежка зима. Дано не е така, но природата си казва своето. Преди няколко години по това време цъфна люляк и да не ви казвам каква тежка зима беше“, разказва и 78-годишната баба Иванка от кюстендилското село Багренци. По нейни думи, най-вероятно през следващата година няма да има добра реколта от череши. „Винаги годините се редуват, ако една е силна, то на другата няма почти нищо“, обяснява още възрастната жена.", "date": "2018.09.03", "title": "Невиждан феномен, черешите в Кюстендилско разцъфнаха"}
{"url": "https://www.monitor.bg:443/bg/a/view/nasekomite-ozverjavat-143339", "text": "По-горещият климат означава по-гладни насекоми, които ще изяждат милиони тонове посеви. Това предупреждават учени от Университета на щата Вашингтон в изследване, публикувано в научното списание \"Сайънс\". Според учените универсална физиологична характеристика на насекомите е, че когато е по-топло, те похапват повечко. Освен това в умерените райони повишаването на температурите води до бързото въпроизвеждане на насекомите. Резултатът от глобалното затопляне ще бъде, че ще има повече насекоми, които ще ядат повече, обобщава Къртис Дойч, един от авторите на изследването, който е и професор по океанография в Университета на Вашингтон. Тези гладни насекоми ще се нахвърлят върху посевите от жито, царевица и ориз, предупреждават експертите. Франция, Европа и САЩ, големи производители на зърнени култури, ще бъдат по-засегнати от феномена на \"гладните прегрели буболечки\", отколкото тропическите райони като Бразилия или Виетнам, където насекомите се възползват максимално от метеорологичните условия. Да се даде оценка на загубите от този феномен е трудно упражнение. Учените са взели предвид покачване на температурата с 2 градуса по Целзий и ефектът, който ще има това върху метаболизма и допълнителния апетит на насекомите. Те обаче не са взели предвид евентуално допълнително използване на пестициди или други промени, които биха предотвратили подобно бедствие. Резултатът от изчислението е, че при увеличаване с 2 градуса на температурите на повърхността ще бъдат изядени 213 милиона тона посеви от трите фундаментални култури. Сега насекомите изяждат 166 милиона тона. Резултатът ще е увеличаване на цената на храните, а най-бедните ще бъдат най-засегнати. В глобален план един на девет души вече страдат от липса на достатъчно храна. Очаква се населението на света да достигне 9,8 милиарда души до 2050 г. Учените изтъкват, че най-големи загуби ще понесат големите производители САЩ, Франция и Китай. А най-голяма полза от феномена ще извлече насекомото от вида Diuraphis noxia. На френски неговото по-разпространено име е руска житна въшка, припомня АФП. Кои гадини са най-вкусни Ако предстои неистово размножаване на насекомите в глобален мащаб и тези гадини предстои за изяждат посевите, с което храната на Земята ще намалее (както вещаят учените), може би не е зле човечеството да се замисли кои от всички тези буболечки са подходящи за ядене и да се подготви психически за предстоящата смяна на хранителния режим и асортимент. В някои страни смятат насекомите за отвратителни, в други - за напълно нормална храна или дори за деликатес. Сред най-вкусните от тях са скакалците и щурците - те са известни като ценен източник на протеини. Най-хранителни са т.нар. чапулини - скакалци от вида Sphenarium, които са широко разпространена храна в Мексико. Изчислено е, че протеините съставляват 77,13% от теглото им. Причината е, че тези скакалци се хранят с царевица, боб и люцерна. Чапулини обикновено се сервират печени, с гуакамоле и ттортиля, подправят се с чесън, сок от лайм и сол. Имат солено -кисел и пикантен вкус. Друг деликатес са ларвите на палмовия бръмбар, които са широко разпространени като храна в Северна и Южна Америка, а други две негови разновидности - в югоизточна Азия и тропическа Африка. Те съдържат до 69,78% мазнини. Традиционно се пържат в собствената си мазнина, но се ядат и сурови. Вкусът и текстурата на палмовия червей може да се опише като кремообразен, когато е суров и сладък, когато е пържен. Мопане пък са едни от най-широко консумираните ядивни насекоми в южна Африка и биха могли донякъде да компенсират недостига на желязо в храната. Повечето ядивни насекоми имат равностойно или по-високо съдържание на желязо от телешкото, което има 6мг на 100г сухо тегло, докато гъсеницата мопане съдържа от 31 до 77мг желязо на 100г тегло. Ларвите на брашнения бръмбар са единствените, които се консумират в западния свят. Отглеждат се отдавна в Европа като храна за животни, но в Холандия и още някои страни, производството вече е насочено и за човешка консумация. Хранителната им стойност е сравнима с тази на телешкото, но екологичният отпечатък при отглеждането им е значително по-малък. Личинките на мухата Hermetia illucens са отлична храна както за животните, така и за хората. Изсушени, те съдържат 42% протеини и 35% мазнини. Живите ларви съдържат 44% сухо вещество и могат да се складират за дълги периоди.", "date": "2018.09.03", "title": "Насекомите озверяват"}
{"url": "https://www.monitor.bg:443/bg/a/view/nebeto-na-mars-dava-shans-na-oportuniti-143344", "text": "Слънчевите лъчи започват отново да достигат до повърхността на Марс и надеждите на НАСА роботът \"Опортюнити\" да даде признаци за живот се увеличиха, съобщи АФП. Инженерите от НАСА обявиха, че изчистването на прахоляка от марсианското небе би трябвало да даде възможност на 15-годишния роувър да зареди батериите си с помощта на слънчевите панели, стига той да не е излязъл от строя заради няколкомесечния престой в сянка.  НАСА няма връзка с \"Опортюнити\" от 10 юни.  Когато прахолякът намалее под определено ниво, \"започваме да се опитваме да се свържем с робота\" - каза ръководителят на проекта \"Опортюнити\" Джон Калас. Ако роботът отговори, започваме процедура, за да разберем в какво състояние е и да го задвижим\".  Ако мълчанието на \"Опортюнити\" продължи повече от 45 дни, екипът ще бъде принуден да признае, че марсоходът няма да се събуди и опитите за установяване на контакт ще спрат.  НАСА има три активни спътника на орбита около Марс и два робота на повърхността на планетата. \"Опортюнити\" е по-старият от тях. Той е изминал повече от 45 км от 2004 г. Другият - \"Кюриосити\", е ядрен и изследва планетата от 2012 г.", "date": "2018.09.03", "title": "Небето на Марс дава шанс на \"Опортюнити\" "}
{"url": "https://www.monitor.bg:443/bg/a/view/japonija-kaca-na-asteroid-143340", "text": "Японската космическа агенция определи графика, по който ще изследва астероида Рюгу със спускаеми апарати от сондата \"Хаябуса 2\", съобщи Би Би Си. Роботите ще бъдат спуснати на различни места на астероида Рюгу, който е на разстояние 280 милиона километра от Земята.  Трикилограмовият контейнер \"Минерва II - 1\" ще бъде спуснат на 21 септември. Той ще освободи два робота - Роувър 1А и Роувър 1В. Еднокилограмовите роувъри всъщност ще се придвижват с подскоци заради ниската гравитация на астероида. Те са оборудвани с широкоъгълна и стереокамера, за да изпратят снимки от Рюгу. На 3 октомври \"Хаябуса 2\" ще спусне апарата \"Маскот\" (Mobille Asteroid Surface Scout) разработен от Германския авиокосмически център заедно френския Национален център за космически изследвания. \"Маскот\" ще събере научни данни от повърхността. Освен широкоъгална камера, той е оборудван с микроскоп, за да изследва минералния състав, както и с радиометър за измерване на температурата и магнитометър за измерване на магнитното поле.  След като достигне до повърхността, \"Маскот\" ще се придвижи само веднъж със скок. Неравният терен на астероида обаче може да направи кацането му много рисково.  \"Хаябуса 2\" превозва още един спускаем апарат \"Минерва II - 2\", създаден от японския университет Тохоку. Той ще бъде изпратен на астероида по-късно. След това японската Агенция за изследване на космическото пространство (ДЖАКСА) планира да детонира експлозив, който да направи кратер на повърхността на Рюгу. \"Хаябуса 2\" ще се спусне в него, за да събере проби, на които не е въздействала космическата среда. Те ще бъдат доставени на Земята за изследвания.  По график \"Хаябуса 2\" ще отпътува от Рюгу през декември 2019 г., за да се върне на Земята с пробите през 2020 г.  Сондата \"Хаябуса-2\" (\"Сокол-2\") достигна до астероида Рюгу през юни. Полетът й продължи 3,5 години.  Диаметърът на астероида Рюгу, който се намира между Земята и Марс, е само 900 метра. Учените се надяват да открият на Рюгу следи от вода и органични вещества, което ще им помогне в разгадаването на тайните за възникването на живота във Вселената.", "date": "2018.09.03", "title": "Япония каца на астероид"}
{"url": "https://www.monitor.bg:443/bg/a/view/putin-respektira-mechkite-v-tuva-143322", "text": "„Мечката не е глупаво животно, като види президента /Владимир Путин/, ще се държи прилично“, пошегува се говорителят на Кремъл Дмитрий Песков, цитиран от РБК. Така той отговори на въпрос на журналиста от тв канала „Русия“ Владимир Соловьов относно сигурността на държавния глава по време на почивката му в сибирската република Тува преди седмица. Тува се намира в Средна Азия, във високите части на река Енисей. По думите на Песков, предишния уикенд Путин се е отдал на „природен туризъм“ в компанията на министъра на отбраната Сергей Шойгу и на директора на Федералната служба за сигурност /ФСС/ Александър Бортников. Прессекретарят на президента обаче уточни, че ВИП компанията далеч не е релаксирала, а е заложила на активния отдих. Песков посочи, че Путин, Шойгу и Бортников всеки ден са ходили по 5 часа пеша на височина от 1800 метра. „Това е около 2 км, а там се диша трудно. Освен това пътят не е равен, непрекъснато има изкачвания и спускания. Става дума за огромно физическо натоварване“, обясни говорителят на Кремъл и допълни: „Вие знаете, че Путин обича тези места, обича руската природа. Там те видяха и различни животни. Ето тези козирози, бидейки най-страхливите животни, виждайки президента, не избягаха, а се приближиха до него“. „После някой се пошегува, че така са го признали“, разкри още подробности от почивката на държавния глава Песков.           Относно безопасността на първото лице по време на почивката, говорителят на Кремъл обясни, че Путин през цялото време е бил съпровождан от охрана. „Действително това е дива природа, там ходят мечки. Затова и охраната беше въоръжена по съответния начин и носеше непрекъснато това въоръжение“, подчерта Песков. В ефира на телевизия „Русия“ говорителят разказа още, че Путин почти всеки ден плува по един километър, като ежедневно той отделя по час и половина за спорт. Държавният глава често играе хокей, кара ски и тренира джудо, карате и самбо.    ", "date": "2018.09.03", "title": "Путин респектира мечките в Тува   "}
{"url": "https://www.monitor.bg:443/bg/a/view/10-godishen-grymna-s-pistolet-bratovched-si-v-kustendil-143324", "text": "10-годишно момче простреля в корема братовчед си по време на детска игра в Кюстендил. Инцидентът е възникнал в събота малко след 14 часа на улица „Банска“ в ромския квартал „Изток“. По това време двете деца си играели на стражари и апаши, когато изведнъж пистолетът гръмнал. „Детето е простреляно от 10-годишния си братовчед в областта на коремната област. Това, което можем да кажем за момента е, че оръжието – въздушен пистолет, е собственост на бащата на пострадалото дете“, обявиха от пресцентъра на полицията в Кюстендил. Веднага на мястото на инцидента е повикан екип на Спешен център и полиция. „При пристигането ни на адрес установихме, че 7-годишното момченце има наранявания в областта на коремната област. Оказахме му медицинска помощ, след което детето беше транспортирано до столичната клиника „Пирогов“. Можем да кажем, че няма опасност за живота му“, обявиха медици от Кюстендил. „Не знаем какво точно е станало. Тези две дечица са неразделни. Играят си по цял ден. По-малкото – Марти, сега ще е първокласник. Знаем, че бащата си взе преди няколко дни този пистолет, но защо нямаме представа. Държал го е в някакъв шкаф, но децата го намерили и ето стана белята“, коментираха съседи на семейството. По случая е започнато досъдебно производство в РУ Кюстендил, уведомен е дежурен прокурор. „По закон собственикът на пистолета е трябвало да представи документ пред служба КОС, за да бъде вписано оръжието. Това нещо обаче не е направено. Отделно от това се е стигнало и до инцидент с дете, заради което мъжът ще понесе наказателна отговорност“, коментираха работещи по случая. За никой не е тайна, че не едно или две семейства от ромския квартал „Изток“ притежават оръжия. Не са малко и полицейските акции, при които са откривани такива. „Ние си взимаме безобидни оръжия, за да се пазим. Не сме тръгнали да се въоръжаваме. Още повече за един въздушен пистолет не е необходимо да притежаваш разрешително“, категоричен е 34-годишен жител на ромския квартал.", "date": "2018.09.03", "title": "10-годишен гръмна с пистолет братовчед си в Кюстендил"}
{"url": "https://www.monitor.bg:443/bg/a/view/sobstvenik-na-imot-prebil-do-smyrt-rabotnik-ostava-v-aresta-143315", "text": "Задържаният по обвинение в убийството на работник край град Сърница Валери Сотиров - на 36 години, от софийското село Панчарево е оставен в ареста с постоянна мярка \"задържане под стража\". Това съобщиха от Окръжен съд - Пазарджик. От събраните по делото доказателства-свидетелски показания, съдебно-медицинска експертиза, протоколи за оглед на местопроизшествие съдът счете, че е налице обоснованото предположение, че обвиняемият е извършил пребил до смърт с тежък предмет 47-годишния Г.К. от София.  Независимо от чистото съдебно минало на Валери Сотиров съдът прецени, че е налице реална опасност той да се укрие или да извърши друго престъпление, както и да въздейства върху свидетели и събиране на други доказателства. Сотиров е бил задържан малко след като се е обадил в полицията във Велинград, че е открил починал в микробус“ Фиат“ своя работник. Возилото се намирало в местността „Таш Капия” в землището на Сърница. Екипи на „Спешна помощ” и полицейското управление във Велинград пристигнали на мястото. Медиците констатирали смъртта на мъжа, а при извършения първоначален оглед не били открити видими следи от насилие. Трупът бил транспортиран за аутопсия в отделението по съдебна медицина в МБАЛ - Пазарджик. Патоанатомите обаче установили наличие на черепно-мозъчна травма, по всяка вероятност причинена от удар с твърд предмет. Според запознати Валери бил наел софиянеца, за да му помага в имота, като подравни земята. Работникът обаче си попийвал и на няколко пъти заорал тракторчето в пръстта и не свършил възложената му работа, което ядосало собственика на имота. Той се опитал да му се скара, че не бил доволен от него и най-вероятно между тях е възникнал скандал, довел до нанасянето на удар с твърд предмет по по-възрастния мъж, който издъхнал минути по-късно. Уплашен, Сотиров подал сигнал в полицията за бездиханния работник, а велинградските полицаи, разследващи инцидента, стигнали до самия стопанин на имота.", "date": "2018.09.03", "title": "Собственик на имот, пребил до смърт работник, остава в ареста"}
{"url": "https://www.monitor.bg:443/bg/a/view/valeri-simeonov-njama-da-napuska-vlastta-no-postavi-4-uslovija-143332", "text": "Партията на вицепремиера Валери Симеонов НФСБ засега няма да напуска правителството, но за сметка на това постави няколко условия. Това стана ясно от думите на самия Симеонов на извънреден брифинг в централната на НСФБ след три дни заседание на изпълнителния комитет на формацията, където обсъдиха бъдещето си коалиционно поведение. Поводът пък бяха трите министерски оставки, които според Симеонов са ненужни и не са били съгласувани с останалите партньори в управляващата коалиция, което пък било нарушение на споразумението между тях. Симеонов сам прочете декларацията, приета от партията след заседанието през уикенда. Едно от условията е промяна на коалицоонното взаимодействие от страна на премиера Бойко Борисов и ГЕРБ. Симоенов настоява и за ускорено изпълнение на заложените в управленската програма задачи- реални реформи в пенсионната система, повишаване на доходите, насърчаване на дребния и средния бизнес и бързото приемане на 5-те законопроекта на НФСБ, като най-важен е закона за шума. Сред другите условия са  нужните реформи да не бъдат жертвани заради \"политически рейтинг\". В тази връзка първото решение на партията е днес на заседанието на голямата коалиция, Симеонов да постави въпросите за начините на управление и вземането на решения, включително кадровите смени, както и подобряване на диалога вътре в коалицията ГЕРБ – патриоти. Второто решение е да се направи промяна на коалиционното споразумение в самите \"Обединени патриоти\" и начина на управление на парламентарната група. Не уточни обаче, дали това означава смяната на Волен Сидеров като шеф на парламентарната група. В последствие стана ясно, че от НФСБ ще настояват за колективно управление на ПГ и участие на трите партии - НФСБ, ВМРО и Атака в ръководството й. Третото пък е партията да гласува против оставките на тримата министри - вътрешния Валентин Радев, транспортния Ивайло Московски и регионалния Николай Нанков. Полследното четвърто решение и условие на НФСБ е, ако продължава бойкотът на техните предложения, включително и законодателни, да свикат Националния политически съвет на партията, за да се обсъди участието им във властта и евентуалното й напускане. Въпреки това Симеонов не каза какъв срок дава на своите коалиционни партньори. \"Свидетели сме на яростен отпор на маргинални групи, насъсквани от опозиционните партии, които не желаят провеждането на реални реформи. За всички е ясно, че 10 души, застанали на протест пред МС са достатъчни за спирането на всеки законопроект\" , каза Симеонов. Той отново се възпротиви на кадрови смени под външен натиск и заяви, че Нанков, Московски и Радев нямат вина за катастрофата край Своге, а единствено шофьорът. Обясни,че още в началото министерството на туризма е трябвало да бъде за НФСБ. Припомни, че отдавна настоява за оставката на министър Николина Ангелова и смята, че тя е неподходяща за всеки пост. Не е детската ми мечта да оглавя туристическото министерство, каза Симеонов на въпроса дали би приел предложение за министър на туризма. Въпреки това, той не даде еднозначен отговор дали на предстоящия коалиционен съвет с ГЕРБ той ще постави въпроса за оставката на Ангелова, кото условия за оставане във властта. „Ние нямаме диалог в голямата коалиция, а вие за Ангелкова питате”, каза той. Не би следвало при всеки случай, когато някоя част от обществото поиска кръв, да жертваш министри, коментира пък вицепремиерът и лидер на ВМРО Красимир Каракачанов и добави - \"НФСБ няма да излезе от управлението, доколкото чухме всички. Те искат да има по-нормален диалог вътре в коалицията и подобни неща да се обсъждат. Съгласен съм с това, но не съм съгласен с начина, по който това се прави. Аз съм си приготвил една синя каска, ще взема да я занеса вече на Коалиционен съвет\".  И ВМРО, и НФСБ имат критики към управлението.Според Каракачанов темите вместо да се изясняват помежду им, те се изясняват през медиите. \"Аз за съжаление не споделям подобен подход\", уточни той.  По-рано през деня пред БТВ пък лидерът на Артака Волен Сидеров заяви, че със или без НФСБ коалицията ще продължи да съществува. \"С или без НФСБ ще вървим напред. Важното е да се изпълнява програмата за управление на кабинета, посочи още той. Сидеров определи като неверни твърденията на  Симеонов, че \"правителството се управлява еднолично\". По думите му причината за критиките е, че Симеонов или се опитва да извоюва министерски пост, или „предотвратява лоша новина\" по свой адрес.", "date": "2018.09.03", "title": "Валери Симеонов няма да напуска властта, но постави условия"}
{"url": "https://www.monitor.bg:443/bg/a/view/myj-e-spasen-v-stara-planina-143314", "text": "Екип на Планинската спасителна служба се включи в операция за свалянето на турист в Стара планина, който е получил травма на коляното. Мъжът е бил настанен в хижа \"Еко\". Акцията се е провела късно снощи, а в нея са се включили 8 души.  Това е единственият регистриран инцидент с турист за последното денонощие.  ", "date": "2018.09.03", "title": "Мъж e спасен в Стара планина"}
{"url": "https://www.monitor.bg:443/bg/a/view/bivsh-godenik-na-areta-franklin-iska-nasledstvoto-j-143325", "text": "Бивш годеник на покойната Арета Франклин има претенции към дял от наследството й. Причината – той настоява, че 30-годишната им връзка, макар и с прекъсвания, му дава това право. Претенцията на пенсионирания 71-годишен полицай Уили Уилкърсън раздели роднините на Арета Франклин и по нея ще се произнесе съдия, съобщи в. „Сънди експрес“. Искрите между Франклин и Уилкърсън пламват през 80-те години на миналия век по време на нейна среща с фенове в Детройт. Кралицата на соул музиката неведнъж в интервюта нарича връзката им „огнена“. Двамата отменят годежа си през 2011 година. Двамата по-възрастни синове на певицата - Кларънс и Едуард, които се на 63 и 61 години, са склонни да бъде постигнато споразумение. По-малките обаче - Тед и Кикалф, са \"напълно против\". \"Неговото искане напълно раздели четиримата й сина. Тед и Кикалф мислят, че той само е преследвал парите й и е гледал на нея като на билет за безплатен обяд и неограничен личен пенсионен фонд\", споделя близък на семейството.", "date": "2018.09.03", "title": "Бивш годеник на Арета Франклин иска наследството й"}
{"url": "https://www.monitor.bg:443/bg/a/view/kasapnica-v-kalifornija-trima-s-opasnost-za-jivota-desetki-raneni-143323", "text": "Неизвестен откри стрелба в жилищен комплекс в Сан Бернардино, Калифорния. Ранени са 10 човека, като трима са в тежко състояние, предава CNN. Очевидци съобщават, че са чули 15-20 изстрели. Мястото е отцепено от полицията. Извършва се разследване.", "date": "2018.09.03", "title": "Касапница в Калифорния - трима с опасност за живота, десетки ранени "}
{"url": "https://www.monitor.bg:443/bg/a/view/golemi-sini-bukvi-izpisvat-imeto-na-ruse-v-gradskata-gradina-143330", "text": "Големи сини букви с височина над един метър изписват името на Русе в градската градина. Най-новата атракция бе монтирана в неделя и вече привлича вниманието на минувачите. Тя ще бъде и своеобразна реклама на града по време на Световното първенство по волейбол и подходящо място за снимки. Русе е един от градовете домакини на голямото спортно събитие, като мачовете тук ще се играят от 12 до 18 септември. Надписът е изработен със средства от общинския бюджет. Местният парламент гласува 20 000 лева за реализирането на идеята. През нощта сините букви ще светят. По подобие на практиката в големи европейски градове такива рекламни надписи са монтирани на много места в страната, включително и в по-малки градове като Казанлък, Самоков, Поморие, Димитровград.", "date": "2018.09.03", "title": "Големи сини букви изписват името на Русе в градската градина"}
{"url": "https://www.monitor.bg:443/bg/a/view/eva-veselinova-vliza-v-semejstvoto-na-na-kafe-143326", "text": "Ева Веселинова, която придоби популярност от предаването „Господари на ефира“, ще е сред новите лица на „На кафе“. Това стана ясно от кратък промоклип, излъчен от Нова тв. От видеото не става ясно обаче дали Веселинова ще се сдобие със своя рубрика или ще дебютира в ролята на водеща на цялото шоу. Отговор на този въпрос зрителите ще получат на 10 септември, когато „На кафе“ ще се завърне на екран. Сред попълненията в екипа на предаването за новия му сезон е и Деси Цонева, която вероятно ще застане начело на звездните интервюта и репортажи. По традиция, след всяка лятна ваканция на шоуто спекулации сюрпризират фенове, че водещата Гала няма да се завърне за следващите издания на „На кафе“. До този момент обаче всички слухове за отстраняването й са се оказвали неверни. „Това го четем в края на всеки сезон и имам чувството, че просто се повтаря едно и също. В редакцията ни обаче атмосферата е спокойна. Всичко си върви по обичайния начин и се чувстваме много добре“, сподели в началото на лятото пред LoveStyle тя.", "date": "2018.09.03", "title": "Ева Веселинова влиза в семейството на „На кафе“"}
{"url": "https://www.monitor.bg:443/bg/a/view/prokuraturata-poiska-postojanen-arest-za-pijanija-nadziratel-ubil-dete-143321", "text": "Пазарджишката Окръжна прокуратура внесе искане в съда за определяне на мярка за неотклонение „задържане под стража“ спрямо надзирателя в затвора в Пазарджик Георги Доков, на 46 г., съобщиха от Апелативна прокуратура – Пловдив. Доков, който вече бе уволнен от затвора по разпореждане на Главна дирекция „ Изпълнение на наказанията и срещу него бе образувано дисциплинарно производство, е привлечен като обвиняем за това, че с колата си, шофирайки в пияно състояние, е блъснал и причинил смъртта на 16-годишния Станислав Стоянов от пазарджишкото село Ивайло. Трагедията се разигра на 30 август т.г. около 20,30 ч., когато 5 момчета от селото били на мач в съседното село Сарая и тръгнали да се връщат с велосипеди към Ивайло. Било сумрачно и на правия участък между двете  населени места  Георги Доков карал с висока скорост, не успял да види децата с колелата и с автомобила си „ Опел Астра“ ударил последното в колоната. Станислав отхвръкнал от пътя в полето, целият окървавен и въпреки усилията на лекарите от „ Спешна помощ“ да го върнат към живота, той издъхнал. Близките на загиналото момче, което е единственото дете в семейството, все още са в шок. Те настояват убиецът на Станислав да получи най-тежкото наказание. Бащата Иван Стоянов не може да проумее как надзирател в затвора, който трябва да въдворява ред, е посмял да седне зад волана пиян с 1,58 промила алкохол в кръвта и да погуби единственото му дете. В социалните мрежи трагедията с убитото на пътя дете от пияния държавен служител също бе коментирана много остро от хората, които смятат, че виновникът трябва да лежи до живот зад  решетките заради погубения детски живот. Приятелите на Станислав също са потресени от случилото се. Децата не искат да повярват, че него вече го няма.  ", "date": "2018.09.03", "title": "Прокуратурата поиска постоянен арест за пияния надзирател, убил дете"}
{"url": "https://www.monitor.bg:443/bg/a/view/pol-makkartni-se-e-sreshtal-s-bog-143320", "text": "Легендарният Пол Маккартни твърди, че се е срещнал с Бог по време на едно от своите психеделични видения. Бившият бийтъл заяви пред ританския в. „Сънди Таймс“, че това преживяване предизвикало у него „смирение“. „Беше невероятно! Една огромна стена, толкова висока, че не можех да видя върха й. А аз бях в основата й. Не мога да кажа, че беше само от дрогата и халюцинцията. Мисля, че видях нещо Свише!“, изповяда се той. 76-годишната звезда е убеден още, че починалите му близки, включително и покойната му съпруга Линда, го „наблюдават от небето“. Междувременно Маккартни е в подготовка на новия си 17-и албум, който ще излезе на пазара на 7 септември. Тавата ще носи името Egypt Station. Стана ясно и че рокаджията ще прекъсне 3-годишната си пауза от британската сцена.с кратко турне в Англия рокаджията Обиколката носи името Freshen Up, като рокаджията ще направи спирка в родния си град Ливърпул през декември, след което ще отправи поздрав към меломаните в Глазгоу и Лондон.", "date": "2018.09.03", "title": "Пол Маккартни се е срещал с Бог"}
{"url": "https://www.monitor.bg:443/bg/a/view/myj-se-samozapali-tazi-sutrin-v-nikolovo-143311", "text": "Отчаян мъж се заля с бензин и се самозапали тази сутрин в русенското село Николово. 62-годишният Петко П. е с 95 процента изгаряния и е в крайно тежко състояние. Трагедията е станала във вилната зона малко след 8,00 часа. Мъжът издебнал момента, когато синът му си правел сутрешното кафе, съблякъл дрехите си, залял се и си драснал клечката. От адската болка започнал да вика и така съседите и синът му разбрали, че се случва нещо лошо. Залели го с вода, но човекът вече бил изцяло обгорен. Сигналът е подаден на тел. 112 в 8,20 часа. На мястото е дошла линейка, която е откарала мъжа в тежко състояние в Университетската болница „Медика“ в Русе. По инфомация от проф. Огнян Хаджийски, който от началото на годината ръководи отделението по пластично-възстановителна хирургия в лечебното заведение, пациентът е получил 95 процента изгаряния, на апаратна вентилация е и са му поставени обезболяващи медикаменти. Направена е хирургична обработка и е започнало инфузионно лечение. Човекът е вдишал дим, който е увредил белите му дробове. Настанен е в реанимация. От известно време Петко П. бил в депресивно състояние, което съседите му си обясняват с това, че е останал без работа. Започнал да пие много и почти да не се храни. Станал необщителен и си говорел само с един-двама души. Обезпокоен от състоянието на баща си, синът му, който живеел в Русе, често идвал на вилата в Николово. През последните дни дори останал при него, но и това не отказало 62-годишния мъж да посегне на живота си по този мъчителен начин.", "date": "2018.09.03", "title": "Отчаян мъж се заля  с бензин и си драсна клечката (Обновена)"}
{"url": "https://www.monitor.bg:443/bg/a/view/stanimir-stoilov-sprja-pyrvenstvoto-na-kazahstan-143310", "text": "Казахстан спря първенството си по желание на националния селекционер Станимир Стоилов. Мъри поискал играчите му, които са главно от местни клубове, да бъдат по-свежи преди началото на Лигата на нациите и помолил да се удължи шампионатът с една седмица и всички приели. Това позволило на Стоилов да проведе и по-дълъг лагер преди първия си двубой от новия турнир, след като повечето отбори имат само два или три дни за подготовка. Първенството на Казахстан е в решителната си трета фаза, като в нея се определят шампионът и изпадащите отбори. В момента по-интересно е в дъното на таблицата, защото „Астана\", където бе наставник Стоилов, продължава да води в класирането. В дъното Димитър Димитров-Херо води неистова битка с Николай Костов за спасение. Стойчо Младенов е малко пред двамата в класирането и засега е спокоен за мястото си в елита, но също е близо до застрашените.        ", "date": "2018.09.03", "title": "Станимир Стоилов спря първенството на Казахстан"}
{"url": "https://www.monitor.bg:443/bg/a/view/spirat-vodata-v-chasti-ot-sofija-vijte-kyde-143312", "text": "На 04 септември 2018 г. (вторник), във връзка с монтаж на водомерен възел на ул. „Метохия“, кв. „Факултета“ , се налага спиране на водоподаването от 10:00  до 15:00 часа на клиентите на „Софийска вода”, живеещи в района на: ул. „Метохия“, ул. 306, ул. 302, ул. 316, жп линия София - Перник При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“, ъгъла с ул. „Метохия“. На 04 септември 2018 г. (вторник), във връзка с изграждане на сградно водопроводно отклонение на бул. „Черни връх“, кв. „Драгалевци“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“, ул. „Къпинка“, ул. „Проф. Алексадър Райчев“ и ул. „Теодосий Икономов“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков  “ ъгъла с ул. „Къпинка“.  На 04 септември 2018 г. (вторник), във връзка с изпълнение на инвестиционен проект за реконструкция на уличен водопровод на ул. „Емилиян Станев“ кв. „Кръстова вада“ , се налага спиране на водоподаването от 9:00  до 17:00 часа на клиентите на „Софийска вода”, живеещи в района на: по ул. „Емилиян Станев“ от ул. „Акад. Вера Мутафчиева“ до ул.“ Асен Йорданов“ по ул. „Асен Йорданов“ от ул. „Ген. Иван Колев“ до ул. „Емилиян Станев “ ул. „Вили Казасян“, ул. „Димитър Дюлгеров“    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Емилиян Станев “ ъгъла с ул. „Вили Казасян “. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 04 септември 2018 г. (вторник), във връзка с монтаж на спирателен кран на ул. „Гина Кунчева“, кв. „Курило“ гр. Нови Искър , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: по ул. „Гина Кунчева“ от ул. „Розова долина“  до ул. „Оброчище“ по ул. „Лале“ от ул. „Беласица“ до ул. „Гина Кунчева“ по ул. „Веслец“ от ул. „Беласица“ до ул. „ Гина Кунчева“.                                При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лале“, ъгъла с ул. „Гина Кунчева“. На 04 септември 2018 г. (вторник), във връзка с подмяна на сградно водопроводно отклонение на ул. „Разлог“, кв. „Орландовци“ , се налага спиране на водоподаването от 09:00  до 17:00 часа на клиентите на „Софийска вода”, живеещи в района на: по ул. „Нешо Бончев“ от ул. „Първа Българска армия“ до ул. „Планинско цвете“, ул. „Разлог“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Планинско цвете “ ъгъла с ул. „Милан Делчев“. На 04 септември 2018 г. (вторник), във връзка с  монтаж на изпускател на ул. „Данаил Крапчев“, кв. „Витоша“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: по ул. „Данаил Крапчев“ от ул. „Трифон Кунев“ до ул. „Йордан Стубел“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данаил Крапчев “ ъгъла с ул. „Йордан Стубел“. На 04 септември 2018 г. (вторник), във връзка с подмяна на сградно водопроводно отклонение на ул. „Въча“, жк. „Сухата река“ , се налага спиране на водоподаването от 09:30  до 17:30 часа на клиентите на „Софийска вода”, живеещи в района на: ул. „Въча“, ул. „Пастирна“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Въча“№5. На 04 септември 2018 г. (вторник), във връзка с подмяна на сградно водопроводно отклонение на ул. „Прибойница“, кв. „Горна баня“ , се налага спиране на водоподаването от 09:00  до 17:00 часа на клиентите на „Софийска вода”, живеещи в района на: ул. „Прибойница“, по ул. „Лотос“ от ул. „Прибойница“ до ул. „Николай Хрелков“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лотос“ ъгъла с ул. „Прибойница“. На 04 септември 2018 г. (вторник), във връзка с подмяна на сградно водопроводно отклонение на ул. „Вучко Игнатов Даскалов“, с. Бусманци , се налага спиране на водоподаването от 09:30  до 21:30 часа на клиентите на „Софийска вода”, живеещи в района на: ул. „Гълъбец“,по  ул. „Д-р Иван Стаменов“ от ул. „Гълъбец“ до ул. „Вучко Игнатов –Даскала“ по ул. „Вучко Игнатов-Даскала“ от ул. „Д-р Иван Стаменов“ до ул. „Ловджийска“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Иван Стаменов “ №10.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.03", "title": "Спират водата в части от София, вижте къде"}
{"url": "https://www.monitor.bg:443/bg/a/view/xenite-koito-postradaha-pri-katastrofata-kraj-svogena-ostavat-na-aparatna-ventilacija-143317", "text": "Без промяна остава състоянието на трите жени, които пострадаха тежко при автобусната катастрофа край Своге, съобщиха от пресцентъра на \"Пирогов\". Те продължават да са на апаратна вентилация в Централна реанимация на УМБАЛСМ \"Н. И. Пирогов\". Там е и още една от пострадалите, която беше оперирана от екипа на проф. Диян Енчев миналата седмица, отбелязват още от болницата. В Клиниката по неврохирургия е настанена друга пострадала, която в края на миналата седмица беше преведена от Централна реанимация. Пациентката претърпя операция, която извърши екипът на проф. Николай Габровски. Лекарите определят процеса по възстановяването й като нормален. В следващите дни ще преценят дали е подходящо да бъде изписана.  Шестата пострадала, която беше с черепно-мозъчна травма и лицево-челюстна травма беше изписана в края на миналата седмица и вече си е вкъщи.", "date": "2018.09.03", "title": "Пострадали при катастрофата край Своге oстават на апаратна вентилация"}
{"url": "https://www.monitor.bg:443/bg/a/view/u2-podnovjavat-turneto-si-143309", "text": "Фронтменът на U2, Боно, заяви, че ще се върне и ще пее с „пълен глас“ по време на останалата част от европейското турне, след като ирландската рок група бе принудена да анулира концерта си в Берлин, само след няколко изпълнени песни.          Хиляди фенове останаха разочаровани, когато концертът бе внезапно отменен, след като Боно изглеждаше неспособен да пее. \"Това не е точно за вас. Безполезно е \", каза той пред феновете на сцената, след кратка пауза, преди шоуто да бъде отменено.  Изненадващата отмяна постави под съмнение седеммесечното турне \"Experience + Innocence\" на U2. Но Боно заяви, че е възстановил гласа си и ще продължи турнето, както е планирано.   \"Бях прегледан от изключителен лекар и се връщам с „пълен глас“ за останалата част от турнето\", каза 58-годишният певец, толкова щастлив и облекчен, че не е било нещо сериозно. Той обеща, че групата ще се завърне в Берлин в края на своето турне, и ще свири отново на 13 ноември.  Следващите концерти на групата са във Франция, Португалия, Испания, Дания, Германия, Холандия, Италия, Великобритания и Ирландия.  По време на концерта, на сцената се прожектира и хаштага #wirsindmehr (ние сме повече), използван от противниците на крайнодесните в Германия.    В петък, на първия берлински концерт, Боно осъди насилието от крайнодесните в източния германски град Кемниц.", "date": "2018.09.03", "title": "U2 подновяват турнето си"}
{"url": "https://www.monitor.bg:443/bg/a/view/tablica-pokazva-nad-100-mln-leva-skriti-ot-arabadjievi-143316", "text": "Намерена на компютър екселска таблица от 2008-а година показва, че фирми на Арабаджиеви са скрили над 100 млн. лева. В нея са описани невнесени данъци само от захарния комбинат в Пловдив, както и фирмите, през които това е станало. Разкритието направи зам.-главния прокурор Иван Гешев пред Нова телевизия.  „Явно ще бъде разширен периодът на разследването”, допълни той. „Кой държи 10 млн. лв. кеш? За нас категорично това са изпрани пари. Съдът дори също вчера е приел, че въпросните пари са изпрани, но определи гаранция за Вълчо Арабаджиев от 20 000 лв. Това за нас е необосновано“, заяви още Иван Гешев. Той обясни, че издирваното семейство ще се завърне в България с белезници. Напуснало е Сен Тропе, където е било на почивка, заради което се предполага, че се укрива. Защитата поиска делото за мярката на Вълчо Арабаджиев и счетоводителките да се гледа при закрити врати.", "date": "2018.09.03", "title": "Таблица показва над 100 млн. лева, скрити от Арабаджиеви"}
{"url": "https://www.monitor.bg:443/bg/a/view/svaliha-ot-ekran-azija-ardjento-143318", "text": "Американската телевизионна компания Си Ен Ен свали от екран епизоди от популярната поредица „Parts Unknown“, в които с участие се разписва Азия Ардженто, пише в. „Ню Йорк пост“. Решението си от компанията взеха след обвиненията срещу актрисата в сексуален тормоз. Медията се е отказала от повторното излъчване на сериите с Ардженто от шоуто на известния майстор-готвач Антъни Бурдейн, с когото бяха във връзка преди смъртта му. Припомняме, че наскоро актьорът и певец Джими Бенет обвини чаровната италианка в сексуално посегателство, като случая датира от времето, когато той е бил едва на 17 години. Британският комик Джеф Лийч също се оплака от непристойно поведение към себе си от страна на Азия. Очаква се продуцентите на италианския вариант на риалити шоуто X Factor също да отстранят Ардженто от журито.", "date": "2018.09.03", "title": "Свалиха от екран Азия Ардженто"}
{"url": "https://www.monitor.bg:443/bg/a/view/djej-lo-si-tyrsi-dom-v-holivud-143313", "text": "Дженифър Лопес бе забелязана да оглежда къщи в Лос Анджелис с приятеля си – бившата бейзболна звезда Алекс Родригес, съобщава в. „Сън”. 49-годишната актриса и певица и 43-годишният спортист вече живеят заедно в апартамент в Ню Йорк за 10 милиона долара.   Вероятно двойката, която е заедно вече от около година, иска да свие гнездо и в Холивуд, коментираха техни близки. Миналия юли се появиха слухове за годеж, след като Джей Ло бе забелязана да се разхожда с огромен пръстен на „Картие”.", "date": "2018.09.03", "title": "Джей Ло си търси дом в Холивуд"}
{"url": "https://www.monitor.bg:443/bg/a/view/carjat-zaslujavam-li-da-me-lishat-ot-doma-mi-143319", "text": "„Все по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства“ Това се казва в изявление на Симеон II, публикувано на сайта му. В него царят благодари на всички, засвидетелствали му своята подкрепа след решението на Софийския градски съд, с което бе отсъдено, че дворецът „Врана“ е собственост на държавата. „Последните няколко дни получих стотици обаждания и мейли от страната и чужбина. Прочетох много статии, интервюта и позиции в социалните мрежи на хора, възмутени от откровените лъжи, които се тиражират за нас. Това искрено трогна мен и Царицата! Много от тях бяха от сънародници, които не познавам лично“, посочва Сакскобургготски като подчертава, че вероятно много хора не го познават и мерят със своя аршин. „За тях искам за пореден път да заявя, че 55 години съм живял и без тези имоти.Вече се уповавам само на това, че посегателствата над мен няма да останат незабелязани в чужбина, където частната собственост е неприкосновена“, завършва царят.", "date": "2018.09.03", "title": "Царят: Заслужавам ли да ме лишат от дома ми?"}
{"url": "https://www.monitor.bg:443/bg/a/view/schupeni-kufari-i-limityt-za-cigari-naj-chesto-vylnuvat-turistite-143294", "text": "Компенсации, дължими от авиокомпаниите за счупени куфари, както и лимитът, налаган от законодателството за броя на цигарите, които може да се пренасят през граница, са най-често вълнуващите туристите теми. Това показва опитът на Европейския потребителски център (EПЦ). Оттам за две седмици през лятото отваряли изнесени информационни щандове на различни точки на Черноморието. Най-често срещаните въпроси били от типа: „Отивам да видя дъщерята в Лондон, колко стека цигари мога да си взема“ и „Счупиха ми куфара при полет, какво трябва да направя и какво обезщетение мога да получа“. при пътуване в чужбина чрез онлайн платформите, е друга от забелязаните тенденции. Българка попада в омагьосан кръг, за да си върне парите за направена резервация в Гърция, но впоследствие отказана от онлайн туристическата платформа. В началото на декември 2017 г. потребителка си резервира хотел в Гърция за юни 2018 г., плаща и получава потвърждение за резервацията. В края на януари обаче получава известие, че се преустановяват отношенията между хотела в Гърция и онлайн платформата. Поради това резервацията е отказана, но повече от 2 месеца по-късно парите не са й преведени обратно по сметката, а тя е препращана от едната страна към другата. След намесата на експертите от Европейския потребителски център (ЕПЦ) у нас и в съседката ни на нашенката ѝ е възстановена сумата. Често потребители се оплакват и че при анулиране на направена резервация в хотел през онлайн платформа също имат проблеми с получаването на парите си обратно. Съветът на експертите е в подобни случаи защото това е търговецът, който реално прибира сумата. „Ако не се получи сумата обратно, то може да се обърне към нас за съдействие и помощ. Друг вариант е да се потърси помощта на банката за оспорване на плащането“, казва Игнат Арсенов, директор на потребителския център Компенсация се дължи и при проблем с настаняването. Такъв изживяват влюбена двойка на Нова година в италиански хотел. Още при пристигането установят, че е много студено, парното не работи добре, има проблеми и с топлата вода. Оплакват се на рецепцията, но не се намира решение. С помощта на ЕПЦ Италия половината от платената сума е възстановена като компенсация от страна на хотела.", "date": "2018.09.03", "title": "Счупени куфари и лимитът за цигари  най-често вълнуват туристите"}
{"url": "https://www.monitor.bg:443/bg/a/view/bojko-ranovski-izpitvashtite-instruktori-shte-bydat-na-grajdanski-dogovor-143288", "text": "Кандидатите за книжка с повече часове кормуване, казва в интервю пред \"Монитор\" изпълнителният директор на ИА „Автомобилна администрация“. - Да, мярката не е насочена срещу водачите, а към сервизите, които работят нерегламентирано, със съмнителни хора и части, дават ниски цени, но без гаранции за извършените ремонти, което има особено значение за пътната безопасност. Иначе водачите ще могат да извършват елементарните ремонти, като смяна на крушки, бушони и които са описани в книжката на автомобила, но не и сериозните – кормилна уредба, спирачки, ходова част и двигател. Ще вкараме сервизите в регистър, ще им дадем достъп до нашата информационна система, където да отразяват ремонтите, за да се знае, че като стане инцидент с някой автомобил, ще имаме цялата му история. - В момента те не се проверяват, да не говорим, че голяма част от обектите са регистрирани като търговски като магазини или изобщо не се обявени никъде. При регламент ще може да реагираме на сигналите, които и в момента получаваме. - Конкретни разчети нямаме, защото може да се сложат нови или употребявани седалки. На някои има възможност да се монтират само колани, зависи от конструкцията на превозното средство. След това ще бъдат изпитани в техническа служба и сертифицирани. Съответно ще им бъде издаван протокол, който ще бъде входиран в „Автомобилна администрация” и ако всичко е наред, му издаваме одобрение. - Точна информация няма, но предвид това, че 13 хиляди са регистрираните автобуси за обществен превоз на пътници, а 50 на сто от тях са преди 2006 г., се предполага, че трябва да преминат през дооборудване. Но това не е гаранция, защото както се видя с катастрофиралия автобус край Своге, въпреки че е бил 2001 г., той е имал колани. Затова не може да дадем информация колко са без колани. - Към днешна дата (бел.р. - интервюто е взето на 31 август) са извършени 7135 проверки, от които са написани 800 акта – 547 на водачите и 243 на фирмите. В момента разработваме нова методика за контрол на автомобилния транспорт, която да е основана на база риск. По европейска директива всички превозвачи ще бъдат категоризирани в зависимост от нарушенията, които извършват и автопарка, който притежават. Повече нарушения ще водят до повече проверки и обратното. Това би трябвало да дисциплинира превозвачите, защото ще бъдат проверявани не само у нас, но и от европейските служби. Ние сме свързани в една система с тях, в момента я надграждаме. - Смятаме да въведем изисквания в Закона за автомобилни превози какво представлява превозът на превозно средство, което подлежи на ремонт. Останалите превози всъщност са срещу заплащане – да си закараш МПС до Пътна полиция или за ремонт. Ще въведем изисквания по отношение на превозните средства, квалификацията на шофьорите, как да са обозначени, къде може да се движат. Принципно да нямат право да отказват придвижване на катастрофирало превозно средство, както и документацията за дейността им. В момента нищо не може да се провери в работата им освен дали са регистрирани в Агенция „Пътна инфраструктура“. - Всички областни отдели са оборудвани с устройства, с които може да проверяват истинността на личните карти при явяване на изпит. Благодарение на тези устройства успяхме да засечем такива случаи и да ги изпратим към органите на МВР. В момента работим по европейски проект във връзка с електронното управление. По него ще свържем голяма част на агенцията с тези на МВР. При явяване на изпит ще се прави проверка на личната карта в системата на МВР, за да потвърдим дали документът е валиден. И да връща в рамките на секунди и информация за снимката на лицето. В момента сме въвели програма за лицево разпознаване, но тя работи със снимката от личната карта, която е с лошо качество. С връзката с МВР ще отпадне напълно възможността за явяване на друг човек на изпита вместо истинския кандидат. - Първоначално на площадка, разграфена с конуси ще се изпълняват елементи. Гърбици няма да слагаме, защото е голяма допълнителна инвестиция, а повече съвременни автомобили разполагат със системи за автоматична ръчна спирачка. По-скоро искаме да видим дали кандидатът се оправя с маневрирането, габаритите на автомобила и др., преди да излезе на пътя. - При всички случаи, защото искаме да въведем управление на автомобил на скоростен път освен на полигон. Колко часа трябва да бъдат, е въпрос на дискусия след приемането на закона. Ползвали сме опит от водещи държави с малък на брой пътни произшествия. При мотористите няма да има сериозни промени, освен че и при тях ще има извънградско шофиране. Промените ще са при масовите шофьори. Маршрутите на изпитите ще се генерират от система, предварително зададени определени според спецификата на населеното място, а не изпитващият да определя маршрута. - Ако автомобилите са наши, може да ги оборудваме с датчици за натискането на педалите, включване на мигачите, може да се сложат повече камери. Трябва да бъдат назначени още 20 души да проверяват и автомобилите да отговарят на броя служители. Това е сериозна инвестиция, но от гледна точка на безопасността на хората не е толкова голяма. Това са около 4 млн. лева, които държавата трябва да плати. Последният трагичен инцидент се оценява на 17 млн. лева. Тези автомобили са като белите стаи при теоретичния изпит, така се гарантира, че няма да има манипулации. - По отношение на превозите с товарни превози и автобуси в момента има изискване тези шофьори да преминават курсове за квалификация на водача. Те са регламентирани в европейска директива, но искаме да затегнем контрола им. Ще въведем електронни регистри, за да знаем кога, къде и как се обучават. При проверка трудно уцелваме времето кога се провеждат, ще ги доближим до учебните школи, които обучават кандидати за придобиваме на правоспособност. За съжаление някои от фирмите се възползват и злоупотребяват с това обучение. Имало е случай даден водач да се води, че се обучава, а той дори да не е в България. - Стремим се всички служители, за които имаме информация, че са извършвали нарушения, вече да не са пътя. - Но в случая това са изпитвачи, които друго не могат да правят, освен да изпитват. Лятото всички ученици, които завършват и имат годините, записват курсовете и броят на изпитите расте. Тогава имаме остра нужда от изпитващи, създава се огромно напрежение, а пък ние не може да назначим нови хора и се получава омагьосан кръг. Около 100 са изпитващите в цялата страна, има райони с по един или двама човека и ако излязат в отпуска ... Затова имаме идея изпитите да не се провеждат от държавни служители, а от лица, които отговорят на изискванията и да ги назначаваме на граждански договор. В агенцията няма да има изпитващи със статута на държавен служител. Така ще може да им увеличим възнаграждението, защото в момента взимат 700 лева. Трябва да имат достойно заплащане според свършената работа. Но и ако установим, че извършва нарушения, ще може да прекратим бързо договора му. В същото време ще направим звено за мониторинг на практическите изпити, като привлечем най-добрите от изпитващите и те ще проверяват хората, които може да бъда председатели на изпитващи комисии. - Роден е в Кюстендил на 22 февруари 1972 г. - Завършва военно училище в София - От 1996-1999 г. е офицер в армията, от август 1999 г. започва като районен инспектор в Трето РУП в София. Три години по-късно преминава в сектор „Контролно-методическа дейност“ към СДВР – София - От март 2005 г. е служител на Пътна полиция, десет години по-късно е назначен за началник на Пътна полиция - От средата на август е изпълнителен директор на Изпълнителна агенция „Автомобилна администрация“", "date": "2018.09.03", "title": "Бойко Рановски: Изпитващите инструктори ще бъдат на граждански договор"}
{"url": "https://www.monitor.bg:443/bg/a/view/valentin-radev-reshihme-da-podadem-ostavki-zashtoto-taka-se-pravi-143308", "text": "Решихме да подадем оставки, защото така се прави. Това е политическата отговорност.  С тези думи министърът на вътрешните работи в оставка Валентин Радев определи решението си да се оттегли от поста. В петък вътрешният, регионалният и транспортният министър хвърлиха оставки заради тежката трагедия край Своге, в която загинаха 17 души. \"Хората очакват нещо да се случи. Направихме много, но въпреки това стана тази трагедия. Винаги си мисля обаче колко спасихме и какво направихме, за да не се случва това. Да, но се случи”, заяви пред NOVA Радев. Той посочи, че не знае дали и други министри ще подадат оставки след него, Ивайло Московски и Николай Нанков. „Още в началото казах, че не искам революция в МВР, а нещата да се случват постепенно. Това и направихме\", отбеляза Радев. По думите му във ведомството трябва да се случат бавни и устойчиви промени. \"Много пъти ми искаха оставката, преглъщах и знаех, че правя правилни неща”, каза още министърът.", "date": "2018.09.03", "title": "Валентин Радев: Решихме да подадем оставки, защото така се прави"}
{"url": "https://www.monitor.bg:443/bg/a/view/dvucifren-ryst-na-sdelkite-s-imoti-po-moreto-143296", "text": "Ръстът в броят на сделките в много от черноморските общини от началото на годината е двуцифрен, съобщи за „Монитор“ Добромир Ганев, управител на една от големите посреднически агенции във Варна. Според него това е за първи път от няколко години. По думите му през лятото традиционно много хора, за купуване. „Това се отнася и за българите и за чужденците“, поясни той. „Нарастването на броя на сделките се дължи на същия фактор, както в Банско - ниските цени. При падането им интересът на хората се увеличи. Има проекти по Черноморието, където те са много изгодни“, добави Ганев и поясни, че става дума най-вече за жилища далеч от първа линия. „Най-много се търсят и се сключват сделки за най-евтините имоти. Руснаци, украинци и граждани от други бивши съветски републики купуват най-често малки ваканционни намиращи се във второстепенни и третостепенни проекти по морските ни курортите. Интересът им продължава да е голям, но те могат да си позволят да инвестират само в имоти от най-ниския сегмент. Причината е не, че са загубили интерес към България, а в икономическото състояние на страните, от където идват. Има търсене и за огромни имоти, но то е малко. Наскоро имахме клиент искащ да придобие луксозно жилище със 7-8 спални и разполагаше със сума от 500 000 евро“, описа конюнктурата брокерът. По думите му, защото продължава да има предлагане на атрактивни цени. „Те стимулират интерес и у българите. Цената на ваканционен имот на морето, купен сега за 400-500 евро/кв. м в дългосрочен план има да стане много по-висока. За това и част от хората придобиват имоти, за да защитят спестяванията си от инфлация, проблеми в банковата система или ниските лихви по депозитите. Българите по начало предпочитат да инвестират в недвижимост и почти не познават влагането на пари в акции или в други активи“, поясни Ганев.", "date": "2018.09.03", "title": "Двуцифрен ръст на сделките с имоти по морето"}
{"url": "https://www.monitor.bg:443/bg/a/view/startirame-sedmicata-s-temperaturi-do-34-gradusa-143303", "text": "Днес преди обяд ще бъде слънчево. След обяд ще се развива купеста и купесто-дъждовна облачност и главно в западната половина от страната краткотрайно ще превали, в отделни райони е възможно и да прегърми. Ще духа слаб, в Източна България и Дунавската равнина - до умерен, вятър от изток-североизток. Максималните температури ще са предимно между 29 и 34 градуса. Над Черноморието ще бъде слънчево. Ще духа слаб до умерен изток-североизточен вятър. Максималните температури ще са между 28 и 30 градуса. Температурата на морската вода ще е от 26 градуса по северното крайбрежие до 29 градуса - по южното крайбрежие. Вълнението на морето ще бъде 1-2 бала. В планините ще бъде предимно слънчево. В следобедните часове ще се развива купеста и купесто-дъждовна облачност и на места в западните масиви ще има краткотрайни валежи, ще има условия и за гръмотевична дейност. Ще духа до умерен вятър с източна компонента. Максималната температура на височина 1200 метра ще е около 22 градуса, на 2000 метра - около 15 градуса. Атмосферното налягане ще се понижи и ще бъде по-ниско от средното за месеца.   От вторник със северозападен вятър ще захладнее и в сряда дневните температури ще остават под30 градуса, в отделни райони и под 25. Главно в Западна и Централна България ще има валежи от дъжд, след обяд придружени с гръмотевици.", "date": "2018.09.03", "title": "Стартираме седмицата с температури до 34 градуса"}
{"url": "https://www.monitor.bg:443/bg/a/view/zapochva-remontyt-na-uchastyka-svoge-sofija-143304", "text": "Започва ремонтът на участъка от пътя II-16 Своге - София, където стана тежкият пътен инцидент, съобщиха от АПИ. Отсечката първо ще се фрезова, а след това ще се преасфалтира. Досега предприемането на ремонтни дейности е било невъзможно поради извършваните процесуално-следствени работи. В останалите участъци от пътя, в които са констатирани дефекти до момента, изпълнителят \"Трейс Своге\" е извършил строително-монтажни работи: изкърпени са всички дупки и неравности на участъка малко след тунел \"Елисейна\" до град Своге. Ремонтирани са и две пропадания при след разклона за село Ромча, и при Искърскотото дефиле. Служители на ОПУ - София са направили оглед на всички пътни знаци и където е било необходимо е премахната избуялата от дъждовете растителност за осигуряването на по-добра видимост за шофьорите.", "date": "2018.09.03", "title": "Започва ремонтът на участъка Своге - София"}
{"url": "https://www.monitor.bg:443/bg/a/view/24-chasova-stachka-blokira-gyrcija-143306", "text": "Стачка за 24 часа обявиха работниците в гръцките фериботи. Исканията са за по-добро заплащане. Стачката идва в края на летния сезон и от фериботните компании осигуриха допълнителни курсове в неделя, за да отговорят на туристическите нужди през уикенда преди стачката. Изтъквайки като причина замразяването на заплатите поради икономическата кризата в Гърция, моряците от профсъюза обявиха решението за стачка, след като не успяха да се споразумеят с работодателите за увеличение от 5% на заплатите. Независимо от двугодишния ръст в отрасъла, работодателите предлагат увеличение само с 1% сега и още 1% следващия юни. Синдикатът се надява на успех, предприемайки 24-часовата стачка в активния туристически сезон. Пристанищната полиция обаче не очаква много туристи да бъдат засегнати, тъй като фериботните компании са ги информирали през седмицата и не са продавали билети за понеделник.", "date": "2018.09.03", "title": "24-часова стачка блокира Гърция "}
{"url": "https://www.monitor.bg:443/bg/a/view/200-godini-istorija-izgorjaha-v-rio-143307", "text": "Огромен пожар опустоши прочутия Национален музей на Рио де Жанейро, предадоха световните медии. Според полицията, пожарът е започнал почти веднага след затварянето на музея за посетители и затова няма пострадали хора. Четиримата останали на работа пазачи успели да избягат навреме. Пламъците са обхванали много бързо дървените части на сградата и са се разпространили навсякъде. Срутил се е и покривът. Националният музей на страната е разположен в северната част на Рио де Жанейро в парка Кинта да Боа-Виста и заема площ от над 20 хиляди кв.м. Той е създаден преди 200 години и съхранява 20 милиона ценни експонати за историята на Бразилия и на други страни. Говорителят на Пожарната служба на Рио де Жанейро Роберто Робадей заяви, че най-близките до музея противопожарни кранове не са работели и огнеборците е трябвало да вземат вода от близко езеро. Той добави, че някои музейните експонати взе пак са били спасени. Музеят е част от Федералния университет на Рио де Жанейро. Сред експонатите има египетска колекция, колекция с греко-романски артефакти, палеонтологична колекция, включваща скелет на динозавър, открит в района на Минас Жераис и най-старият човешки фосил, открит в Бразилия и наречен Лузия. Кадри на бразилската телевизия Глобо показаха как огромни пламъци поглъщат сградата. Някои от залите са напълно разрушени. Започнало е разследване, за да се установи дали пожарът е умишлен и какво го е причинило. \"Днес е трагичен ден за Бразилия. 200 години изследователска работа и познания бяха изгубени\", се казва в изявление на бразилския президент Мишел Темер. Директорът на музея Пауло Кнаус заяви, че пожарът е истинска трагедия за страната. \"Ние съхранявахме не само историята на Бразилия, а и част от историята на света. Загубите на толкова експонати е непоправима, никой не може да изчисли щетите\", каза той. Заместник-директорът на музея Луиз Фернандо Диас Дуарте каза, че архивите на музея са изцяло унищожени, което значи заличени 200 години история. Музеят е бил в миналото кралска резиденция. Той е бил основан от португалския крал Жуау Шести и е отворил врати през 1818 г. Заместник-директорът му обвини бразилските власти, че не са обръщали внимание на музея и че не са оказали спешна помощ за модернизиране на сградата. Бидейки свързан с Федералния университет на Рио, музеят бе засегнат от бюджетни съкращения.  И докато пламъците изпепеляват всичко по пътя си, преподаватели, учени и студенти призоваха за протест пред руините на музея заради престъпната небрежност на властите и непредпазливостта им.  ", "date": "2018.09.03", "title": "200 години история изгоряха в Рио "}
{"url": "https://www.monitor.bg:443/bg/a/view/sypernikyt-na-kobrata-toj-e-mnogo-razlichen-az-sym-koshmar-na-ringa-143305", "text": "Съперникът на Кубрат Пулев Хюи Фюри пристигна на българска земя за дългоочаквания сблъсък със статут на елиминационен дуел за световната титла на Междунардоната боксова федерация, насрочен за 27 октомври в софийската “Арена Аремеец”.     Младият британец, братовчед на бившия шампион в тежка категория Тайсън Фюри, демонстрира самочувствие и спокойствие на летище “София”.    “Чувствам се отлично, готов съм за битката. Напълно различен боксьор съм в сравнение с предишния ми мач за световна титла срещу Джоузеф Паркър. Всеки боксьор е различен, знам за силните и слабите страни на Кубрат Пулев, имам ясен план за провеждане на сблъсъка и ако го изпълня, няма да се проведат всичките 12 рунда”, обясни Фюри пред sportal.bg.    ", "date": "2018.09.03", "title": "Съперникът на Кобрата: Той е много различен, аз съм кошмар на ринга!"}
{"url": "https://www.monitor.bg:443/bg/a/view/mc-donald-s-zakriva-chast-ot-restorantite-si-vyv-venesuela-143302", "text": "McDonald's обяви закриването на част от ресторантите си за бързо хранене във Венесуела, съобщава агенция EFE, позовавайки се на фирмата Arcos Dorados, която управлява обектите на американската верига в Латинска Америка и Карибските острови. McDonald's работи във Венесуела вече 33 години. В обхваната от богата на петрол, но бедна държава от подконтинента ще останат да работят 120 ресторанта от известната верига. Във Венесуела се вихри хиперинфлация, има остър недостиг на стоки от първа необходимост, а по данни на ООН, страната в последните месеци е напусната от 2,3 млн. души, преместили се да живеят основно в съседните Колумбия, Еквадор, Перу и Бразилия.", "date": "2018.09.03", "title": "McDonald's закрива част от ресторантите си във Венецуела"}
